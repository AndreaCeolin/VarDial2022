{"id": "36453", "revid": "1564499", "url": "https://it.wikipedia.org/wiki?curid=36453", "title": "Carlantino", "text": "Carlantino (\"Carland\u00ecn\u00eb\" in dialetto foggiano) \u00e8 un comune italiano di 834 abitanti della provincia di Foggia in Puglia.\nGeografia fisica.\nCarlantino si adagia lungo una collina della valle del fiume Fortore e sovrasta il lago di Occhito, tra i pi\u00f9 grandi invasi artificiali europei. Il comune, situato all'estremo ovest della provincia, al confine con quella di Campobasso, dista in linea d'aria circa 58 chilometri da Foggia e circa 42 da Campobasso. A nord del centro abitato sorge il monte San Giovanni.\nStoria.\nNel territorio comunale, e in particolare presso monte San Giovanni (noto nel medioevo come San Giovanni Maggiore) sono stati ritrovati diversi reperti riconducibili a un insediamento di et\u00e0 longobarda, oltrech\u00e9 diverse tombe in localit\u00e0 Serra Fullona. L'abitato attuale fu per\u00f2 fondato nella seconda met\u00e0 del Cinquecento dal feudatario di Celenza Valfortore, Carlo Gambacorta: .\nNel corso del XX secolo, il paese \u00e8 stato affetto da una robusta emigrazione. Numerosi, in particolare, furono coloro che negli anni sessanta emigrarono in Argentina, nella provincia di Buenos Aires, dove \u00e8 tuttora presente una cospicua comunit\u00e0 carlantinese.\nOrigine di Carlantino.\nLa fondazione e il nome del paese si deve a Carlo Gambacorta di Giampaolo, nipote di Giovanni. Questi eredita la baronia di Celenza nel 1558, all'et\u00e0 di dodici anni e sposa Vittoria Caracciolo, dalla quale ha sei figli: quattro maschi e due femmine.\nDurante il regno di Filippo II d'Austria (1556-1598), egli spedisce un memoriale documentato al vicer\u00e9 di Napoli, chiedendo di costruire un nuovo abitato nella Terra di Celenza, al centro del suo territorio nel luogo detto la \u201cNunziata\u201d a breve distanza dall'antico insediamento di San Giovanni Maggiore, poich\u00e9 i terreni feudali e baronali distano oltre quattro miglia dalla Terra di Celenza e i suoi coloni subiscono continuamente durante l'anno furti e ricatti con gravi danni per il raccolto e il patrimonio zootecnico. Del resto, quando giungono le guardie, i ladri e i malfattori sistematicamente si sono gi\u00e0 dileguati nelle fitte boscaglie circostanti.\nDopo l'istruttoria della pratica durata alcuni anni, il 28 febbraio 1582 attraverso il vicer\u00e9 Giovanni Zunica, Carlo finalmente ottiene la sospirata autorizzazione. Nel nuovo Casale, che dal suo nome fu chiamato Carlentino, vanno ad abitare i figli dei coloni che non formano famiglia e quanti dai paesi vicini e lontani cercano un suolo gratuito per la costruzione di una casa e la concessione di terreni da dissodare e coltivare, pagando annualmente la decima al Barone. Carlo Gambacorta, intanto, quasi a ringraziamento dell'avuta concessione e ad auspicio per il futuro sviluppo del nuovo centro abitato, poco distante dalla sua masseria chiamata \u201cil Palazzo\u201d, al Largo Taverna, d\u00e0 inizio e fa subito costruire la chiesa, che intitola a San Donato, vescovo e martire, in ricordo delle origini familiari pisane. Nel 1595 si ha la prima numerazione, il Casale conta appena dieci fuochi (famiglie).\nAndrea Gambacorta, secondo figlio di Carlo Gambacorta di Giampaolo e di Vittoria Caracciolo, spieg\u00f2 nel Casale di Carlentino la sua opera beneficia. Con pubblico istrumento, rogato il 2 febbraio 1613 dal notaio Giovan Domenico Marrera di Gambatesa conferm\u00f2 i Capitoli ed i Patti stabiliti dal genitore con i rappresentanti del Casale, aggiungendovi nuove convenzioni. Sulla porta contigua alla Chiesa di S. Donato fece incidere la seguente iscrizione nel 1613 per ricordare che Carlentino fu cos\u00ec chiamata dal padre:\n\"Philippo III Regnante A.D. MDCXIII Andreas Gambecurt, Celentiae Marchio, Carlentinum a patre nuncupatum, ad eorum nominum perpetuitate templis, ritibus moenibusque ornavit\".\nAttualmente la porta di Carlentino non esiste perch\u00e9 demolita negli anni addietro. La ricorrenza della festa patronale in onore di San Donato il sette agosto viene solennizzata con la franchigia per otto giorni, durante i quali le competenze giuridiche per le cause civili, criminali e miste sono esercitate dal governo locale. Il 4 marzo 1618, a testimonianza della prosperit\u00e0 del Feudo, egli acquista la vicina Terra di Macchia dalla famiglia del conte De Regina.\nMonumenti e luoghi d'interesse.\nIl Casale di San Giovanni Maggiore.\nNell'anno 568, agli ordini di re Alboino, i Longobardi, popolo germanico orientale, occuparono l'Italia settentrionale. In questa epoca l'Italia perdette la sua unit\u00e0 politica. Autari, quarto Re longobardo, procedendo nella conquista dell'Italia meridionale, fond\u00f2 nell'anno 589 il ducato di Benevento, di cui fece parte anche la Daunia. In questa regione si svolsero cruenti fatti d'armi fra Longobardi e Bizantini, tentando questi di rioccupare le terre perdute, mentre i Longobardi volevano cacciare i Bizantini dalle citt\u00e0 costiere, che ancora possedevano. Verso l'anno 650 i Greci invasero il Monte Gargano e spogliarono la Chiesa di S. Michele Arcangelo, ma furono poi sconfitti dalle schiere longobarde condotte dal Duca Grimoaldo.\nAlessandro Di Meo afferma che: \u201cNell'anno 663 il greco imperatore Costante desol\u00f2 Arpi, Lucera, Ecano, Siponto, Salpi ed altre citt\u00e0, e dagli avanzi nacquero i Casali, e gli abitanti cercarono un asilo tra le rupi e boscaglie\u201d, e secondo Ugonio e Du Fresne, \u201cnacquero nei monti tanti Castelli, quali Casali alti \u201c.\nEd a proposito di desolazione delle citt\u00e0, e dagli avanzi nacquero i Casali per opera funesta di Costante II, Imperatore Romano d'Oriente, che govern\u00f2 dal 641 al 668, e che nella Daunia possedeva ancora alcune citt\u00e0 costiere, ma poi sconfitto definitivamente dai Longobardi del Duca Grimoaldo, il Papa Gregorio II, che regn\u00f2 dal 715 al 731, asserisce: \u201cDestructae Urbes, eversa sunt Castra, depopulati sunt agri, in solitudinem deducta est\u201d. Con questa indiscussa asserzione, cio\u00e8 che \u201c Distrutte le Citt\u00e0, rovinati sono i Castelli, devastati sono i campi, e che tutto \u00e8 ridotto nello squallore\u201d, Gregorio II accerta che tali rovine si avverarono anche durante i suoi 17 anni di Pontificato, epoca dei Longobardi, tanto che la popolazione oppressa da Costante II, per sfuggire ai saccheggi, alle stragi ed al terrore, abbandon\u00f2 il proprio abitato, cercando rifugio, quale asilo sicuro, nei boschi di S. Giovanni Maggiore, Puzzano, Montauto e Vermisei, ed in contrada Santo Spirito, facendo sorgere tanti piccoli centri rurali, detti Casali, che furono distinti coi nomi delle localit\u00e0, dove erano costruiti. Questi Casali, che avevano anche le Chiese con Rettori, addetti al culto divino, passarono in tempo posteriore alle dipendenze dei feudatari, allorch\u00e9 con la discesa dei Franchi e di Carlo Magno nell'anno 773 fu introdotto in Italia il sistema feudale.\nIn prosieguo per le mutate condizioni dei tempi i Casali, detti anche Castelli, furono abbandonati, perch\u00e9 distrutti da guerre, da terremoti, da altri sinistri eventi, oppure dal catastrofico terremoto del 1456. Il Casale di Santo Spirito al 1254 pi\u00f9 non esisteva, come dal Breve del Pontefice Innocenzo IV del 25 giugno di detto anno. Le popolazioni disperse abbandonarono i Casali ormai ridotti a ruderi e costruirono altri centri abitati, in altri luoghi, nell'arco di circa 400-500 anni, alla fine del medioevo. Nascono cos\u00ec i primi agglomerati urbani di Celenza Valfortore, di San Marco la Catola, di Motta Montecorvino, e di quasi tutti gli altri attuali centri del settore settentrionale dei monti Dauni.\n\"Una comunit\u00e0 pu\u00f2 vichianamente farsi, decrescere, scomparire per poi rinascere; \u00e8 questo in effetti il percorso della storia di Carlantino e del suo agro dove, oltre ai materiali arcaici raccolti nel locale antiquarium da benemeriti appassionati di cose antiche, stanno a signoreggiare i resti di un abitato dalla storia millenaria a cui Carlantino, nel suo farsi, decrescere, scomparire e rinascere \u00e8 legato: S. Giovanni Maggiore\".\nDi questa comunit\u00e0 si sarebbe certamente persa la memoria se quel toponimo non fosse ricordato da numerosi documenti storici. Infatti, nel novembre del 774, lo stesso anno in cui Carlo Magno conquista Pavia, il Principe Arechi II fa delle concessioni territoriali alle monache benedettine del Monastero di Santa Sofia, attualmente sede del museo civico del Sannio in Benevento. I terreni oggetto della concessione prendono il nome di Feudo Mazzocca. Nell'elenco dei beni il Feudo comprende la Chiesa di San Giovanni con il suo territorio, dalla confluenza del Cigno con il Fortore fino al lato opposto. Recita il testo: \"\u2026 seu et ecclesiam Sancti Johannis, que fondata est in galo nostro Polluce; et ab ipsa Ecclesia largiti fumus in Monasterio Sancte Sophie territorio hoc est, ab ipsa Ecclesia in fluvio Fertore ubi acinia lumen se iungit, et de alio latere quantum clausum habere videtur; et vineas que ibidem posite sunt.\" (\"Anche per la Chiesa di San Giovanni, la quale \u00e8 fondata nel nostro bosco (galo) di Casa \u2018Polluce\u2019; per quella stessa Chiesa \u00e8 stato elargito al Monastero di Santa Sofia il seguente territorio, dalla stessa Chiesa verso il fiume Fortore dove si congiunge con il fiume Cigno (Acinia), per l'altro lato per quanto chiuso si possa vedere; per le vigne che sono poste l\u00ec attorno.\")\nNel testo il riferimento della zona di confluenza del torrente Cigno (Acinia) con il fiume Fortore definisce in modo inequivocabile e certa l'area citata, che si trova a nord-ovest di Carlantino e coincide con la grande ansa che il lago di Occhito fa verso il Cigno. Oggetto della concessione \u00e8 la Chiesa di San Giovanni, che sorge a nord di Carlantino sul cocuzzolo meridionale del monte, che proprio da essa prende il nome di San Giovanni (metri 641). Tutto il territorio circostante la sponda destra del fiume fin dove spazia l'occhio, all'epoca, appartiene al Feudo Mazzocca e al galo della Casa Pollice, in parte coltivato anche a vigneti.\nIl testo della concessione, deve, pertanto, essere considerato il primo e pi\u00f9 antico documento ufficiale sull'agro di Carlantino.\nDal Chronicon S. Sophiae (881): \"ex finibus castelle Sancti Johannis\".\nDal libro del Re Ruggero di Idrisi (1129-1154): \"\u2026 poi correndo verso la citt\u00e0 di g.rsanah (Celenza) che si trova a mandritta lontano tre miglia, si dirige a m\u00e2qualah (Macchia Valfortore) che lascia un miglio distante, e poi passa a tre miglia da sant guw\u00e2n mayy\u00fbr (San Giovanni Maggiore)\".\nDel Casale di San Giovanni Maggiore non si conoscono i primi Signori: solo si sa che all'epoca di Guglielmo II Normanno, verso il 1170, era posseduto dal Conte Filippo di Civitate, come rilevansi dal Catalogo dei Baroni di Capitanata di Carlo Borrelli, dove \u00e8 scritto:\n\"Comitatus Civitatis - Comes Philippus de Civitate, sicut dixit Guarmundus, filius Gualtierij, habet in demanium Campum Marinum, quod est feudum IV militum, et turribulum feudum IV militum, et Montem Corbinum feudum III militum et Petram feudum II militum, et Vulturariam feudum II militum, et Tufariam feudum I militis, et Liciam feudum II militum, et Macclam feudum II militum, et medietatem Castelli Veteris feudum I militis, et Sanctum Johannem Majorem feudum II militum\u2026\".\n\"Contea di Civitate. Il conte Filippo di Civitate, come afferm\u00f2 Guarmondo, figlio di Gualtieri, possiede Campomarino, feudo di 4 soldati, Tertiveri, feudo di 4 soldati, Montecorvino, feudo di 3 soldati, Pietra, feudo di 2 soldati, Tufara, feudo di 1 soldato, Lucito, feudo di 2 soldati, Macchia, feudo di 2 soldati, la met\u00e0 di Castelvetere, feudo di 1 soldato, San Giovanni Maggiore, feudo di 2 soldati\u2026\".\nDurante la signoria di Filippo di Civitate e di Enrico, suo figlio, San Giovanni Maggiore era feudo tassato per due militi. I militi, in quell'epoca, erano o Cavalieri con uno o pi\u00f9 scudieri, o fedeli seguaci del Re, o serventi che, marciando coi feudatari, recavano loro lo scudo e la lancia, oppure erano soldati a cavallo.\n1196-1266 - Sotto il Regno di Federico II di Svevia, S. Giovanni Maggiore da Enrico di Civitate pass\u00f2 a Riccardo di Busso, Barone anche dei Casali di Puzz\u00e0no, Montauto e Vermisei, come dal citato Catalogo borrelliano (pag. 153): \"Riccardus de Busso tenet Puczanum (Puzzano) et Sanctum Iohannem Majorem (San Giovanni Maggiore), quod est feudum I militis et tener Montem Acutum (Montauto) et Gualdum de Sac. (Vermisei), quod est feudum I militis et quarti\".\nNel 1292, regnando Carlo II di Napoli, la Terra di S. Giovanni Maggiore per met\u00e0 era posseduta dal signor Americo de Sus, e per l'altra met\u00e0 dal signor Corrado Zinardo: \"\u2026dnus Americus De Sus tenet Terram S. Iohannis Majoris cum dno Corrado Zinardo, pro meditate\u2026\".\n1311 - In seguito per le condizioni politiche, sociali e militari il feudo di S. Giovanni Maggiore pass\u00f2 a Re Roberto d'Angi\u00f2, figlio di Carlo II, il quale nel 1311 lo don\u00f2 alla moglie, la regina Sancia, che ne percepiva le rendite, di cui fa fede il seguente documento:\n\"Sanciae Hierusalem et Siciliae Regine, consorti nostre carissime, provisio pro solutione ejus anno provisionis unc. 5/am ad vitam super Secretia et Terris videlicet... Petre Montis Corbini, Montis Corbini, Troje, Sancti Severi, Turris Majoris, S. Andree in Stagnis, Rajani, Bancie, S. Johannis, Maccle Saracene in Capitanata etc\u2026que sunt dicte Regine\".\n1328 \u2013 In un libro delle contribuzioni ecclesiastiche, le Decime nei secoli XIII e XIV, da corrispondere alla Sede Apostolica da parte delle chiese e monasteri \u2013 possidenti \u2013 delle Diocesi italiane, per l'anno 1328 figura, nel vescovato di Volturara, l'arciprete della chiesa di S. Giovanni Maggiore:\nDECIMA DELL'ANNO 1328 (ARCH. VAT., Intr. et Ex. 94;)IN EPISCOPATUS VULTURARIENSI:\n\"(f. 123v) \u2013 267. Archipresbiterio S. Iohannis Maioris tar. IV \u00bd (con la nota 1: \u201cCod. Maiorum\u201d)\"\n\"(f. 130v) \u2013 273. Archipresbiterio S. Iohannis Maioris tar. IV \u00bd (con la nota 2: \u201cCod. Maiorum\u201d)\"\n\"(f. 150v) \u2013 286. Archipresbiterio S. Iohannis Maioris tar. IV \u00bd.\"\n1456 - Durante il Regno di Alfonso d'Aragona, Celenza nel 1456 fu colpita da un terrificante e catastrofico terremoto di vasta intensit\u00e0 da ridurla in rovina con numerose vittime umane. Giovanni Antonio Summonte descrivendo questo movimento tellurico, fra l'altro asserisce: \u00abFu anche nel fine di questo anno un grandissimo terremoto in Napoli e quasi per tutto il Regno\u2026, questo fu cos\u00ec terribile, che non fu mai per alcun tempo inteso il simile\u2026. Avvenne il terremoto nel 1456 ai 5 dicembre a 11 ore di notte, e l'altro ai 30 dicembre dell'istesso mese a 16 ore, e furono grandissimi in tanto che non vi fu tale in memoria di uomini, ed appena si legge che tanto spazio di terre avessero occupato, e causate tanto danno negli edifici come nelle persone per la morte che ne segu\u00ec... Nella Provincia di Capitanata nella citt\u00e0 di Lucera vi rovin\u00f2 il Castello, over Fortezza, con molte case della Citt\u00e0 in numero di 3000, ma il numero dei morti non si seppe. La Celenza fu tutta ridotta in piano insieme colla Fortezza, dove essendo morta la moglie, il fratello, la figliuola e tutta la famiglia, solo rimase il Conte Signore della Citt\u00e0, che si salv\u00f2 in camicia, e 1200 vi morirono\u00bb.\nA proposito di questo terremoto, Pandolfo Collenuccio afferma: \u00abPerciocch\u00e9 cominciando a Napoli, per Terra di Lavoro, per Abruzzo et Puglia con grande eccidio di uomini, per molte Terre e Castelle fece notabili roine di molti edifici pubblici et privati et alcune Castelle tutte dai fondamenti ruinarono\u00bb.\nPer gli effetti calamitosi di questo fenomeno sismico andarono distrutti completamente i Casali di S. Giovanni Maggiore, Puzz\u00e0no, Monta\u00f9to e Vermis\u00e8i.\n1494 - Durante la Dinastia Aragonese esistevano ancora i predetti Casali o Castelli, ma non pi\u00f9 abitati: \"Add\u00ec 2 giugno 1494, re Alfonso II d'Aragona, figlio di Ferdinando I, conferm\u00f2 a Margherita di Monforte il possesso di Celenza, ed i castelli inabitati di S. Giovanni e di Puzz\u00e0no, feudi che erano stati concessi da re Ferdinando I il 30 settembre 1467\".\nLa conferma che il terremoto del 1456 aveva provocato il completo abbandono del Casale di San Giovanni Maggiore e l'avvio di una lunga e complessa operazione per opera dei pochi superstiti, durata oltre 100 anni, che terminer\u00e0 con la nascita del nuovo centro abitato denominato Carlentino, ai piedi di Monte San Giovanni, nel 1582.\nLa cappella della SS. Annunziata.\nL'insediamento abitativo di Carlantino vede la sua testimonianza pi\u00f9 antica nella Cappella dell'Annunziata, una chiesetta alle falde di Monte San Giovanni. Nel 1521 la Cappella era gi\u00e0 in condizioni precarie, dal momento che fu necessario ristrutturarla, come ricorda la piccola lapide allocata all'interno della facciata: \"DIVAE MARIAE VIRG(INIS)TEMPL(VM) HOC IN SVO FVNDO CONSTRVCTVM KAROLVS DE GANBECVURT(A) REFECIT, AMPLIAVIT, ET DOTE AVXIT: QUARE JVRE OPT(IMO) IN EO JVS PATRONATVS ACQUISIVIT. A. M.D.XXI, VII KAL(ENDAS) NOV(EMBRIS)\" (QUESTO TEMPIO DELLA DIVINA VERGINE MARIA COSTRUITO NEL PROPRIO FONDO CARLO GAMBACORTA FECE, AMPLI\u00d2 ED ACCREBBE DI DOTE, ONDE A PI\u00d9 CHE BUON DIRITTO ACQUIST\u00d2 SU DI ESSO IL GIUSPATRONATO).\nPapa Clemente VII con Bolla del 25 ottobre 1526, redatta in Roma presso S. Pietro, rispose alla istanza esibita da Carlo Gambacorta di Giovanni, che espose lo stato delle Chiese arcipretali e parrocchiali di Santa Maria e di S. Nicola dei Castelli di S. Giovanni Maggiore e dei Puzzani, appartenenti alla Terra di Celenza. Il Gambacorta dichiar\u00f2 nella istanza che le due Chiese, essendo rurali e senza cura di anime da tempo immemorabile, erano rimaste dirute e quasi rase al suolo o per vetust\u00e0, o per turbini di guerra, o per terremoti, o per altri sinistri eventi, che in quelle parti ebbero luogo, rendendo nel contempo disabitati i Castelli stessi, ed incolti i loro territori, ed afferm\u00f2 di riedificarle ed incrementare la coltura dei loro possedimenti.\nIl Pontefice, compiacendosi di tale dichiarazione, con la citata Bolla esort\u00f2 il Gambacorta di ricostruire le Chiese con facolt\u00e0 di presentare all'Ordinario Diocesano i Sacerdoti idonei per reggerle, quando resteranno vacanti, e di portare i possessi a pi\u00f9 fertile coltivazione, pagando le decime alle predette Chiese, in modo che i frutti, i proventi ed i redditi non oltrepassassero, secondo la comune stima, il valore annuo di ventiquattro ducati d'oro di Camera per quelli di Santa Maria, e di ducati venti per quelli di S. Nicola; e per questa sua devozione gli concedeva in perpetuo i diritti di patronato da trasmettersi ai suoi eredi e successori.\nCarlo, dopo aver ottenuto da Clemente VII lo Iuspatronato sulle due Chiese, di Santa Maria e di S. Nicola col patto di riedificarle si decise di dar mano all'opera, ed in data 10 dicembre 1526, mediante un istrumento rogato dal Notar Giovanni Ferrari di S. Marco dei Cavoti, venne a convenzione coi muratori Antonio e Giovanni Lombardi di ricostruirle, stabilendo che la fabbrica cominciasse nel marzo 1527, e che non smettesse di lavorare fino a che la costruzione non fosse completata. Il Gambacorta promise ai muratori due carlini per ogni canna di fabbrica, impegnandosi di far trasportare a sue spese sul luogo della costruzione tanto materiale, quanto ne occorresse.\nCon istrumento del 14 dicembre 1527, rogato dal medesimo Notar Giovanni Ferrari, presenti il Giudice annuale di Celenza ed i testimoni, il Gambacorta, per aver ricevuto la Bolla di Clemente VII, con cui gli concesse il diritto di patronato sulle due Chiese dirute a condizione di riedificarle e di intensificare la coltura dei loro beni, pagandone le decime, volendo obbedire agli ordini del Pontefice ed operare utilmente, increment\u00f2 i benefizi.\nL'Imperatore Carlo V, con decreto di assegnazione dell'8 aprile 1533, emesso a Genova, assegna il Feudo di Celenza, gi\u00e0 confiscato nel 1528 per il tradimento di Carlo Gambacorta di Giovanni, a Girolamo Tuttovilla, conte di Sarno (Salerno); il decreto diviene esecutivo il 23 luglio 1533.\nIl Pontefice Paolo III con Bolla del 27 giugno 1535 ordin\u00f2 che il chierico don Archileo Gambacorta di Carlo fosse immesso nel possesso delle Chiese dell'Arcipretato di Santa Maria di S. Giovanni Maggiore e di S. Nicola di Puzz\u00e0no.\nMons. Don Giovanni Battista del Giudice di Sepino, 21\u00ba Vescovo della Diocesi di Volturara e di Montecorvino, considerando che erano vacanti le predette due Chiese rurali, dopo la libera rinuncia del possesso fatta dal Rettore don Archileo Gambacorta, con Bolla del 25 febbraio 1541 confer\u00ec il patronato al fratello reverendo don Angelo Cesare Gambacorta, rappresentato dal suo Procuratore Pietro Francesco Marincola.\nNella disgrazia del marito Carlo Gambacorta di Giovanni, emerge la figura eroica della moglie Eleonora Siscar, chiamata anche Dianora o Diana, figlia di Paolo Siscar, Conte di Aiello (Cosenza). Donna energica e virtuosa, rivendica a s\u00e9 i due Casali disabitati di San Giovanni Maggiore e di Puzzano in virt\u00f9 dei 30.000 ducati di dote su di essi ipotecati. Nell'anno 1543 compr\u00f2 da Vincenzo Tuttovilla il Feudo di Celenza per 24.000 ducati, e ne fu investita come Feudo di nuovo acquisto.\nNel Repertorio delle Scritture Partium si legge:\n\u201cMagnifica Elionora Siscar, compra fatta terra della Terra di Cilena dal Magnifico Conte di Sarno mediante Regio Assenso, Registrato nella Regia Camera il 23 maggio 1543\u201d.\nCos\u00ec per la sua encomiabile e premurosa opera benefica, determinata dal vivo e appassionato sentimento di amor materno, la famiglia Gambacorta rientr\u00f2 in possesso della Baronia di Celenza dopo 16 anni dalla confisca di Carlo V.\nPer ringraziamento alla Madonna della SS. Annunziata, per essere rientrata in possesso del Feudo di Celenza, anche a nome del marito in esilio, Eleonora Siscar fa operare insieme ai figli un nuovo restauro alla Chiesa dell'Annunziata, andata in rovina, lasciandone un ricordo indelebile, perch\u00e9 scolpito nella viva pietra del portale d'ingresso, dove ancora oggi si possono ammirare gli stemmi dei coniugi Gambacorta.\nLa Chiesa di San Donato.\nAndrea Gambacorta pose nella Chiesa di S. Donato i quadri di N.S. del Monte Carmelo, di S. Donato ed altri del pittore Pasquale Cati, e nel 1614, dotandola, la trasform\u00f2 da semplice Rettoria in Parrocchiale con diritto di padronato, e costru\u00ec la casa del curato. In ricorrenza del primo anniversario dell'intesa politico-amministrativa con i vassalli, impegnati in febbrile attivit\u00e0 per la costruzione delle abitazioni e il dissodamento dei terreni e a felice ricordo degli impegni assunti a Torre del Greco e portati a compimento nei tempi stabiliti, durante la celebrazione di una messa solenne \u00e8 murata in chiesa una lapide in ricordo della rifondazione del centro abitato, e, a protezione degli abitanti, dietro l'altare maggiore \u00e8 affisso un quadro in tela dal formato gigante, dipinto dal pittore Pasquale-Cati Pesenti, ancora oggi ammirabile nella sua stupenda composizione.\nLa Pala ritrae la Madonna delle Grazie sopra le nuvole, circondata da angioletti in forma di putti e ai suoi piedi, in tutta la ieratica maest\u00e0, le effigie di San Donato vescovo, Sant'Andrea, San Marco e San Francesco d'Assisi. Relegato nell'angolo destro, in basso, il ritratto a mezzo busto di Andrea Gambacorta con le mani giunte in atto di preghiera e il volto scarno, che si staglia sopra la gran gala bianca increspata intorno al collo. Il quadro \u00e8 racchiuso in una cornice finemente intarsiata e indorata di notevole pregio ed \u00e8 sormontato da cimase, che ritrae il Padre Eterno in forma di vegliardo, ad ispirazione michelangiolesca. Riedific\u00f2 anche la Cappella caduta dell'Annunziata, ove pose un quadro del Belisario.\nAi piedi delle due colonne di legno della \u201cPala\u201d sono intarsiati due stemmi: sulla sinistra quello dei Gambacorta, caratterizzato dalla figura del leone rampante, e sulla destra uno stemma a strisce inclinate, forse dei Caracciolo. Identici stemmi in bronzo sono stati trovati su Monte San Giovanni, al di sotto della cinta muraria meridionale, a conferma dell'appartenenza del Casale di San Giovanni Maggiore ai Gambacorta.\nNel 1614 fu murata una lapide in marmo presso l'altare della Madonna del Rosario, rimossa in seguito, che ricordava il fondatore, la dedicazione a S. Donato, e Andrea Gambacorta che la dot\u00f2, e che fece trasformare la Chiesa da pettorale in parrocchiale, acquistando il diritto di patronato per s\u00e9 e per i suoi successori, come dalla iscrizione rilevata da un manoscritto conservato nell'archivio parrocchiale:\n\u201cBASILICAM HANC A CARULO DE GAMMACURT CELENTIAE MARCHIONE FUNDATAM, ATQUE S. DONATO DICATAM, ANDREAS FLIUS MARCHIO DOTE AUXIT AC EX SEMPLICI IN PAROCHIALEM COMMUTAVIT, EJUS UNDE IUS PATRONATUS PRO SE POSTERIS SUIS MERITO EST ADEPTUS A. D. M. D. C. X. I. V.\u201d\nNella Chiesa di San Donato, nel Casale di Carlentino, viene costruito nel 1653 il battistero in pietra, sul cui piedistallo, sul lato sinistro \u00e8 scolpito lo stemma di Carlentinum e sul lato frontale vi \u00e8 la scritta in figura.\n1682 - Carlentino \u00e8 ereditato da Francesco Gambacorta, quartogenito di Andrea, nato in Celenza e battezzato il 18 dicembre 1616. Nello Spoglio Significatorie Relevii 1600-1696: \"Significatoria spedita a 24 maggio 1682 contro Francesco Gambacorta, Principe di Macchia e Marchese di Celenza, pel relevio per morte di Pietro suo padre, seguita a 24 novembre 1681, per le entrate feudali d Macchia, di Celenza, Carlentino e Colletorto\".\n1689 - Il Casale di Carlentino \u00e8 ereditato da Gaetano Gambacorta, figlio di Francesco e di Eufemia Spinelli, nato in Napoli nel 1654. Nello Spoglio Significatorie Relevii 1600-1696: \"Significatoria spedita a 9 marzo 1689 contro Gaetano Gambacorta, Principe di Macchia e Marchese di Celenza, per morte di Francesco suo padre, seguita a 4 agosto 1686, per le entrate feudali di Celenza Valfortore e suo Casale di Carlentino, Terre di Colletorto e Macchia\". Gaetano \u00e8 noto nella Storia del Reame di Napoli per essere stato capo della Congiura, nota come la congiura di Macchia, ordita contro il governo vicereale spagnolo. Obiettivo della congiura, a cui si era messo a capo Gaetano Gambacorta, tornato dalla Spagna, era quello di abbattere il dominio spagnolo, formare un governo provvisorio e proclamare re di Napoli l'arciduca Carlo d'Asburgo.\n1701-1702-1703-1704 \u2013 In seguito all'esito sfavorevole della rivolta di Gaetano Gambacorta, il Vicer\u00e9 di Napoli. D. Luigi della Zerda, fece processare in contumacia i congiurati esuli. Il Tribunale, che aveva fra i Giudici, per la loro qualit\u00e0 di Pari della Curia, Lucio Caracciolo, Duca di S. Vito, e Pompeo Pignatelli, Duca di Montecalvo, il 19 ottobre 1701 pronunzi\u00f2 la sentenza di condanna a morte contro Gaetano Gambacorta, il Duca della Castelluccia, il Duca di Telese, e contro Tiberio Carafa, dichiarandoli rei di fellonia di primo grado, fuorgiudicati e pubblici nemici, e come tali ordin\u00f2 anche la confisca di tutti i loro beni. Per la sentenza suddetta furono devoluti alla Regia Corte i feudi di Gaetano Gambacorta, come dire: tutto lo Stato del Principe di Macchia. Su di esso molti creditori vantavano dei diritti, per cui ne fu ordinato l'apprezzo con Decreto della Regia Camera della Sommaria in data 2 giugno 1702, e si affid\u00f2 l'incarico agli ingegneri Giuseppe Galluccio e Remigio Cacciapuoti. Il documento da essi redatto, dal primo compilatore, prende il nome di Tavolario Galluccio e descrive in forma analitica lo status quo di tutti i beni feudali e burgensatici. L'Imperatore d'Austria Leopoldo I accolse benevolmente i profughi, specie il Gambacorta, il quale, come gli altri, visse colla beneficenza dell'Imperatore fino al 27 gennaio 1703, nel qual giorno mor\u00ec poverissimo. Con la morte di Gaetano Gambacorta si estinse l'ultimo feudatario della famiglia Gambacorta di Celenza.\nNel 1704 le predette Terre furono vendute all'asta pubblica, nella Regia Camera della Sommaria: la Terra di Celenza col suo Casale di Carlentino fu comprata da Domenico Mazzaccara per ducati 61.500, la Terra di Macchia fu acquistata da Giuseppe Ceva-Grimaldi, Marchese di Pietracatella, e la Terra di Collotorto fu comprata dal Marchese Bartolomeo Rota, Patrizio di Cremona, per ducati 26.000.\n1711-1712 - Dal 10 novembre 1711 al 28 gennaio 1712 Carlantino riceve la visita apostolica del cardinale e arcivescovo metropolitano di Benevento Fr. Vincenzo Maria Orsini, che, alla morte di Innocenzo XIII viene eletto Papa il 29 maggio 1724 e prende il nome di Benedetto XIII, rimanendo al soglio pontificio fino al 1730.\nDurante la visita apostolica l'illustre Presule procede alla ricognizione dettagliata di tutti i beni ecclesiastici con relazione scritta dal notaio ecclesiastico Liopardo Coscia di Pietra Montecorvino sulla base delle relazioni ed osservazioni dell'arciprete don Giovanni Battista Iosa, appartenente all'antica famiglia Iosa, confortato dall'intervento e l'assistenza del sindaco Giuseppe Coscia con gli eletti Domenico Bilotta e Paolo Sant'Elia.\nIl documento, comunemente chiamato Platea Orsini dal cognome dell'augusto Visitatore apostolico, \u00e8 una miniera di notizie non solo sotto il profilo religioso, ma anche sociale, politico ed economico. Il cimitero \u00e8 ubicato a sud del campanile. La chiesa presenta il pavimento con quattro sepolture chiuse alla sommit\u00e0 da telai piombati con un anello di ferro. La prima sepoltura \u00e8 subito dopo la porta d'ingresso, sul lato sinistro, e reca la scritta \u201cPro pueris\u201d, la seconda vicino alla Cappella del Rosario \u201cPro feminis\u201d, la terza vicino all'altare maggiore \u201cPro viris\u201d, la quarta nel coro, dietro l'altare maggiore, \u201cPro clero\u201d.\nAll'interno della Chiesa di S. Donato vi \u00e8 una lapide che ricorda la visita del Cardinale Orsini, il quale, il 17 luglio 1713, consacr\u00f2 la Chiesa e l'altare maggiore in onore di Dio, di Maria Santissima, di S. Donato, Vescovo e Martire, ecc.:\n\u201cECCLESIAM HANC ET ALTARE MAJUS IN HONOREM DEI EIUSQUE SS. MATRIS HAC VIRGINIS MARIAE ET S. DONATI E. ET M. SOLEMNI RITU DEDICANS DIE XVII IULII MDCCXIII SACRAVIT FR. VINCENTIUS MARIA ORD. PRAED. EPISCOPUS TUSCULANUS S. R. E. CARDINALIS URSINUS ARCHIEPISCOPUS METROPOLITA, HAC SEDE VACANTE VISITATOR ET DELEGATUS APOSTOLICUS, QUI EODEM TEMPORE MINOREM HANC ARAM B.V. DE ROSARIO, PATRIARCHAE DOMINICO, PETRO MART: ET S. CATHERINAE SENENSIS ET AGNETI DE MONTE POLITIANO SOLEMNITER NOCUPAVIT, POST OCTAVAM APOSTOLORUM PETRI ET PAULI, AD QUAM HUIUSMODI CONSEGRATIONIS DEI TRANSTULIT ALTARIA VERO TITULARUM NATALITIIS DEVOTIS INVISENTIBUS CENTUM INDULGENTIAE DIES PERPETUO LUCRANDAS CONCESSIT\u201d.\n1733 \u2013 Gaetano Mazzaccara, figlio di Domenico, eredita il Casale di Carlantino. Nello Spoglio Significatorie Relevii: \"Significatoria spedita ai 13 febbraio 1733 per l'intestazione a benefizio di Gaetano Mazzaccara della Terra di Celenza e suo Casale di Carlentino per morte di Domenico, suo padre, seguita a 12 settembre 1732\".\n1753 \u2013 Col passare degli anni gli abitanti del Casale di Carlentino aumentarono, e la Chiesa, piccola qual era, non poteva pi\u00f9 contenere la popolazione cresciuta, tanto che nel 1753 i Carlantinesi con pubblica sottoscrizione la ricostruirono dalle fondamenta ad una nave con dieci altari, coro, sacrestia, ecc., come dalla iscrizione incisa sull'architrave della porta principale esterna.\nEconomia.\nL'economia \u00e8 prevalente rurale e basata sulla coltivazione di grano, granturco, girasoli, peperoni. Sono presenti anche vigneti e oliveti, da cui viene prodotto l'olio di oliva dei Monti Dauni.\n\u00c8 praticata, seppur in maniera limitata, la pastorizia.\nCuriosit\u00e0.\nA causa della endogamia, ovvero l'usanza di contrarre matrimonio all'interno di gruppi sociale ristretti, la popolazione di Carlantino \u00e8 oggetto di studio di Universit\u00e0 Italiane per individuare fattori ambientali e genetici responsabili di patologie tipiche degli abitanti del posto, quali l'osteoporosi, il diabete e i danni all'udito."}
{"id": "36454", "revid": "1305772", "url": "https://it.wikipedia.org/wiki?curid=36454", "title": "Carpino", "text": ""}
{"id": "36455", "revid": "61051", "url": "https://it.wikipedia.org/wiki?curid=36455", "title": "San Martino di Venezze", "text": "San Martino di Venezze (\"San Martin\" in veneto) \u00e8 un comune italiano di abitanti della provincia di Rovigo in Veneto, situato ad est del capoluogo.\nGeografia fisica.\nTerritorio.\nSituato a nord-est di Rovigo, il territorio \u00e8 completamente pianeggiante. A nord il comune \u00e8 delimitato dall'Adige ed \u00e8 collegato ad Anguillara Veneta da un ponte che attraversa il fiume.\nStoria.\nRitrovamenti archeologici dimostrano che il territorio di San Martino era frequentato gi\u00e0 nel corso dell'et\u00e0 del Bronzo, come testimonia l'insediamento del Bronzo finale di Saline e fu colonizzato, in epoca romana.\nNel 1484 San Martino fu ceduta dagli Estensi alla Repubblica di Venezia, a cui appartenne fino alla caduta avvenuta nel 1797.\nNel 1844 e nel 1882 San Martino fu soggetta a due rovinose alluvioni dell'Adige.\nDopo il passaggio al Regno d'Italia, avvenuto nel 1866, al comune di San Martino fu aggiunta la denominazione \"di Venezze\".\nAlla rotta dell'Adige del 1882 segu\u00ec un processo migratorio verso il Sud America che ebbe termine solo agli inizi degli anni venti.\nNel 1951, dopo l'alluvione del Po, inizi\u00f2 un nuovo processo migratorio verso le regioni del Triangolo Industriale ed un progressivo spopolamento del comune.\nEconomia.\nDa paese prevalentemente agricolo quale \u00e8 stato fino agli anni settanta, San Martino di Venezze si \u00e8 progressivamente trasformato in paese a vocazione artigianale e piccolo industriale.\nNumerose sono le attivit\u00e0 di servizi ed i professionisti, mentre sono meno presenti attivit\u00e0 commerciali significative.\nNegli ultimi anni stanno nascendo nuove attivit\u00e0 legate al turismo naturalistico: agriturismi, centri ippici, aziende per la produzione di prodotti da agricoltura biologica, ecc."}
{"id": "36456", "revid": "322321", "url": "https://it.wikipedia.org/wiki?curid=36456", "title": "Stienta", "text": "Stienta (\"Stienta\" in dialetto ferrarese) \u00e8 un comune italiano di abitanti della provincia di Rovigo in Veneto, situato a ovest del capoluogo.\nGeografia fisica.\nIl paese \u00e8 ubicato sulla riva sinistra del Po lungo la Strada Regionale 6 e il suo territorio comunale \u00e8 totalmente pianeggiante.\nCultura.\nEventi.\nDal 1989 si svolge, nei pressi della chiesa della Madonna di San Genesio, una cerimonia in ricordo dei caduti senza degna sepoltura. \nLa cerimonia, patrocinata dalla Sezione Alpini di Padova-Rovigo ed organizzata dal locale Gruppo Alpini di Rovigo, ha luogo solitamente il primo sabato di giugno.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene all'omonimo vicariato della diocesi di Adria-Rovigo.\nInfrastrutture e trasporti.\nStrade.\nIl comune \u00e8 interessato dalla Strada Regionale 6 Eridania Occidentale."}
{"id": "36458", "revid": "1543377", "url": "https://it.wikipedia.org/wiki?curid=36458", "title": "Trecenta", "text": "Trecenta (\"Tresenta\" in veneto, \"Tarsenta\" in dialetto ferrarese) \u00e8 un comune italiano di abitanti della provincia di Rovigo in Veneto, situato ad ovest del capoluogo.\nStoria.\nTrecenta risale ai tempi dei Romani, che nel 163 a.C. la strapparono agli Etruschi per stabilirvi, con nome di Annejanum, un accampamento militare a 130 (\"Centum Triginta\") miglia romane da Rimini. Per la sua posizione strategica, Trecenta fu saccheggiata dalle principali trib\u00f9 barbare fra il 263 e il 774, quando pass\u00f2 sotto il Papato.\nNel 1017 Richelda, moglie di Bonifacio IV di Toscana, don\u00f2 il paese all'Abbazia di Nonantola. Fu poi feudo del vescovo di Ferrara, dal quale pass\u00f2 agli Estensi.\nDal 1208 al 1799 fu dominata dagli Este e poi dalla Chiesa; sotto la loro amministrazione furono bonificate le paludi che circondavano il paese (qualcuno fa risalire l'origine del nome a \"Terra esenta\" dall'acqua). Le invasioni ripresero nel 1701, fino al 1796 con l'arrivo di Napoleone. Dopo il congresso di Vienna del 1815 nel paese sorse una sottovendita della Carboneria, con ritrovo presso Villa Trebbi. Nel 1866 Trecenta entr\u00f2 nel Regno d'Italia. Nel 1878 fu chiamato dall'Amministrazione Comunale il medico recanatese Nicola Badaloni che tanto si adoper\u00f2 per il riscatto dei braccianti, soprattutto dopo l'alluvione dell'Adige del 1882.\nIl padre del socialismo rodigino fu Nicola Badaloni con la collaborazione di Gino Piva. L'entusiasmo politico e sindacale di Gino Piva fu cos\u00ec contagioso che il primo sciopero del 1894 rimase memorabile tra i braccianti del Polesine, tanto da essere ricordato in un canto popolare del tempo:\n\"Evviva Gino Piva / che col suo bel parlare / tutta la provincia / ha fatto ribellare\".\nNel 1928 il comune ha incluso nel suo territorio parte del comune soppresso di Crocetta.\nDopo l'alluvione del 1882 segu\u00ec un flusso migratorio verso il Sudamerica. La storia si ripet\u00e9 nel 1951 quando, dopo l'alluvione del Po del 14 novembre 1951, il paese vide via via ridursi gli abitanti a meno di 3000.\nIl 20 maggio 1948, durante uno sciopero, venne ucciso dai carabinieri il bracciante Evelino Tosarello.\nMonumenti e luoghi d'interesse.\nAree naturali.\nI gorghi di Trecenta sono un complesso di zone umide testimonianza delle alluvioni antiche, situate in depressioni del terreno. Questi piccoli laghetti hanno dato vita a un ambiente particolarmente ricco di vegetazione e fauna lacustre.\nSono in tutto otto:\nNel 1930 venne interrato il Gorgo dell'Osteria, vicino a Palazzo Pepoli.\nEconomia.\nL'economia del comune \u00e8 sempre stata essenzialmente agricola.\nAttualmente \u00e8 sede dell'importante ospedale \"San Luca\" derivante dalla chiusura di quattro precedenti piccoli ospedali dell'Alto Polesine (Badia Polesine, Lendinara, Castelmassa e Trecenta), unificati in questo pi\u00f9 grande e moderno ospedale, costruito alla fine del XX secolo."}
{"id": "36460", "revid": "322321", "url": "https://it.wikipedia.org/wiki?curid=36460", "title": "Villadose", "text": "Villadose (\"Vi\u0142ad\u00f3xe\" in veneto) \u00e8 un comune italiano di abitanti della provincia di Rovigo in Veneto, situato ad est del capoluogo.\nGeografia fisica.\nVilladose \u00e8 situata nella parte centrale del Polesine, a 10\u00a0km ad est dal capoluogo provinciale Rovigo, ed \u00e8 attraversata dal fiume Adigetto, che la divide in due settori.\nOltre all'Adigetto, il territorio \u00e8 attraversato a nord dallo scolo \"Bresega\" ed a Sud dallo scolo \"Valdentro\".\nStoria.\nDa ritrovamenti archeologici risulta che il territorio era certamente popolato in et\u00e0 romana, anche grazie alle opere di bonifica intraprese in quell'epoca (scavi e indagini sull'appoderamento centuriale). D'altronde, trovandosi Villadose a pochi chilometri dall'antico porto di Adria, ne rappresentava l'entroterra e un punto di passaggio verso l'interno.\nCon la fine dell'Impero Romano segu\u00ec un periodo di forte instabilit\u00e0 idraulica e di spopolamento.\nGino Braggion, nel suo libro \"... E... Villadose risorse... da secolari tribolazioni\", ha scoperto agli inizi del XIII secolo i primi documenti dove appare per la prima volta il nome del Comune come \"Villa Ducis\".\nNel 1484, dopo il termine della sanguinosa guerra del sale tra Venezia e Ferrara dalla quale ne usc\u00ec praticamente distrutta, Villadose pass\u00f2 dalla dominazione estense a quella veneziana dove rimase fino alla caduta della Repubblica avvenuta nel 1797. In quel periodo furono compiuti lavori di bonifica e sorsero - lungo l'Adigetto - alcune ville che portano ancora il nome delle famiglie nobili veneziane.\nIl segno della dominazione estense \u00e8 rilevabile dal palazzo comunale, chiamato Ca' Patella, dove le finestre del piano terra sono di stile ferrarese e quelle dei piani superiori di stile veneziano.\nNel 1778, grazie al vescovo della diocesi di Adria Arnaldo Speroni degli Alvarotti, a Villadose fu nuovamente istituita la parrocchia, prima aggregata e dipendente da quella di Buso.\nPoco dopo l'unit\u00e0 d'Italia Villadose fu soggetta ad una notevole emigrazione dei suoi abitanti verso il sudamerica, dovuta all'alluvione seguita all'alluvione del Polesine del 17 settembre 1882 e alla crisi agraria dovuta sia alle conseguenze dell'alluvione sia alla guerra commerciale in atto tra Italia e Francia. Come conseguenza, alla fine degli anni ottanta del XIX secolo, Villadose fu il comune polesano con il maggior tasso di emigrazione, pari ad oltre il 25 percento della popolazione.\nNel 1915 la prima amministrazione comunale a guida socialista inizi\u00f2 a predisporre l'acquisto del palazzo Ca' Patella che divenne - nel 1923 - sede municipale.\nNel 1928, in seguito alla soppressione del comune di Ca' Emo, Villadose acquis\u00ec nel suo territorio la localit\u00e0 Ca' Tron.\nNel 1938 fu inaugurata la Strada Statale 443 - che collega direttamente Rovigo ad Adria - alla presenza del gerarca fascista Giovanni Marinelli.\nIl 25 aprile 1945 furono fucilati dai tedeschi - presso le mura del cimitero - 20 partigiani catturati a Ceregnano in localit\u00e0 Pal\u00e0. I tedeschi, dopo aver fucilato i prigionieri, fucilarono anche due militi delle brigate nere che avevano assistito i tedeschi nell'operazione. Alla fucilazione sopravvissero due persone.\nDopo l'alluvione del 1951 inizi\u00f2 una nuova fase migratoria soprattutto verso il triangolo industriale.\nNegli anni ottanta furono iniziati i lavori per la costruzione della nuova grande piazza nel centro del paese, sorta nelle propriet\u00e0 espropriate all'ultimo nobile veneziano che aveva ancora propriet\u00e0 nel comune, il conte Lorenzo Marcello Grimani Giustiniani.\nInfrastrutture e trasporti.\nStrade.\nL'abitato \u00e8 raggiungibile da una rete stradale principalmente basata sulla strada regionale SR 443 che l'attraversa congiungendola ad ovest con il capoluogo Rovigo e ad est con Adria.\nMobilit\u00e0 urbana.\nIl sistema del trasporto pubblico della citt\u00e0 \u00e8 servito da una linea extraurbana gestita da Busitalia che la collega con il capoluogo Rovigo e con le principali localit\u00e0 sulla direttiva ovest-est verso il delta del Po.\nSport.\nCalcio.\nLa principale squadra di calcio della citt\u00e0 \u00e8 l\"'A.C.D. Villadose 2010\" che milita nel girone B rodigino di 3\u00aa Categoria.\nRugby.\nTra le locali attivit\u00e0 sportive spicca il rugby dove la locale \"A.S.D. Rugby Villadose 1976\" partecipa alla stagione di Serie B (rugby a 15) dal campionato 2006-2007 e che la vede protagonista con continuit\u00e0 dalla stagione 2009-2010.\nCiclismo.\nL'A.S.D. Ciclistica Villadose Angelo Gomme \u00e8 la societ\u00e0 ciclistica che gestisce una squadra maschile ed una femminile."}
{"id": "36461", "revid": "1564499", "url": "https://it.wikipedia.org/wiki?curid=36461", "title": "Casalvecchio di Puglia", "text": "Casalvecchio di Puglia (\"Kazallveqi\" in arb\u00ebresh\u00eb, fino al 1862 chiamata \"Casalvecchio\") \u00e8 un comune italiano di abitanti che dista 44 chilometri da Foggia, suo capoluogo di provincia.\nHa conservato in parte la cultura arb\u00ebresh\u00eb e l'uso della lingua arb\u00ebreshe.\nGeografia fisica.\nIl comune \u00e8 ubicato a nel Subappennino dauno settentrionale, incastonato tra i vicini centri di Casalnuovo Monterotaro e Castelnuovo della Daunia.\nOrigine del nome.\nLa primitiva denominazione di Casalvecchio di Puglia era \"Casale\". Avendo \"Casale\" costituito nei primordi della sua esistenza \"unum corpus\" con Castelluccio degli Schiavi (oggi Castelnuovo della Daunia) dovette vivere per un tempo non trascurabile nell'oscurit\u00e0. Verso la fine del XVI secolo appare con il nome \"Casale di Castelluccio degli Schiavi\", . Nella letteratura appare anche come \"Casalvecchio degli Albanesi\".\nDopo l'Unit\u00e0 d'Italia (1861), con un regio decreto, i sindaci dei comuni del Regno d'Italia con lo stesso nome, vennero invitati ad aggiungere al nome del paese un suffisso che identificasse la vita della popolazione. Il 26 ottobre 1862, il sindaco di Casalvecchio decret\u00f2 che al nome si aggiungesse \"di Puglia\" affinch\u00e9 si potesse distinguere da Casalvecchio Siculo.\nStoria.\nDella storia di Casalvecchio si hanno notizie solo fino al XIII secolo; dei due secoli successivi si \u00e8 persa ogni memoria.\nDopo essere stato raso al suolo nel 1461 dall'eroe nazionale albanese Giorgio Castriota Skandeberg, il borgo fu nuovamente fondato da un nucleo di profughi greco-albanesi, che per sfuggire all'invasione dei Balcani da parte dei turchi si riversarono in massa nel Mezzogiorno d'Italia.\nInizialmente essi si insediarono a circa tre chilometri da Casalvecchio, nel comune oggi noto come Castelnuovo della Daunia e qui vi fecero dimora tra il 1468 e il 1476 circa. Tuttavia la coabitazione non fu facile sin dall'inizio, considerata anche l'indole spesso tenace e ribelle del popolo albanese: nonostante le differenze e i continui episodi di insofferenza, la difficile coesistenza dei profughi con la comunit\u00e0 di Castelnuovo si protrasse sin oltre i primi decenni del Cinquecento, quando i greco-albanesi abbandonarono le loro prime abitazione per popolare il vicino casale che da esso dipendeva, come riportato dagli antichi documenti, e denominato fino ad allora come Sanctus Petrus de Castelluccio, poi diventato poi Casalvecchio di Puglia.\nI suoi abitanti sono arb\u00ebresh\u00eb, e pur avendo perso il rito bizantino mantengono alquanto vivacemente la lingua arb\u00ebreshe e le tradizioni dei padri \"greco-albanesi\". Non a caso Casalvecchio costituisce una delle cosiddette \"isole linguistiche\" dove gli abitanti anziani parlano ancora il dialetto di origine straniera.\nMonumenti e luoghi d'interesse.\nA testimonianza del suo movimentato passato sopravvive la chiesa parrocchiale, intitolata ai SS. Pietro e Paolo, eretta nel XVI secolo e consacrata nel 1717 dal Cardinale Orsini, divenuto successivamente papa Benedetto XIII. All'interno \u00e8 custodito un dipinto ad olio di Michelangelo Sammarco che raffigura la Madonna del Carmelo, insieme ai santi titolari della parrocchia.\nInteressanti da un punto di vista artistico e architettonico sono alcuni edifici di epoca medievale come \"La torre dei briganti\", situata nei pressi del cimitero, e il \"Casone della Sgurgola\", un torrione a pianta quadrata che sorge sulla strada provinciale che unisce Casalnuovo a Torremaggiore.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2019 la popolazione straniera residente era di 76 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingua e tradizioni arb\u00ebresh\u00eb.\nCasalvecchio \u00e8 un paese bilingue: oltre all'italiano vi si parla infatti l'arb\u00ebresh\u00eb: gli atti pubblici della \"Bashkia\" (Comune) sono in doppia lingua, e le strade hanno doppia intestazione \"udha\" come il corso principale intitolato a \"Gjergji Kastrioti\" (Giorgio Castriota Scanderbeg), eroe nazionale dell'Albania, e la scuola media \u00e8 intitolata a Girolamo de Rada uno dei massimi scrittori di etnia albanese. All'ingresso del paese il cartello stradale di benvenuto \u00e8 anche in lingua albanese \"Mir se erdhet\".\nPer effetto di una maggiore mobilit\u00e0 della popolazione l'uso della lingua arb\u00ebresh\u00eb comincia ad attenuarsi, specie tra i giovani, poco attirati dalla loro origine etno-linguistica, cosicch\u00e9 solo gli abitanti anziani ormai la parlano correntemente; per contravvenire a questo fenomeno \u00e8 nato lo sportello linguistico albanese che \u00e8 un servizio istituito dall'amministrazione provinciale di Foggia grazie ai finanziamenti ottenuti dallo stato (dipartimento affari regionali) ai sensi della legge n# 482 del 15/12/1999 per salvaguardare il patrimonio linguistico e culturale delle minoranze linguistiche, ed offrire servizi di informazione e orientamento ai cittadini. Infatti i diritti della minoranza etnica e linguistica albanese sono riconosciuti nei testi normativi alla base delle istituzioni nazionali e internazionali (Unesco, Unione Europea, Consiglio d'Europa, Costituzione Italiana e poi a livello regionale). In attuazione dell'articolo 6 della Costituzione e in armonia con i princ\u00edpi generali stabiliti dagli organismi europei e internazionali, la Repubblica Italiana tutela, valorizza e promuove il patrimonio linguistico e culturale delle popolazioni albanesi. \nTra le prime iniziative dello sportello linguistico c'\u00e8 stata la creazione di un dizionario comparato delle parlate arb\u00ebresh\u00eb di Casalvecchio e di Chieuti (altro comune del foggiano nel quale si parla il dialetto albanese).\nFino a qualche anno fa, in occasione dei funerali veniva praticato un antico rito di origine albanese il \"Vajtim\", ovvero un canto funebre o lamento dei morti in lingua albanese personalizzati da una donna o da un gruppo di donne.\nCuriosit\u00e0.\nVi sono incertezze circa le origini di nascita di Filomena Pennacchio una delle pi\u00f9 note brigantesse dell'Italia meridionale dell'Ottocento; secondo alcuni storici infatti pare che sia nata proprio a Casalvecchio di Puglia nel 1845, per altri invece \u00e8 nata nel 1841 a San Sossio Baronia, anche se l'atto di nascita originale sembra essere custodito negli archivi del comune di San Sossio.\nTradizioni.\nTante sono le tradizioni antiche che si conservano nel paese, fra tutte il canto delle uova, che avviene la notte di Pasqua, e l'accensione di fal\u00f2 nei diversi quartieri del paese, che si svolge il 19 marzo in onore a San Giuseppe.\nDegno di nota il mese di maggio (terza domenica) con la festa patronale in onore della Madonna delle Grazie, e di San Nicola. Secondo una tradizione orale sembra che in un pozzo del paese sia stato ritrovato in modo misterioso un quadro raffigurante l'immagine della Madonna proveniente da Gildone un piccolo comune del Molise, con il quale negli anni si \u00e8 instaurato un antico rapporto di amicizia, intessuta dalla comune devozione alla Vergine delle Grazie, con scambi di visite nel giorno dei rispettivi appuntamenti di festa in onore alla Madonna.\nagosto \u00e8 il mese accogliente tra feste di piazza e sagre culinarie per salutare i tanti immigrati che vi fanno ritorno.\nL'ultima domenica di settembre si svolge un'importante fiera di commercio e bestiame in occasione della festa in onore di San Matteo.\nCultura.\nIstruzione.\nScuole.\nNell'anno scolastico 2000-2001 nasce l'Istituto Comprensivo \"G. Mandes\" che ha sede a Casalnuovo Monterotaro e comprende la scuola primaria, dell'Infanzia e secondaria di primo grado di Casalvecchio, Casalnuovo Monterotaro e Castelnuovo della Daunia.\nLa struttura scolastica di Casalvecchio, sita in Corso Skanderbeg, ospita la scuola dell'Infanzia \"S. Giovanni Bosco\", la scuola Primaria \"Attilio Celozzi\" e la scuola Secondaria di I Grado \"Girolamo De Rada\".\nEconomia.\nIl paese \u00e8 prevalentemente agricolo, essendo ricco di campagne fertili coltivate in gran parte da cereali, ulivi e viti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nNel giugno del 2006 l'amministrazione comunale di Casalvecchio con una delegazione di alcuni cittadini ha fatto visita al comune di Mariano Comense per far visita ai diversi casalvecchiesi che da diverse generazioni si sono stanziati nella citt\u00e0 lombarda.\nNel settembre del 2008 una delegazione della citt\u00e0 di Zhur Kosovo ha fatto visita alla comunit\u00e0 di Casalvecchio per uno scambio interculturale."}
{"id": "36462", "revid": "124846465", "url": "https://it.wikipedia.org/wiki?curid=36462", "title": "Villamarzana", "text": "Villamarzana (\"Vi\u0142amarsana\" in veneto) \u00e8 un comune italiano di abitanti della provincia di Rovigo in Veneto, situato ad ovest del capoluogo.\nStoria.\nOrigini.\nLe origini dell'abitato vengono fatte risalire al periodo del bronzo finale, suffragato dai ritrovamenti di manufatti di varia natura ora conservati presso il Museo dei grandi fiumi di Rovigo. La popolazione era presumibilmente insediata in quel luogo per la presenza poco distante di uno degli allora rami principali del Po.\nL'abitato \u00e8 citato anche durante il periodo romano con il nome di \"Villa Martinana\" o \"Villa Martialis\", riferimento alla \"Gens Marcia\", e che diede origine all'attuale toponimo Villamarzana. In quel periodo si trovava al centro delle direttrici che collegavano Adria a Trecenta e Lendinara a Ficarolo.\nIl Novecento.\nVillamarzana \u00e8 tra le citt\u00e0 decorate al valor militare per la guerra di Liberazione, insignito della Medaglia d'argento al valor militare per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale.\nA ricordo dell'eccidio perpetrato dalle squadre fasciste venne inaugurato, nel dopoguerra, un Sacrario a ricordo delle quarantadue vittime uccise nell'estate del 1944 per rappresaglia sul muro della casetta del barbiere, edificio conservato all'interno del monumento.\nAnni Duemila.\nVillamarzana, come molti comuni polesani, intraprese un percorso di studio per la creazione di un ente comunale pi\u00f9 grande che potesse aumentare servizi e ridurre le spese. Dopo numerosi tentativi prese corpo il progetto di fusione con Costa di Rovigo, Arqu\u00e0 Polesine, Pincara, Frassinelle Polesine e Villanova del Ghebbo in un unico comune chiamato Civitanova Polesine. Nonostante il sostegno dei primi cittadini dei paesi coinvolti e un'intensa campagna elettorale, i cittadini bocciarono il progetto attraverso il referendum del 9 febbraio 2014 .\nOnorificenze.\nVillamarzana \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nAmministrazione.\nIl sindaco \u00e8 Claudio Vittorino Gabrielli, eletto il 5 giugno 2016 con la lista civica \"Progresso e innovazione per Villamarzana\" e riconfermato il 4 ottobre 2021."}
{"id": "36463", "revid": "123647723", "url": "https://it.wikipedia.org/wiki?curid=36463", "title": "Castelluccio dei Sauri", "text": "Castelluccio dei Sauri (\"Castell\u00f9zze\" in pugliese) \u00e8 un comune italiano di abitanti della provincia di Foggia in Puglia.\nSorge sulle prime propaggini del Subappennino dauno, in posizione dominante sulla bassa valle del Cervaro.\nStoria.\nL'antico popolamento del territorio di Castelluccio dei Sauri \u00e8 attestato dalla presenza di diverse steli daune, molte delle quali recanti decorazioni antropomorfe stilizzate. Incerta \u00e8 invece l'identificazione con l\"'oppidulum\" di epoca romana, ricordato da Orazio nella quinta Satira, come anche con alcuni insediamenti bizantini.\nIl primo documento certo \u00e8 la donazione con la quale nel 1118 il normanno Roberto II di Loritello donava al capitolo della chiesa di Bovino il feudo di Castelluccio. Nel 1273 questo fu possedimento del conte di Lecce Ugo di Brienne. Nel 1324 Roberto d'Angi\u00f2 riconferm\u00f2 i privilegi del capitolo di Bovino.\nTra la fine del XIV secolo e la prima met\u00e0 del XV, l'abitato and\u00f2 incontro ad un periodo di spopolamento: solo nel 1446 venne ripopolato da una sessantina di famiglie provenienti dall'Albania che introdussero il culto greco-bizantino. Distrutto dal vicer\u00e9 Pietro di Toledo nel 1549, divenne feudo della famiglia Guevara nel 1564 e tale rimase sino alle leggi eversive della feudalit\u00e0 del primo Ottocento.\nCastelluccio fu gravemente danneggiato dal terremoto del 23 novembre 1980.\nSociet\u00e0.\nEtnie e minoranze straniere.\nA Castelluccio dei Sauri risiedono 175 cittadini stranieri, pari all'8,39% della popolazione. Le nazionalit\u00e0 pi\u00f9 numerose sono:\nInfrastrutture e trasporti.\nStrade.\nIl centro abitato \u00e8 attraversato dall'ex strada statale 161 di Ortanova, dal 2001 declassata a \"strada provinciale 110\".\nFerrovie.\nDal 1867 al 2007 il comune era servito dalla stazione di Troia-Castelluccio Sauri posta sulla Napoli-Foggia chiusa a seguito della scarsa affluenza dei passeggeri.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36464", "revid": "322321", "url": "https://it.wikipedia.org/wiki?curid=36464", "title": "Castelluccio Valmaggiore", "text": "Castelluccio Valmaggiore \u00e8 un comune italiano di abitanti della provincia di Foggia in Puglia.\nGeografia fisica.\nL'abitato domina l'ampia valle concava in cui scorre il Celone, che nasce dalla fonte Aquilone (presso monte San Vito) a quota 1.000 m s.l.m.. Man mano che il ruscello discende a valle tra i monti, riceve le acque del displuvio e delle sorgenti chiacchierine dei monti Perazzone, Vetruscelli e Cornacchia, ossia dei torrenti Foce, Feudo e Freddo e altri ruscelli quali affluenti, per portare per circa Km 70 le acque nel Candelaro. Confina con i comuni di Biccari, Celle di San Vito, Orsara di Puglia e Troia.\nOrigini del nome.\nIl toponimo deriva da \"Castrum Vallis Maioris\", con cui veniva identificato il castello eretto dai Bizantini verso il 1000 in posizione tale da dominare la Valmaggiore, ossia l'alta valle del Celone.\nStoria.\nFin dal 1440 Castelluccio venne annessa alla baronia della Val Maggiore, che comprendeva anche Celle di San Vito e Faeto.\nLa baronia appartenne, nel corso dei secoli, a diversi casati, fra i quali spiccano i Carafa e i Caracciolo, fino agli inizi dell'Ottocento quando, abolito il feudalesimo, il comune riacquist\u00f2 l'autonomia.\nFino al 1890 il clero di Castelluccio Valmaggiore aveva il diritto di gestire la chiesetta di San Vito situata in territorio di Faeto lungo il tratturello Camporeale-Foggia, un itinerario della transumanza che ripercorre l'antica via Traiana e la medievale via Francigena.\nMonumenti e luoghi d'interesse.\nAnticamente, l'abitato aveva forma di triangolo isoscele ed era chiuso da una cinta muraria costituita da abitazioni fortificate. Alla base del triangolo si aprivano le due porte, dette del Pozzo (a occidente) e del Piscero (a oriente). Al vertice del triangolo, pi\u00f9 vulnerabile, fu edificato il castello bizantino, del quale resta solo la torre. Questa \u00e8 alta complessivamente 20 metri consta di un fondamento pieno a forma poligonale e un cilindro alto 16 metri e di 6,20 metri di diametro. L'intera costruzione \u00e8 stata realizzata in pietra locale legata con litocolla, ossia malta fatta con solo idrato di calce, senza sabbia. Lo spessore dei muri circolari \u00e8 di 2,50 metri. Dei tre piani originari della torre, ne sopravvivono solo due, altri rispettivamente 14 e 4 metri. Al primo piano si accedeva solo attraverso una finestra balcone aperta sulla cortina muraria e raggiungibile attraverso una scala esterna. Mediante una scalinata in pietra a chiocciola incassata nel muro ovest, si sale dal secondo piano al terrazzo, che domina la campagna circostante.\nLa chiesa di Castelluccio presenta un portale con segni araldici privi di data.\nSociet\u00e0.\nLingue e dialetti.\nDiversamente dal resto della Valmaggiore, Castelluccio non appartiene alla minoranza francoprovenzale in Puglia; nel suo territorio comunale, accanto alla lingua italiana, si parla invece il dialetto dauno-irpino, bench\u00e9 non manchi qualche termine vernacolare di evidente origine francoprovenzale.\nCultura.\nIn virt\u00f9 della rilevanza storico-geografica Castelluccio Valmaggiore aderisce all\"'Associazione Europea delle Vie Francigene\".\nMusei.\nIl Museo della Valle del Celone, sorto nel 2011, si articola in tre sezioni: archeologica, naturalistica e didattica.\nCinema.\nNel suo territorio comunale \u00e8 ambientato il film di Marco Modugno \"Briganti, amore e libert\u00e0\", girato nel 1993.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36465", "revid": "61051", "url": "https://it.wikipedia.org/wiki?curid=36465", "title": "Villanova del Ghebbo", "text": "Villanova del Ghebbo (\"Vilanova del Ghebo\" in veneto) \u00e8 un comune italiano di abitanti della provincia di Rovigo in Veneto, situato ad ovest del capoluogo.\nMonumenti e luoghi d'interesse.\nArchitetture civili.\nI carbonari di Fratta furono le prime vittime del dominio austriaco nel Lombardo Veneto e il monumento eretto a Fratta a ricordo del loro sacrificio fu il primo monumento in Italia ai patrioti del Risorgimento. Una lapide all'interno del municipio, inaugurata nel 150\u00b0 dell'unit\u00e0 d'Italia, ricorda Giovanni e Giacomo Monti dei quali gli atti di battesimo custoditi nell'archivio parrocchiale documentano la nascita in Villanova del Ghebbo.\nVedi anche il volume \"Antonio Fortunato Oroboni e i carbonari della Fratta\" di A.C. Bellettato edito dal Comune di Fratta Polesine nel 1973."}
{"id": "36466", "revid": "123321154", "url": "https://it.wikipedia.org/wiki?curid=36466", "title": "Castelnuovo della Daunia", "text": "Castelnuovo della Daunia (fino al 1864 chiamata \"Castelnuovo\") \u00e8 un comune italiano di abitanti della provincia di Foggia in Puglia.\nStoria.\nNome originario del paese fu \"Castrum Sclavorum\" o Castelluccio de' Sclavis, in quanto fu fondato dagli Schiavoni, popolazioni slave che, provenendo dall'Illiria (l'attuale Dalmazia, nella penisola balcanica), approdarono sulle coste pugliesi in tre ondate successive nel 642, nell'871 e nel 926. Spingendosi nell'interno in scorrerie banditesche, alcuni gruppi di Schiavoni raggiunsero la zona di Castelnuovo, coabitando pacificamente con una comunit\u00e0 italo-greca gi\u00e0 presente sul posto. Da quella fusione nacque l'abitato, uno dei tanti borghi fortificati da mura (castra), edificati in quei frangenti sui colli del Subappennino.\nVerso la met\u00e0 del XII secolo il paese appartenne al normanno Ruggero de Parisio, cui si deve probabilmente la costruzione del palazzo baronale (oggi sede del Municipio) in cui ancora oggi \u00e8 presente un'epigrafe del periodo.\nPer certo sappiamo che Castelnuovo fu feudo dei De Parisio fino al 1268, prima sotto Ruggero, poi sotto suo figlio Guglielmo ribelle contro Carlo I d'Angi\u00f2. Castelnuovo fu poi assegnata nel 1269 a Giovanni Bertaldo (\"Jean Britaud\"), Vicario dell'angioino in Toscana.\nNel 1273 appartenne a Guido d'Alemagna, per passare a Giovanni d'Acerno nel 1291 e tornare nuovamente ad un d'Alemagna, nel 1352, Niccol\u00f2.\nSignore del paese fu, nel 1400, Giovannone Torto e nel 1415 Ursillo Minutolo, regio capitano a Lucera. Il paese pass\u00f2 infine nelle mani dei potenti di Sangro, sotto i quali divenne marchesato, mutando il suo nome originario in Castelnuovo, e ai quali appartenne fino alla emanazione delle leggi eversive dell feudalit\u00e0, nel 1806.\nTra il 1468 ed il 1476 si rivers\u00f2 nell'abitato un cospicuo numero di profughi albanesi, sfuggiti ai massacri compiuti nella loro terra dai Turchi. Tra differenze e continui episodi di insofferenza, la difficile coesistenza di questi profughi con la comunit\u00e0 si protrasse sin oltre i primi decenni del Cinquecento, quando gli Albanesi abbandonarono l'abitato per popolare il vicino casale che da esso dipendeva, riportato negli antichi documenti come \"Sanctus Petrus de Castelluccio\", diventato poi Casalvecchio di Puglia.\nIl 18 aprile 1863, infine, il paese acquis\u00ec il nome odierno su decisione del Consiglio Comunale, che volle distinguerlo dai molti omonimi Comuni entrati a far parte dell'entit\u00e0 nazionale da poco acquisita aggiungendo a Castelnuovo la denominazione della Daunia.\nL'ariosa disposizione dell'abitato, con le larghe strade, la vasta piazza centrale e gli ampi spazi di Largo Imbriani e Piazza Gabriele Canelli, differenziano profondamente il paese da quelli vicini dei colli dauni. Sono proprio questi slarghi, cos\u00ec insoliti in un paese, che, dando respiro alle ripide viuzze del centro storico, addolciscono il dislivello della collina e diventano elemento aggregante e distintivo dei tre principali quartieri dell'abitato: la Villa, Piazza Plebiscito e Piano della Maddalena.\nA larghe strade facevano da cornice, gi\u00e0 in passato, belle case e palazzi signorili.\nCastelnuovo \u00e8 stato, da sempre, sede di Mandamento. Vi operavano il Regio Giudice e vi funzionavano la Mastrodattia (Ufficio Notarle) e la Bagliva, che si interessava delle cause civili minori, riguardanti le contravvenzioni al Bandi Baglivari e le pene pecuniarie per danni arrecati da persone e da animali. Gi\u00e0 nel 1551 esistevano in paese ospedali, e nel 1883 funzionavano 8 Scuole Municipali Primarie, 4 maschili e 4 femminili, frequentate da circa 400 alunni. Sul finire dell'Ottocento gli agricoltori del posto potevano usufruire di un Monte Frumentario, per ottenere sementi o prestiti in denaro; funzionava altres\u00ec una Campagna Assicurativa per la tutela delle colture contro grandine e incendi. Da ricordare, infine, che Castelnuovo della Daunia \u00e8 stato sede anche dell'Ufficio del Registro e dell'Ufficio delle Imposte Dirette.\nMonumenti.\nChiesa matrice.\nIntitolata a Maria SS. della Murgia, Protettrice del paese. La sua costruzione ha avuto inizio nell'anno 1199 come riporta l'epigrafe in caratteri beneventani collocata nel transetto di sinistra, a lato dell'accesso alla sagrestia. \nLa struttura della Chiesa ha subito nel tempo profonde trasformazioni, ingrandendosi di pari passo con lo sviluppo dell'abitato. Murato l'originario portale del sec. XIII, nel secolo successivo ne fu aperto un altro sul fianco destro, e venne innalzata la massiccia torre campanaria. Alla base della stessa, una bella epigrafe accenna al \u201cvenerabile Vescovo Rainaldo\u201d, che resse le Diocesi di Volturara, di cui il paese faceva parte, nel 1300. Interessanti sono il ciborio in pietra, del 1532, la cappella intitolata alla Protettrice del paese, con stucchi del XVII secolo, la cappella della famiglia Tomacelli, con relativo cenotafio, del 1697, l'organo con balaustra e cantor\u00eca, degli inizi del Seicento, la statua lignea del beato Urbano V Papa, di fine XVI secolo, il crocefisso del XIV secolo e diverse belle tele, databili tra il XVII ed il XVIII secolo.\nChiesa e convento di santa Maria Maddalena.\nVennero eretti nel 1579 grazie a Francesco de Sangro, marchese di Castelnuovo. Lo stemma araldico della famiglia campeggia ancora oggi sulla cornice del quadro raffigurante la \u201cMadonna con la Maddalena e il beato Oderisio de' Sangro\u201d, posto nell'abside, e sui peducci della volta che sovrasta l'altare maggiore. Nel corso del Settecento le volte della chiesa persero l'originaria semplicit\u00e0 delle loro linee, arricchendosi di motivi ornamentali a stucco. Di rilievo sono il portale, proveniente dal dirupo convento di San Matteo in Scurgola, l'organo con balaustra finemente decorata, del 1703, la statua lignea dell'Immacolata Concezione del 1763, opera di Paolo Saverio Di Zinno, diverse tele di Benedetto Brunetti, databili tra il 1680 ed il 1685, ed altri dipinti del Seicento e del Settecento. Di rilievo sono anche il chiostro cinquecentesco con la grande cisterna, e la sala \u201cG.B. Trotta\u201d, al piano superiore del convento, dove \u00e8 esposta tutta una serie di arredi sacri databili fine Seicento, inizi Novecento, e dove hanno trovato collaborazione alcune tele del Settecento e due ricchi reliquiari dei secoli XVII\u00a0\u2013 XVIII.\nChiesa della Madonna Incoronata.\nEretta nel 1703, venne consacrata nel 1717 dal Cardinale Orsini Arcivescovo di Benevento, come ricordano le due epigrafi nei pressi dell'altare maggiore. Vi si conservano una bella statua lignea della Madonna Incoronata, degli inizi del XVIII secolo, la grande pala raffigurante la \u201cVergine Incoronata Regina tra i santi Donato Vescovo e Filippo Neri\u201d, del 1707, e la pala de \u201cIl Sangue Sparso\u201d, anch'essa dei primi anni del Settecento.\nChiesa di San Nicola vescovo.\nRicostruita nei secoli XVII - XVIII sui resti di una chiesa preesistente, il sacro edificio \u00e8 caratterizzato da un timpano curvilineo e da un agile campanile. Sobrio l'interno, a navata unica, con volte a crociera sorrette da pilastri. Vi sono una tela raffigura i santi \u201cBiagio, Nicola e Antonio Abate\u201d, databile fine XVII, inizi XVIII secolo, la statua lignea della Madonna Addolorata, del XVIII secolo e la statua a conocchia d San Nicola Vescovo, sempre del XVIII secolo.\nChiesa della \"strettola\".\nRustica chiesetta dedicata a Maria SS. della Stella, eretta in localit\u00e0 \u201cStrettola\u201d, quale protettrice dei campi e delle messi. La presenza della chiesetta eretta alla Madonna in mezzo ai campi, la festa a Lei dedicata, nella seconda domenica di maggio, l'usanza delle \u201ccompagnie\u201d di fedeli che si recavano alla chiesetta a piedi, salmodiando, attraverso i campi, la sagra di squisito sapore contadino, che si teneva in occasione della festa e che si concludeva con la gara \u201cdei sette solchi o degli importatori\u201d, sono tutti elementi che concorrono a fare della Madonna della Stella la Patrona dei nostri campi. Sono motivi, altres\u00ec, che richiamano alla mente un'antichissima festa liturgica a carattere agricolo, celebrata in Oriente e legata al nome di Maria, invocata con il titolo di Nostra Signora delle Spighe. \u00c8 significativo il fatto che questa ricorrenza cadesse il 15 maggio, in quanto la nostra Madonna della Stella \u00e8 venerata proprio nella seconda domenica di maggio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36467", "revid": "123936201", "url": "https://it.wikipedia.org/wiki?curid=36467", "title": "Celenza Valfortore", "text": "Celenza Valfortore (\"Cel\u00e9nze\" in pugliese, fino al 1862 chiamata \"Celenza\") \u00e8 un comune italiano di abitanti della provincia di Foggia in Puglia.\nGeografia fisica.\nCelenza Valfortore \u00e8 situata su una modesta altura dei monti della Daunia, nella valle del Fortore. Si specchia sul lago di Occhito originato artificialmente da quest'ultimo fiume. Celenza Valfortore fa parte della comunit\u00e0 montana dei Monti Dauni Settentrionali.\nStoria.\nI tre insediamenti preistorici rinvenuti all'interno dei confini comunali (Toppo Capuana, Mulino Dabasso e Madonna delle Grazie) confermano la frequentazione dell'area gi\u00e0 a partire dall'Eneolitico, tra 6000 e 2200 anni prima della nascita di Cristo. Gli impianti insediativi crescono e restano attivi per tutta l'et\u00e0 del rame e per buona parte dell'et\u00e0 del bronzo. Di notevole rilevanza storica \u00e8 il sepolcreto a fossa terragna contenente una decina di inumati, adulti e bambini, adagiati in posizione fetale, come pure i numerosi e significativi reperti custoditi nell'Antiquarium comunale: olle, ciotole, tazze e vasi con decorazioni geometriche, manufatti litici come le asce-martello ai quali si sommano pregevoli pezzi di epoca romana. La porzione di un vaso raffigurante la dea Madre (nume di origini agresti e simbolo di fertilit\u00e0) e la testa di un volatile (effigie della dea Uccello), qui rinvenute, sono attualmente esposte al museo archeologico nazionale di Manfredonia.\nLa tradizione attribuisce la fondazione di un nucleo urbano vero e proprio (\"Celenna\") all'eroe omerico Diomede. L'abitato venne distrutto dai Romani nel 275 a.C. a seguito della sconfitta di Pirro, di cui era alleata, e si tramanda storicamente che i suoi resti vennero cosparsi di sale per ordine del console Manlio Curio Dentato. La popolazione, dispersasi, si radun\u00f2 sulla collina che tuttora \u00e8 sede della citt\u00e0 e rifond\u00f2 il centro abitato col nome di Celentia ad Valvam.\nNel periodo bizantino il nome venne modificato in Celentia in Capitanata.\nFino all'avvento della Repubblica Partenopea, alla guida di Celenza Valfortore si alternarono diversi feudatari tra i quali si distinsero per un notevole arco di tempo gli esponenti della nobile famiglia pisana dei Gambacorta (XV e XVI secolo). Nel XVI secolo venne cambiato nuovamente il nome in Celenza valle Fortore e si adott\u00f2 la dea Cerere come simbolo cittadino, simbolo che si ritrova tuttora nel gonfalone della citt\u00e0.\nMonumenti e luoghi d'interesse.\nNella chiesa madre \u00e8 visibile un frammento ligneo della Croce trascinata da Ges\u00f9 sul monte Calvario; la reliquia riconosciuta con bolla vescovile \u00e8 conglobata in un cristallo di roccia, affiancata dal frammento di un femore di Santo Stefano e dalla manna di San Nicola di Bari, ovvero un'ampolla d\u2019acqua riempita direttamente dalla tomba del santo.\nIl centro conserva integri alcuni elementi delle dominazioni bizantina, normanna e di epoca medievale: nell'anno 1049 il catapano Basilio Boiannes innalza una grande chiesa sui resti della laura preesistente, ampliata nella prima met\u00e0 del 1600 da Andrea Gambacorta che edifica un monastero (S. Nicola) con tanto di ospedale per la cura degli infermi.\nDel 1467 \u00e8 il palazzo baronale con due torri merlate, ricostruito da Giovanni Gambacorta e pi\u00f9 volte rimaneggiato nei secoli per i danni arrecati alla struttura dai terremoti. I Gambacorta abitano la residenza per circa tre secoli e il loro scudo campeggia su due delle tre porte di accesso al borgo ancora esistenti (porta Carlina e porta Nova).\nFonti documentali narrano di un monastero eretto nel 1222 in onore di Francesco d'Assisi, a circa mille passi dall'abitato, per celebrare la visita del santo. Del cenobio ampliato nel 1510 da fra Salvatore Discalciato non resta nemmeno una pietra. La famiglia Gambacorta realizza una nuova struttura nel rione S. Antonio Abate (1522) ma l'impianto attuale \u00e8 di stampo settecentesco. Del 1740 \u00e8 invece il santuario di Santa Maria delle Grazie.\nNell'ex monastero di San Nicola \u00e8 ubicato l'Antiquarium comunale che propone un'ampia raccolta di reperti storico - archeologici del territorio.\nEconomia.\nL'economia \u00e8 basata sull'allevamento e l'agricoltura. Sino ad alcuni anni fa erano attivi un mulino e una fabbrica di coppi, che costituivano le uniche attivit\u00e0 manifatturiere di Celenza. L'assenza di ulteriori attivit\u00e0 economiche ha determinato, specie a partire dal secondo dopoguerra, uno spiccato fenomeno migratorio.\nAmministrazione.\nPatti d'amicizia.\nHa stretto un patto d'amicizia con:"}
{"id": "36468", "revid": "322321", "url": "https://it.wikipedia.org/wiki?curid=36468", "title": "Villanova Marchesana", "text": "Villanova Marchesana (\"Vilanova Marchesana\" in dialetto ferrarese) \u00e8 un comune italiano di 854 abitanti della provincia di Rovigo in Veneto, situato a sudest del capoluogo.\nMonumenti e luoghi d'interesse.\nArchitetture religiose.\nChiesa parrocchiale di Santa Maria Assunta.\nLa chiesa, posizionata a sud della via centrale dell'abitato nei pressi dell'argine del fiume Po, venne realizzata nella seconda met\u00e0 del XVIII secolo ma la struttura \u00e8 solo l'ultima di una serie che si sono succedute nel tempo in quella stessa posizione.\nL'edificio originario risale al tardo XIII secolo, caratterizzato dalla presenza di una fonte battesimale e, come normalmente per l'epoca, vi sorgeva accanto il cimitero. Solo successivamente venne anche eretto un campanile. La zona, scarsa di popolazione per le difficolt\u00e0 di coesistenza con un territorio soggetto a frequenti esondazioni, era prevalentemente coltivata ma con scarsa rendita che si ripercuoteva negativamente anche nella capacit\u00e0 economica dell'ordine monastico che vi era insediato, in possesso di alcuni arredi sacri. Le continue rotte degli anni successivi costrinsero per\u00f2 i frati ad allontanarvisi e l'edificio religioso, resosi inagibile, rimase abbandonato per molto tempo.\nFu a seguito dell'iniziativa di Borso d'Este, marchese di Ferrara, duca di Modena e Reggio, che alla met\u00e0 del XV secolo ordin\u00f2 la costruzione della Certosa di Ferrara, che la chiesa divenne parte dei possedimenti gestiti dai monaci che ne erano ospiti, ai quali in seguito ne venne concesso il giuspatronato. Grazie alla maggiore disponibilit\u00e0 economica l'edificio sacro venne ampliato acquistando negli anni successivi una crescente importanza nella parte settentrionale della Transpadana Ferrarese. Alla met\u00e0 del XVI secolo gi\u00e0 serviva 1 500 abitanti ed era costituito da una navata principale, dove era collocato l'altare maggiore, pi\u00f9 altri cinque altari laterali ed un battistero.\nSuccessivamente venne realizzata una nuova costruzione, consacrata nel 1608, testimonianza fornita da una lapide presente sull'entrata laterale dell'attuale struttura. Il nuovo edificio religioso era costituito da tre altari, con presbiterio orientato verso est, un battistero ed un cimitero. Nonostante la successiva epidemia di peste avesse provocato il decesso di gran parte della popolazione, riducendola a circa 1 100 unit\u00e0, si riusc\u00ec a completare, nel 1665, la costruzione del campanile ed impreziosire con marmi ed opere d'arte di scuola bolognese e ferrarese i suoi interni per tutta la durata del secolo.\nL'edificio, ormai diventato fatiscente, venne demolito per far sorgere sulle sue fondamenta l'odierna struttura, realizzata in stile che fondeva elementi rinascimentali e barocchi di ispirazione ferrarese, e che venne inaugurata nel 1788. Tra gli arredi era presente anche una tela raffigurante la Madonna della Salute ad opera dello Scarsellino, dipinto irrimediabilmente distrutto in un incendio scoppiato nel 1968.\nSul muro esterno di destra \u00e8 stata posta nel 2002 una lapide con bassorilievo del Cardinale Giacomo Lercaro che ricorda il suo arrivo come Arcivescovo di Ravenna, diocesi confinante con quella di Adria-Rovigo, nel mese di novembre del 1951 in occasione dell\u2019alluvione del Polesine. In tale occasione invit\u00f3 alcuni ragazzi a seguirlo a Ravenna per continuare gli studi iniziando cos\u00ec un\u2019esperienza di convivenza in arcivescovado coi ragazzi fino al termine del suo servizio episcopale prima a Ravenna, poi dal 1952 al 1968 a Bologna."}
{"id": "36469", "revid": "1932958", "url": "https://it.wikipedia.org/wiki?curid=36469", "title": "Celle di San Vito", "text": "Celle di San Vito (\"C\u00e8lle de Sant Uite\" in francoprovenzale, fino al 1862 chiamata \"Celle\") \u00e8 un comune italiano di 149 abitanti della provincia di Foggia in Puglia. Il comune, che \u00e8 di gran lunga il meno popolato della regione, da secoli si caratterizza per l'uso della lingua francoprovenzale, assieme al limitrofo centro di Faeto, con il quale costituisce l'unica minoranza francoprovenzale in Puglia.\nGeografia fisica.\nIl borgo sorge tra i contrafforti dei monti della Daunia a 726 , in posizione dominante sull'alta valle del Celone. Il territorio comunale si estende a nord fino alle pendici del monte Cornacchia, la vetta pi\u00f9 alta della Puglia, mentre a sud raggiunge l'antico tratturello Camporeale-Foggia, la via Traiana di epoca romana e la medievale via Francigena, spingendosi fino al torrente \"Sannoro\", affluente del Cervaro.\nOrigini del nome.\nIl toponimo Celle di San Vito \u00e8 da ricondurre alla presenza, nel Duecento, di un cenobio utilizzato come residenza estiva dai monaci benedettini del convento di San Nicola e dal piccolo santuario dedicato a San Vito situato sull'omonimo monte che sovrasta il paese.\nStoria.\nSorta intorno al 1300, Celle di San Vito perse la propria autonomia fin dal 1440 quando venne annessa alla baronia della Val Maggiore, che comprendeva anche Castelluccio e Faeto.\nLa baronia appartenne, nel corso dei secoli, a diversi casati, fra i quali spiccano i Carafa e i Caracciolo; sar\u00e0 soltanto agli inizi dell'Ottocento che, abolito il feudalesimo, il comune riacquister\u00e0 la piena autonomia.\nFino al Settecento Celle appartenne al Principato Ultra, e nel quadriennio 1743-46 fu inoltre soggetto alla competenza territoriale del \"regio consolato di commercio\" di Ariano.\nMonumenti e luoghi d'interesse.\nA sud del centro abitato, presso il confine con Faeto, vi \u00e8 lo storico casale \"San Vito\", situato alle falde del monte omonimo. Il casale \u00e8 ubicato lungo il tratturello Camporeale-Foggia, il cui percorso ricalca quello dell'antica via Traiana e della medievale via Francigena. Nei pressi \u00e8 possibile ammirare il \"Castiglione\", un'altura scoscesa sulla quale sorgeva, in epoca medievale, una grande fortezza: il castello di Crepacore (\"Castrum Crepacordis\" secondo i documenti dell'epoca). Sebbene il casale \"San Vito\" fosse situato in territorio di Faeto, la chiesetta omonima era tenuta dal clero di Castelluccio; tuttavia, a partire dal 1890, il comune di Celle di San Vito ottenne il pieno diritto a gestire sia la chiesetta (poi crollata agli inizi del Novecento) che la festa annuale di San Vito, soppressa dal 1955. Il comune di Celle di San Vito si \u00e8 impegnato per la ricostruzione della chiesetta, completata intorno al 2015.\nSociet\u00e0.\nLingue e dialetti.\nIl comune costituisce insieme alla vicina Faeto la cosiddetta \"Daunia arpitana\", che costituisce l'unica isola linguistica francoprovenzale dell'Italia peninsulare. L'impiego della lingua francoprovenzale, originaria del versante francese delle Alpi, \u00e8 attestato dal 1566, ma probabilmente risale alle incursioni angioine in Italia meridionale, compiute nel XIII secolo. Infatti tra la fine del 1274 e l'inizio del 1275, Carlo d' Angi\u00f2 raccolse una comunit\u00e0 francoprovenzale all'interno della fortezza svevo-angioina, in opposizione all'insediamento musulmano di Lucera creato precedentemente da Federico II. Fu forse proprio questa compresenza scomoda a spingere le circa 140 famiglie francoprovenzali ad abbandonare Lucera e a stabilirsi nell'alta valle del Celone, dove si accamparono tra i faggeti (\"Faeto\") e nei vani abbandonati del convento di San Nicola, le cellette, da cui il toponimo \"Celle\".\nL'impiego del francoprovenzale \u00e8 stato di gran lunga prevalente sino al primo Novecento e ancora negli anni ottanta vi erano alcuni abitanti monolingui. Dal 1999 lo stato italiano riconosce ufficialmente e tutela la minoranza linguistica francoprovenzale di Celle e Faeto.\nIn particolare, la legge 482 del 15.12.1999, ha riconosciuto la tutela delle minoranze linguistiche presenti in Italia, fra le quali la minoranza francoprovenzale. L'amministrazione comunale di Celle di San Vito, con i finanziamenti previsti dalle legge, ha istituito lo \"sportello linguistico\" per la salvaguardia e conservazione del patrimonio linguistico locale. Alcune ricerche e conferenze hanno portato alla pubblicazione di una brochure e del libro \"Progetto francoprovenzale\" e alla realizzazione di un calendario in francoprovenzale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra di Celle di San Vito \u00e8 l' U.S.D. Sfinge Celle di San Vito, fondata nel 2019, militante nel campionato provinciale di Terza Categoria."}
{"id": "36471", "revid": "617444", "url": "https://it.wikipedia.org/wiki?curid=36471", "title": "Chieuti", "text": "Chieuti (\"Qefti\" in arb\u00ebresh\u00eb) \u00e8 un comune italiano di abitanti della provincia di Foggia in Puglia.\nIl paese \u00e8 noto anche con l'appellativo di \"Porta di Puglia\", essendo il primo comune pugliese che si attraversa arrivando da nord.\nGeografia fisica.\nSorge a 221 m s.l.m. su un colle non distante dal mare Adriatico, limitato a nord dal torrente Saccione e a sud dal fiume Fortore. La localit\u00e0 balneare Marina di Chieuti \u00e8 caratterizzata da lunghe spiagge sabbiose.\nStoria.\nIl territorio chieutino comprende l'area dove sorse l'antica citt\u00e0 di Cliternia Frentana, distrutta dai Goti nel 495 d.C.\nChieuti \u00e8 uno dei due paesi arb\u00ebresh\u00eb in provincia di Foggia (l\u2019altro \u00e8 Casalvecchio di Puglia). Vennero fondati nel XV secolo, tra il 1461 e il 1470, dagli immigrati albanesi, i quali erano ben accolti dai sovrani aragonesi del Regno di Napoli, grazie ai rapporti fraterni che li legavano al valoroso capo Giorgio Castriota Skanderbeg. Con l'invasione della Grecia da parte dei Turchi Ottomani nel XV secolo molti Arb\u00ebresh\u00eb furono costretti ad emigrare nelle isole che erano sotto il controllo di Venezia e in Italia meridionale.\nI centri arb\u00ebresh\u00eb d\u2019Italia, da allora in poi, hanno conservato i costumi e la lingua arcaici ed hanno cos\u00ec trovato un legame molto forte con il Kosovo, altra roccaforte dell\u2019antica cultura albanese. Prima della conquista da parte dell'Impero ottomano tutti gli albanesi venivano chiamati Arb\u00ebresh\u00eb, ma in seguito dell'invasione turca, mentre gli albanesi che giunsero in Italia continuarono ad indicare se stessi col termine di Arb\u00ebresh\u00eb, quelli d'Albania assunsero il nome di Shqiptar\u00ebve distinguendo cos\u00ec le due comunit\u00e0\nL'impronta albanese \u00e8 tuttora molto viva nella lingua e nella cultura locale. In et\u00e0 moderna fu feudo delle famiglie Carafa, de Guevara, Gonzaga, d'Avalos e Maresca.\nTradizione.\nIn onore del patrono San Giorgio Martire che la Chiesa festeggia il 23 Aprile, si rinnova l'appuntamento con la corsa dei carri trainati da buoi \"la carrese\" che \u00e8 certamente l'evento pi\u00f9 atteso da tutti i chieutini. LA tradizionale corsa viene raccontata anche in un documentario Bukura. I festeggiamenti in questa occasione durato per ben quattro giorni dal 21 aprile al 24 aprile. Diversi sono gli eventi che caratterizzano queste giornate. La ricorrenza \u00e8 molto sentita da tutti i cittadini del paese i quali abbelliscono case e strade con ritratti del patrono con bandiere, stendardi e nastri con i colori delle squadre dei carri che si contendono il Palio di San Giorgio. Dopo la consegna del Palio da parte dei vincitori dell\u2019anno precedente, avviene la benedizione dell\u2019alloro, simbolo della vittoria, che viene distribuito a tutte le famiglie chieutine che lo espongono come prezioso ornamento all\u2019esterno delle loro abitazioni. Alla consegna dell\u2019alloro segue la cerimonia eucaristica con lofferta del Tarallo che consiste in una grossa ciambella fatta di formaggio filato, intrecciata tutt\u2019intorno, adornata da uccellini e cestini, e sormontata dalla statua di \"San Giorgio a cavallo che uccide il drago e salva la principessa\". Le contrade che si contendono il Palio hanno ognuna un carro dipinto dei colori della propria squadra. Al carro sono aggiogati due buoi, la cui fatica \u00e8 stemperata dall'aiuto di vari fantini, due che conducono il cavallo da sopra il carro, ed una serie di altri che aiutano da dietro spingendo il carro con delle lunghe aste. Il percorso, di 5km, \u00e8 ricco di inaspettati avvenimenti, pathos e suggestivi sorpassi. Il tragitto della corsa si sviluppa dalle campagne fuori dal centro abitato e termina davanti alla chiesa di San Giorgio, davanti alla quale viene decretato il vincitore. La vittoria non termina con la gara, ma \u00e8 il giorno seguente a vedere protagonisti i nuovi vincitori che portano in spalla la statua del santo patrono in segno di vittoria. Non pochi gli imprevisti che spesso accadono, non ultimo nel 2018 quello che vide perdere la vita un cittadino che assisteva alla corsa, colpito e calpestato da uno dei cavalli: il sottosella di un fantino si ruppe e il cavallo colp\u00ec lo spettatore. Dal 2019 questa manifestazione vede la sua interruzione a causa della bocciatura del piano sicurezza da parte della Prefettura di Foggia, con non poco disappunto da parte di tutti i cittadini chieutini. Gi\u00e0 da anni gli animalisti si battevano in tale interruzione per presunti maltrattamenti ai buoi. \nSociet\u00e0.\nLingue e dialetti.\nChieuti \u00e8 uno dei molti comuni alloglotti dell'Italia centro-meridionale. Accanto all'italiano vi si parla un particolare idioma, la lingua arb\u00ebreshe, presente particolarmente nella terra d'origine dei suoi abitanti, l'Albania meridionale.\nNote.\nhttps://www.lagazzettadisansevero.it/e-chieuti-la-porta-della-puglia/"}
{"id": "36473", "revid": "124948024", "url": "https://it.wikipedia.org/wiki?curid=36473", "title": "Deliceto", "text": "Deliceto (IPA: , \"Delec\u00ecte\" in dialetto dauno) \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nIl comune si trova nei monti Dauni meridionali (territorio a mezza costa tra il Tavoliere delle Puglie e l'Appennino campano), a 575 e a circa 40\u00a0km da Foggia. Il territorio montuoso di Deliceto, comprendente le alture di San Quirico (728 metri s.l.m.), Celezza (757 metri s.l.m.), Salecchia (930 metri s.l.m.) e Macchione (846 metri s.l.m.), \u00e8 disposto a ferro di cavallo e\ndeclina verso nord-est portando le fiumare (compresi il Gavitello e il Fontana che attraversano l'abitato) a scorrere in quella direzione. Pi\u00f9 in generale il territorio si estende a grandi linee lungo il bacino idrogeografico della fiumara Carapellotto ed \u00e8 caratterizzato da ricchi boschi di querce, da macchia mediterranea, da oliveti e vigneti. Non mancano frassini, noccioli e peri selvatici. La flora vede una variet\u00e0 di orchidee selvatiche, mentre sugli alberi abbonda il vischio e i ginestreti sono fitti. Le creste boscose circostanti il comune di Deliceto sono area di rifugio e riproduzione di animali selvatici, di sosta per gli uccelli migratori e ideale terreno di caccia per i predatori. La parte propriamente subappenninica del territorio di Deliceto (estesa verso il Tavoliere) \u00e8 per la maggior parte coltivata a grano duro e frumento.\nClima.\nDeliceto ha il clima tipico dell'alta collina, con inverni relativamente freddi ed estati temperate e non afose. In inverno spesso si verificano nevicate per pochi giorni. La temperatura media nei mesi invernali si attesta intorno tra 5-10 \u00b0C. In estate la temperatura si mantiene, tranne in pochissimi giorni, al di sotto dei 30 \u00b0C. Il clima \u00e8 caratterizzato da un elevato tasso di umidit\u00e0 e da una forte ventosit\u00e0. Nella tabella sottostante sono riportati alcuni dati climatici medi registrati nelle vicinanze di Deliceto.\nOrigini del nome.\nIl toponimo \"Deliceto\" \u00e8 di origine incerta. L'etimologia comunemente accettata lo fa derivare dalla parola latina \"ilex\", ossia elce (detto anche leccio o \u00eclice). La denominazione Deliceto dall'elce concorderebbe con lo stemma accettato e conservato nel Grande Archivio di Napoli. Inoltre nel territorio di Deliceto \u00e8 abbastanza comune la diffusione dell'albero di elce, ad esempio davanti al convento della Consolazione, o su via Cimitero.\nStoria.\nOrigini.\nMolto probabilmente il primissimo embrione dell'abitato di Deliceto \u00e8 stato il rione detto Pesco, costituito di grotte scavate nel frontone dello sperone Elceto che si affaccia sulla via che scorre sotto il castello in zona \"molo\" (nel dialetto delicetano 'piscone', pronunciato con la \"c\" osco-irpina, significa appunto pietra, roccia).\nSulla base delle conoscenze storiche odierne, non \u00e8 comunque possibile datare con certezza l'origine di Deliceto. Rimane tuttavia altamente improbabile che Deliceto sia esistita come centro abitato prima dell'800-900 d.C., periodo che vide fronteggiarsi in Italia meridionale (specialmente nelle odierne regioni di Puglia e Campania) i Longobardi del principato di Benevento e i Bizantini del thema di Langobardia tra le scorribande dei Saraceni e degli Arabi stanziati a quel tempo in Sicilia. Non esiste infatti alcun documento che menzioni Deliceto in et\u00e0 romana o precedente, n\u00e9 ritrovamenti archeologici pi\u00f9 antichi che possano testimoniare l'esistenza di Deliceto in un'et\u00e0 precedente.\nDall'antichit\u00e0 ai Normanni.\nDurante la dominazione dei Longobardi, il piccolo borgo di Deliceto fu elevato a vedetta subappenninica del ducato di Benevento. \nLa costruzione del castello di Deliceto inizia per\u00f2 nel X secolo, ad opera dei Bizantini che in quel periodo dominavano gran parte della Puglia. Il castello venne costruito per consentire l'arroccamento della popolazione, che precedentemente risiedeva nelle pianure circostanti la zona collinare dove oggi sorge Deliceto, durante le incursioni dei Saraceni.\nSuccessivamente (a partire dal XI e per tutto il XII secolo) l'Italia meridionale e particolarmente la Puglia furono terra di conquista dei mercenari normanni al seguito degli Altavilla. Deliceto fu pertanto incorporata nel regno normanno come anche testimoniato dall'architettura del castello: la torre quadrata che ancora oggi lo domina, \u00e8 normanna, somigliante a quella di Monte Sant'Angelo sul Gargano, di Lagopesole e di Melfi (sede originaria della contea di Puglia). A guardia della torre quadrata i Normanni portarono delle milizie provenienti dalla Calabria. Per questo il quartiere che si estende ai piedi della torre prese e conserva tuttora il nome di \u201crione Calabria\u201d. Altre milizie si accamparono appena sotto il rione Calabria, nella contrada oggi detta Scarano.\nIn nome di \u201cIliceto\u201d (l'antico nome di Deliceto in quel periodo) compare per la prima volta nella storia in questo periodo per mano di papa Gregorio VII: \u201c ...in Eliceto Sancti Effrem cum territoriis suis, Sancti Marciani in Parituli, Sanctae Mariae de Sableta, et Sanctani Mariam in Casale Gildonis cum omnibus eorum pertinentiis\u201d. Successivamente i luoghi delicetani vengono citati anche nella bolla di papa Pasquale II nel 1102.\nXI secolo.\nGuglielmo Braccio di Ferro, riconosciuto come capo supremo da tutti i Normanni, fonda la contea di Puglia (che comprende I territori di Gargano, Capitanata, Apulia, Vulture e Irpinia) nel 1042. I Normanni dividono le terre conquistate o da conquistare in dodici diverse contee o baronie. Il sovrano attribuisce questi feudi secondo il rango ed il merito ed ognuno dei condottieri si dedica alla conquista di quanto concessogli.\nNon sappiamo con certezza a chi fu assegnato il molo di Deliceto. Guglielmo ebbe il controllo di Ascoli, per cui possiamo supporre che Deliceto sia spettata a lui o a qualche cavaliere di sua dipendenza. In questo periodo Deliceto si ingrandisce fino ad assumere le dimensioni di un paese o castro. Ci\u00f2 \u00e8 molto probabilmente dovuto alla posizione geografica favorevole del castello, che si erge sopra un dirupo ed \u00e8 accessibile sono da una parte, quella dove si estende il paese.\nA Guglielmo Braccio di Ferro succede Roberto il Guiscardo fino al 1059 che segna la fine della contea di Puglia e la sua trasformazione in ducato. Durante il Concilio di Melfi I, infatti, papa Niccol\u00f2 II, fermo restando la capitale nella citt\u00e0 di Melfi, eleva la contea di Puglia a ducato di Puglia e la affida ufficialmente alla casata Altavilla. Il papa nomina Roberto il Guiscardo \"duca di Puglia e Calabria\", mediante accordi presi con il trattato di Melfi e perfezionati con il concordato di Melfi. Tuttavia, mentre Il titolo di conte di Puglia continua ad essere assegnato, dal 1077 capitale del ducato diviene Salerno.\nBasso Medioevo.\nNel XII secolo, con l'unificazione dell'Italia meridionale ad opera dei Normanni, divenne suffeudo prima della contea di Loritello e poi di altre. Uguale sorte sotto gli Svevi e gli Angioini.\nEt\u00e0 moderna.\nNel 1463 Ferrante d'Aragona, bisognoso di un partito in sua difesa nella Capitanata filoangioina, elev\u00f2 il borgo di Deliceto a marchesato e lo concesse al genero Antonio Piccolomini, nipote di papa Pio II, che vi si stabil\u00ec con una colonia di albanesi. Ci\u00f2 determin\u00f2 l'ampliamento dell'abitato a occidente, in un agro detto nacque il rione Piazza bassa (odierna Annunziata), che nella sua trama a scacchiera riprodusse il modello del nucleo originario.\nLa corte marchesale - detta dai delicetani \"Palazzo del Papa\" per rimarcare la parentela del feudatario con il pontefice - ebbe sede lungo l'asse viario principale (corso Margherita) e comprese i palazzi Piccolomini (oggi D'Ambrosio) e Apotrino (oggi De Maio); la chiesa del Purgatorio (oggi di Sant'Anna e Morti) e l'abbazia di San Nicola (odierna chiesa dell'Annunziata). La colonia albanese si stabil\u00ec a settentrione della corte in blocchi di case monovano, separate da digradanti stradine.\nIl feudo di Deliceto, pur restando sempre un bene di natura demaniale, pass\u00f2 dai Piccolomini ai Bartirotti e da questi ai Miroballo poi ai Maffei, casate imparentate tra loro. Ai Bartirotti si deve la costruzione del sontuoso palazzo sito al numero civico 39 di corso Margherita (odierno \"palazzo Maffei\"). Nel 1790, con la morte senza eredi del marchese Cesare Miroballo, il castello e le terre ad esso annesse passarono al fisco e Deliceto divenne citt\u00e0 regia.\nEt\u00e0 contemporanea.\nAi moti insurrezionali del 1820-21 alcuni Delicetani parteciparono con ardore, convinti della necessit\u00e0 di dare al regno delle Due Sicilie una monarchia costituzionale; nel 1848 buona parte del popolo insorse per reclamare i propri diritti alla spartizione delle terre feudali ed ecclesiastiche.\nDopo l'Unit\u00e0 d'Italia, ci fu dilagare del brigantaggio nel Mezzogiorno. Alto il tributo pagato in termini di vite umane dalla comunit\u00e0 delicetana alla prima e alla seconda guerra mondiale. Al loro sacrificio \u00e8 dedicato un monumento in Piazza Europa, appena al di fuori dell'antica cinta muraria (dove si trovava porta Cavutello o Risciolo).\nMonumenti e luoghi d'interesse.\nArchitetture religiose.\nChiesa Matrice o del Santissimo Salvatore.\nUbicata nel cuore del centro storico, la chiesa viene da antichissimo tempo considerata \"Madre\" perch\u00e9 nata prima delle altre. Il suo nucleo originale, difatti, risale al VII-VIII secolo, tempo in cui si stabilirono in Deliceto i Longobardi che vi impiantarono una loro corte con una chiesa dedicata a San Salvatore. Il documento pi\u00f9 antico che la menziona appartiene ad Arechi II (duca di Benevento dal 758 al 778), che la don\u00f2 all'abbazia beneventana di Santa Sofia. Quel tempio, di presumibile stile romanico, fu nel corso dei secoli pi\u00f9 volte rimaneggiato, finch\u00e9 non venne abbattuto del tutto nel 1744 per cedere il posto all'attuale. A causa delle continue interruzioni dei lavori, la nuova chiesa fu completata solo nell'anno 1800.\nLa chiesa presenta le facciate laterali in pietra viva (in conformit\u00e0 con il tessuto storico-architettonico locale) e l'interno in stile tardo barocco del '700. La facciata principale, a due ordini, \u00e8 formata da una dinamica superficie convessa che riduce, illusoriamente, la distanza tra le ali. Su di essa si trova l'accesso: un portale incorniciato di lesene e frontoni che poggia su una scalinata rettangolare a due branche simmetriche. L'interno presenta una pianta a croce latina a tre navate. Nella crociera s'innalza la cupola che precede l'abside ornato di un coro ligneo. Un cornicione separa l'ordine inferiore, rappresentante la sfera umana, da quello superiore, simbolicamente considerato la zona del divino. Nell'ordine superiore si aprono otto finestroni ornati da vetrate istoriate nella direzione dei quattro punti cardinali, sia per evidenziare l'onnipresenza di Dio, sia per creare un gioco di chiaroscuro, tipico dell'architettura barocca. La vetrata del finestrone centrale, che sovrasta l'abside, raffigura il Salvatore. Le cappelle, appena illuminate da finestrelle strombate all'esterno hanno tutte una cupoletta, ornata di fiorami e festoni dorati. In esse si trovano, collocati in cornici a stucco, riproducenti le linee della facciata principale, o un dipinto o una statua. Nella prima cappella di destra vi \u00e8 la tela della \"Madonna del Carmine con le anime del Purgatorio\"; nella seconda \"La Pentecoste\", datata 1639. Nella prima cappella di sinistra ci sono le statue di \"Ges\u00f9 morto\" e dell'\"Addolorata\"; nella seconda quella di Santa Rita. Nel braccio di sinistra del transetto si trovano il dipinto del \"Martirio di San Mattia Apostolo\" collocato su un altare di marmo bianco, e la statua del \"Sacro Cuore di Ges\u00f9\", posta su un altarino di marmi policromi, proveniente dalla \"stanza di Sant'Alfonso\" del convento della Consolazione.\nNella navata di destra spiccano il dipinto del \"Beato Benvenuto\" in preghiera e la statua della \"Madonna dell'Olmitello\", collocati rispettivamente su un altare di marmo bianco e su uno di marmi policromi. Nell'abside campeggia l'altare maggiore formato da un tavolo in marmo, preceduto da una mensa eucaristica. La porta secondaria della chiesa si apre sulla facciata di destra. La torre campanaria \u00e8 la stessa della vecchia chiesa risalente al XIV secolo. In origine in aggetto ad essa, fu poi accorpata al tempio. Divisa in tre piani conserva in quello centrale l'orologio.\nChiesa dell'Annunziata.\nLa chiesa dell'Annunziata \u00e8 la pi\u00f9 antica esistente oggi nel territorio di Deliceto. Essa risale, con quello che era il convento attiguo (oggi in parte di propriet\u00e0 della chiesa e in parte suddiviso in abitazioni private), al IX secolo (periodo longobardo-carolingio). La struttura interna della chiesa consiste in tre navate con archi gotici. Ricostruita e modificata diverse volte nel corso dei secoli. Nel 1200, a seguito della trascuratezza in cui era lasciata dai monaci dell'abbazia di Montecassino, pass\u00f2 sotto la giurisdizione del vescovo di Bovino e fu ristrutturata in stile gotico. Ad essa era annesso un convento (delimitato da quelle che oggi sono corso Margherita e corso Umberto). Un'altra ristrutturazione segu\u00ec nel 1400. Fu amministrata dagli abati del santuario di Montevergine (ne \u00e8 testimonianza tra l'altro un'immagine della Madonna di Montevergine conservata nella navata sinistra) fino al 1515 quando papa Leone X la cedette all'ospedale dell'Annunziata di Napoli, da cui il nome attuale. \nIl decreto di Gioacchino Murat del 1809 segn\u00f2 l'inizio di una nuova fase della storia dei conventi locali e nazionali. Come conseguenza i conventi il cui numero di frati era inferiore a dodici venivano soppressi. Tra questi anche il convento adiacente alla chiesa dell'Annunziata che fu chiuso con l'emanazione della circolare del ministro del culto del 25 maggio 1811. I beni del convento furono devoluti al Santuario della Consolazione, nel territorio di Deliceto. Successivamente la chiesa fu seriamente danneggiata dal terremoto del 1930 che provoc\u00f2 la caduta di alcune volte (volta (architettura)) (poi ricostruite non rispettando lo stile architettonico della chiesa). All'interno della chiesa si trova un'antica fonte battesimale, ricavata da una colonna romana e un crocifisso ligneo risalente al Seicento. Sulla facciata della chiesa (sovrastata a destra da un campanile) oggi si trovano un reperto archeologico recentemente rinvenuto nei dintorni di Deliceto, il quadrato del Sator, e un orologio solare, la meridiana. Questa chiesa era anche detta \"la civica\". Data la sua posizione centrale (nella piazzetta antistante e in corso Margherita si svolgeva gran parte della vita del paese) nel corso dei secoli, dal 1500 in poi, \u00e8 stata usata anche come parlamentino locale (al suo interno si sono tenuti plebisciti e assemblee generali). Ancora oggi, in concomitanza di elezioni i comizi elettorali si tengono, come da tradizione, nella piazzetta prospiciente la chiesa .\nChiesa di Sant'Anna e Morti.\nLa chiesa, che prese il nome di \"Sant'Anna e Morti\", sorge nel luogo in cui si trovava la quattrocentesca chiesa del Purgatorio, voluta nel 1865 dall'\"Arciconfraternita dei Morti\", per celebrarvi messe in suffragio dei defunti. Ad essa vennero affidati i beni della sconsacrata chiesa di San Cristoforo, di cui si conservano ancor'oggi una piccola campana e un contraltare in gesso con soggetti allegorici policromi. Il tempio, costruito in stile barocco ad una sola navata, termina con l'abside fiancheggiata dalla sagrestia e dall'oratorio. Lungo la parete sinistra si trovano alcune statue: San Giuseppe, San Luigi Gonzaga, San Gerardo Maiella, Santa Fausta e San Vincenzo martiri (queste ultime provenienti dalla vecchia chiesa di San Cristoforo). Sull'ingresso della sagrestia vi \u00e8 una grande tela del Seicento, raffigurante \"Le Anime del Purgatorio\". Lungo la parete di destra, invece, vi sono: le statue dell'Immacolata Concezione e della Madonna Addolorata, le palme reliquiarie dei santi martiri Valentino, Pretestato, Saverio, Benedetto, Pio e Clemente, un crocifisso ligneo con reliquie di santi e una grande tela con una cornice dorata, copia della Madonna della Madia, il cui originale, in stile bizantino, si trova a Monopoli. La tela venne fatta dipingere appositamente dal vescovo di Bovino, Galderisio, nativo di Monopoli, e donata in segno di amicizia e di affetto ai delicetani. Sull'altare maggiore infine troneggia la settecentesca statua lignea di Sant'Anna. Nell'abside, sugli stalli del coro ligneo, sono collocati alcuni busti in cartapesta, raffiguranti santi e pontefici, sette in tutto. Recentemente la chiesa \u00e8 stata arricchita di alcuni finestroni istoriati.\nCappella della Madonna di Loreto.\nUbicata in contrada \"Scarano\", fuori dall'antica cinta muraria, venne costruita tra il 1532 e il 1539 con il contributo del marchese Antonio II Piccolomini e dei delicetani per permettere agli albanesi, giunti in paese nella prima met\u00e0 del XVI secolo, di poter celebrare la loro liturgia secondo il rito greco. Per questo motivo venne detta \"Cappella della Madonna del Rito Greco\", da cui ebbe origine l'espressione popolare: \"Cappell' r' la Maronn' r' lu Rit'\". L'interno, alquanto modesto, \u00e8 costituito da un altarino addossato al muro, sovrastato da un quadro raffigurante l'immagine di una Madonna con Bambino, diversa da quella tradizionale della Madonna di Loreto. All'esterno della cappella, sotto il livello della strada che la fiancheggia, vi \u00e8 un ossario che raccoglie le spoglie degli appestati del XVI secolo. Accanto alla chiesetta venne contemporaneamente eretto un ospedale civico che dava asilo ai pellegrini diretti ad altri santuari e permetteva ai malati di curarsi. L'ospedale inizialmente era composto da pochi vani ma poi il canonico Bartolomeo Ciardi, nel 1600, fece costruire a sue spese altre stanze per il ricovero di un sacerdote, di un paesano e di un forestiero di disagiate condizioni economiche. Non si sa la data certa della sua soppressione, ma nel 1800 era comunque ancora funzionante, perch\u00e9 il Cardillo nel suo \"Dizionario coreografico-storico-statistico\" del 1885 lo cita come ospedale esistente ed efficiente. Ogni anno l'8 settembre, in ricorrenza della Nativit\u00e0 della Madonna, si celebrano nel piazzale antistante funzioni religiose e giochi popolari. La cappella \u00e8 aperta al culto in determinati periodi dell'anno.\nConvento Francescano e chiesa di Sant'Antonio.\nSu un gradone roccioso, in zona \"Aia S. Antonio\", si eleva il convento francescano, da dove l'occhio spazia su un vastissimo territorio, che va dall'abitato di Deliceto al Tavoliere delle Puglie, dal Gargano alle alture della Basilicata. Venne costruito all'inizio del XVI secolo (1510) su un terreno donato dal marchese delicetano, Giambattista Piccolomini, alla locale comunit\u00e0 francescana, che antecedentemente abitava in un altro convento fatiscente, situato fra le odierne vie Fontana Nuova e san Rocco e che, a causa di un'invasione di termiti e formiche, dovette essere abbandonato. Dell'attuale edificio prima venne costruito il convento e messo a disposizione dei frati minori osservanti nel 1521, a seguito di un consenso emesso da papa Leone X il 6 luglio di quello stesso anno, e poi il tempio ultimato solo nel 1660 come si legge nell'iscrizione posta sul frontale d'ingresso della chiesa: \"Templum Divo Antonio Dicatum Anno Domini MDCLX\". La chiesa era chiamata gentilizia, perch\u00e9 di quel luogo di culto i marchesi locali ne erano i benefattori e i protettori, e perch\u00e9 in essa godevano di alcuni privilegi: avevano un loro \"seggio d'onore\", ricevevano i sacramenti del battesimo e del matrimonio, ed infine venivano tumulati vicino all'altare maggiore. Attualmente nel \"coemeterium\" oltre ai frati sono sepolti la marchesa Giovanna Bartirotti, il suo tutore Alessandro Miroballo, Rinaldo nobiluomo napoletano e maestro dei cavalieri del re Carlo II e la marchesa Anna Miroballo, moglie di Rusco di Savona. I frati francescani sono rimasti nel convento di sant'Antonio ben 290 anni, fino al 1811, anno in cui avvenne la prima soppressione degli ordini religiosi per mano di Gioacchino Murat. Ad essi qualche anno dopo subentrarono i Redentoristi del Santuario della Consolazione (situato nelle vicinanze di Deliceto), ma solo in piccola parte. Vi restarono fino al 1886 quando, durante l'unificazione d'Italia, avvenne la seconda soppressione, questa volta estesa a tutti gli istituti religiosi. La chiesa di Sant'Antonio annessa al convento, costruita in stile barocco, \u00e8 a tre navate con sei cappelle laterali tenute e curate dai notabili del paese anche dopo la scomparsa dell'ultimo marchese. La cappella di sinistra \u00e8 dedicata a san Pasquale, la seconda dedicata all'Immacolata Concezione e la terza di sant'Alfonso Maria de' Liguori. Dall'altra parte la prima di destra \u00e8 dedicata a san Diego, la seconda \u00e8 ornata da un quadro dipinto da Benedetto Brunetti nel 1646 che raffigura la Madonna Addolorata tra san Francesco e papa Pio II, la successiva dedicata a san Francesco e l'ultima, posta in fondo alla navata destra, dedicata alla Madonna della Neve. Sul basamento dell'altare maggiore vi sono scolpiti in bassorilievo due stemmi (stemma) uguali, in marmo policromo, raffiguranti le insegne di Francesca Bartirotti d'Aragona e del marito Cesare Miroballo, apposti l\u00e0 nel 1626 in occasione delle loro nozze. Sopra l'altare maggiore, racchiusa in una nicchia a muro, vi \u00e8 la statua lignea di sant'Antonio da Padova, di stile spagnolo, che indossa una veste tutta intarsiata di fiori, che si stagliano su un fondo di oro zecchino. Sotto la volta \u00e8 dipinta l'immagine dell'Immacolata Concezione. Sul coro della chiesa \u00e8 conservato, in ottimo stato, un organo a canne, opera di Domenico Antonio Rossi, organista della Regia Cappella di Napoli, datato 1775. All'interno della sagrestia si conservano alcuni ritratti ad olio di redentoristi provenienti dalla soppressa Casa redentorista della Consolazione. Sia sul portale d'ingresso della chiesa che su quello del convento \u00e8 scolpito in pietra lo stemma dei redentoristi. Recentemente (nel 1981) il vecchio portone di legno della chiesa \u00e8 stato sostituito da un nuovo portone in bronzo. Sulle formelle delle due ante inferiori della porta sono scolpiti i miracoli operati da sant'Antonio, mentre sui registri superiori la SS. Trinit\u00e0 e l'estasi del Santo. Il convento, di forma quadrata, non si distacca molto dalla classica struttura conventuale. Possiede un chiostro con portici a due piani con una cisterna al centro. L'edificio conta una trentina di vani, di cui ventitr\u00e9 celle conservano la loro originaria struttura. Un'ampia scalinata mette in collegamento i due piani. I frati per accedere alla chiesa attraversavano una piccola porta situata sotto il campanile, che attualmente risulta murata. Al piano terra vi erano i locali adibiti a refettorio, a deposito, a cantina e a stalla. Fino al 1990 circa il convento era la sede locale del Comando della Stazione carabinieri.\nCappella di Sant'Antonio Abate.\nLungo corso Regina Margherita, all'incrocio con via Giuseppe Alfieri, vi \u00e8 la chiesetta dedicata a Sant'Antonio Abate. Per distinguerla dall'altra di Sant'Antonio da Padova (in zona aia Sant'Antonio, per questo detta extra moenia) veniva chiamata \"Sant'Antonio alla Piazza\". Venne fondata nel XVI secolo con l'attiguo palazzo Bartirotti, e viene menzionata in vari documenti del '500 e '600. Fu restaurata e divenne cappella privata dei signori Maffei. Attualmente \u00e8 chiusa al culto.\nChiesa di San Rocco.\nSorta dopo l'epidemia di peste del 1656, sulle basi di una cappella preesistente, fu dedicata a San Rocco, patrono degli appestati e alla Madonna del Carmine. La chiesa attraverso i secoli ha subito numerosi rimaneggiamenti, ed \u00e8 stata elevata a parrocchia nel 1962 (in concomitanza con lo sviluppo edilizio nell'area circostante la chiesa che ebbe luogo in quegli anni). La facciata, su cui precedentemente vi era la scritta \"Eris in peste patronus\" a ricordare l'impegno di San Rocco contro la peste, \u00e8 molto lineare e modesta. L'interno \u00e8 costituito da un'unica navata lunga 16,80 metri e larga 5,80. Entrando in chiesa sulla sinistra si pu\u00f2 osservare il fonte battesimale. Pi\u00f9 avanti c'\u00e8 la cappella dedicata a San Rocco, costruita sull'area di un'antica casa di propriet\u00e0 della confraternita ed aggiunta al restante corpo della chiesa nel 1920. In essa si venera la statua lignea del santo di Montpellier (portata in processione per le vie del paese il 16 agosto di ogni anno), opera di un artigiano locale, seguita da due nicchie contenenti rispettivamente i simulacri di San Giuseppe Lavoratore e della Madonna del Carmine; quest'ultima \u00e8 un'opera artistica del '700. Sull'abside vi \u00e8 un mosaico risalente al 1987; unica opera d'arte moderna presente nel paese, raffigura san Rocco che invoca sui malati l'intercessione della Madonna presso Dio. Sul lato destro si trova la statua di santa Lucia vergine e martire e quella di santa Barbara, proveniente dalla cappella del castello. Vale la pena notare come il nome Rocco sia tradizionalmente uno dei pi\u00f9 diffusi a Deliceto.\nCappella di San Gerardo.\nAppena usciti dal centro abitato, (direzione Accadia), si trova la cappella di San Gerardo. Costruita nel 1942 ove era la chiesa di santa Maria delle Grazie, \u00e8 dedicata a San Gerardo Maiella che di qui passava nei suoi viaggi tra Deliceto e il vicino Convento della Madonna della Consolazione, dove visse per diversi anni. Sull'altare si trova la statua del santo. La cappella, di propriet\u00e0 privata, ha dimensioni molto ridotte. Il 7 maggio di ogni anno, come da tradizione, i devoti delicetani in pellegrinaggio, percorrono a piedi il tratto verso il Convento della Consolazione, sostando brevemente alla cappella.\nChiesa dell'Olmitello.\nLa cappella di Santa Maria dell'Olmitello si trova in aperta campagna poco prima del Convento della Consolazione. La tradizione attribuisce le sue origini all'apparizione della Madonna sopra un olmo ad un contadino del posto il 15 aprile di un anno non conosciuto (il Bracca ricorda, in uno studio medievale, che la festa si celebrava il giorno dell'apparizione vale a dire il 15 aprile di ogni anno). La tradizione vuole che nella costruzione della chiesa (o ricostruzione di una chiese preesistente) si incluse il tronco dell'olmo su cui era avvenuta l'apparizione per serbarlo alla venerazione dei fedeli Probabilmente essa risale all'XI secolo (viene infatti citata in una bolla di papa Gregorio VII nel 1085). Nel XVI secolo il marchese Giambattista Piccolomini, la dot\u00f2 di cospicue rendite e la ristruttur\u00f2. Dopo l'unita d'Italia i beni della chiesa passarono allo Stato e la statua della Madonna fu trasferita nella Chiesa Madre di Deliceto, dove si trova tuttora. La cappella ha avuto nel tempo alterne vicende di decadimento e di rinascita. Chiusa al culto nel XIX secolo; restaurata e riaperta nel 1911. Oggi poco utilizzata, sebbene il 7 maggio di ogni anno i devote delicetani vi si rechino in pellegrinaggio.\nLa Madonna dell'Olmitello \u00e8 la Protettrice Principale di Deliceto, nonch\u00e9 compatrona del paese. La tradizione vuole che nel 1837, quando la Capitanata fu invasa dal colera, i delicetani abbiano evitato il contagio dopo aver portato la statua della Madonna in processione per le vie del paese. Questo avvenne il 22 settembre e per questo la festa patronale di Deliceto ha luogo dal 21 al 23 settembre di ogni anno.\nConvento della Consolazione.\nSorse verso la fine del XV secolo in localit\u00e0 Valle in Vincolis, a 5 chilometri dal centro abitato, per opera di alcuni monaci dell'Ordine eremitano di Sant Agostino dell'Osservanza, guidati dal beato Felice da Corsano (il quale visse in una grotta tuttora esistente). Il monastero ha ospitato, fra gli altri, sant'Alfonso Maria de' Liguori e san Gerardo Maiella. In seguito alla secolarizzazione dei beni ecclesiastici del 1866 il convento divenne di propriet\u00e0 dello Stato Italiano e sul finire del XIX secolo vi fu istituita una Scuola Agraria. Nel corso del XX secolo \u00e8 stato un centro di rieducazione giovanile. A partire dal 1993 il convento ospita la Comunit\u00e0 Mariana \"Oasi della Pace\".\nArchitetture militari.\nCastello Normanno-Svevo.\nDeliceto si identifica con l'imponente castello normanno-svevo, il cui nucleo originario risale al 1100 e che domina dall'alto una profonda gola (rupe) attraversata da diverse fiumare. Data la sua posizione, che permetteva di controllare agevolmente i movimenti dei nemici, nel corso dei secoli il maniero ha avuto principalmente la funzione di un luogo di difesa e prigionia piuttosto che di edificio residenziale abitativo, come anche confermato dalla scarsezza di elementi decorativi. Il castello, che originariamente aveva una forma triangolare, \u00e8 oggi strutturato a forma di trapezio irregolare le cui larghe \ne possenti mura di cinta, costruite con la caratteristica pietra locale, hanno una forma a scarpa (architettura) funzionale agli scopi difensivi del castello. Lungo le mura perimetrali si estende un camminamento che si incastra tra i tre torrioni, due rotondi e uno quadrato, che si trovano tre dei quattro spigoli del trapezio. Il lato di nord-est lungo 55 metri collega le due torri rotonde Molo e Parasinno. Il lato sud corre lungo una rupe quasi verticale dove scorre un ruscello. I due lati pi\u00f9 corti si incontrano alla torre quadrata normanna, chiamata \u201cDonjon\u201d o \u201cTorrione\u201d che ha un'altezza di circa 30 metri da cui domina tutta la Capitanata. Una scala in legno permetteva di accedere ai tre piani (oltre a quello interrato) che la costituiscono. Un piccolo ponte levatoio (oggi sostituto da una rampa) permetteva l'accesso al castello da questa torre. Le due torri-coniche di era angioina sono invece dette \u201cMolo\u201d e \u201cParasinno\u201d. Quest'ultima, affacciata sulla rupe a strapiombo ad oriente, domina una vallata dove confluiscono i torrenti Gavitello e Fontana. A sud ed a ovest il castello \u00e8 circondato dai caratteristici borghi medievali dei quartieri storici \u201cCalabria\u201d e \u201cScarano\u201d. Il castello era una comunit\u00e0 autosufficiente e indipendente, come anche testimoniato dalla presenza di un pozzo nel cortile, dalla stalle e da grandi stanze che erano adibite a deposito. Sul portone di ingresso del castello ancora oggi si trova lo stemma della famiglia Piccolomini. Il castello, riconosciuto monumento nazionale nel 1901, \u00e8 oggi di propriet\u00e0 comunale ed \u00e8 recentemente tornato agibile dopo lunghissimi anni di abbandono. Entrando dall'attuale entrata, cio\u00e8 dal dongione, detto 'Donjon' o 'Torrione', si accede direttamente al cortile centrale del castello (il cui pavimento ancora oggi presenta solo in parte, la forma originale a spina di pesce) al cui centro si trova un pozzo con perimetro ottagonale. A destra si trova la dimora, una cappella, e un atrio di accesso che introduce a quella che oggi \u00e8 la Sala Magna del Castello. Sulla porte di ingresso delle Sala Magna si trova lo stemma di Alessandro di Aragona, Marchese di Deliceto. Nell'ingresso interno si trova invece una mezzaluna, stemma dei Duchi Longobardi di Benevento. Continuando sulla destra, seguendo il perimetro del cortile, si arriva alla torre Parasinno e ai suoi sotterranei preceduti da una camera che aveva funzione di deposito. Da qui proseguendo si incontrano le residenze che erano dei militari e la torre Molo. Poi si ritorna al punto di partenza, la torre quadrata 'Torrione' o 'Donjon' (dongione), dopo aver percorso tutta la base trapezoidale del maniero. Un camminamento di ronda collega le tre torri sopra descritte: percorrendolo \u00e8 possibile osservare il borgo medievale sottostante il castello, i vari monti intorno Deliceto, i paesi circostanti (Castelluccio dei Sauri a Nord-Est; Rocchetta Sant'Antonio a Sud-Est; Sant'Agata di Puglia a Sud), la Capitanata e il Gargano. Se invece subito dopo aver varcato il portone di ingresso ci si dirige verso destra, si scende nelle scuderie del castello: qui erano i cavalli. Dei fori attraversano il soffitto della scuderia collegando questo ambiente con il piano sovrastante. In questo modo il calore emanato dai cavalli poteva riscaldare gli ambienti sovrastanti. Dalle scuderie \u00e8 possibile vedere le rocce su cui \u00e8 poggiata la costruzione ed \u00e8 anche accessibile una grotta naturale scavata nella stessa. Osservando con attenzione le mura in pietra che delimitano le scuderie \u00e8 possibile notare le varie modifiche che sono state apportate alla struttura nel corso dei secoli. Dopo aver attraversato le scuderie, si arriva ai sotterranei della torre Parasinno (direzione oriente). Essi sono caratterizzati da piccoli ambienti, su pi\u00f9 livelli, molto stretti e poco accoglienti che molto probabilmente erano luoghi di carcere e detenzione: in particolare vi \u00e8 una piccola stanza sulle cui mura \u00e8 ancora oggi possibile riconoscere dei semplici segni, spesso delle croci, opera probabilmente di prigionieri ivi detenuti. La tradizione popolare vuole che in questa torre vi si trovasse anche un \"mulino a rasoi\" usato per eseguire le condanne a morte: secondo la leggenda i corpi dei detenuti ormai privi di vita sarebbero poi stati lasciati cadere nella rupe sottostante. Risalendo dalla torre Parasinno, a destra si trova un'altra grotta naturale nella roccia. Ritornando poi al livello del cortile interno, si trovano quelli che probabilmente erano gli alloggi degli ufficiali. Dopo averli superati si arriva alla torre Molo. Questo era l'ingresso originario del castello. \u00c8 infatti ancora oggi possibile riconoscere l'antica porta di ingresso e inoltre la disposizione degli elementi architettonici e strutturali \u00e8 un'ulteriore conferma di questo. La torre quadrata \"Torrione\" o dongione (Donjon), la pi\u00f9 alta delle tre, ha una forma prismatica con base quadrata. Essa sovrasta il paese verso cui \u00e8 orientata in segno di dominio e supremazia. Essa \u00e8 disposta su quattro piani. Il piano interrato, la cui porta di accesso oggi \u00e8 stata chiusa e a cui si pu\u00f2 oggi accedere solo dall'interno, era probabilmente un deposito di viveri. Il sovrano risiedeva nei due piani soprastanti collegati tra loro da una scala in legno, in parte ancora visibile oggi. Il piano pi\u00f9 alto aveva probabilmente funzione di ufficio militare per il sovrano, ma anche di punto di osservazione e di ultimo rifugio, nel caso in cui il resto della fortificazione fosse caduta nelle mani del nemico.\nLa cinta muraria.\nIntorno al 1400 il nucleo originario di Deliceto fu fortificato da una cinta muraria, che includeva tutto quello che allora era il centro abitato. Molto probabilmente la necessit\u00e0 di tale fortificazione derivava delle incursioni esterne, tipicamente dei saraceni, che a quell'epoca stanziavano in numerose parti della Puglia, della Campania e di altre regioni meridionali. Le mura che costituivano la cinta erano in sostanza un susseguirsi di case appoggiate l'una sull'altra a formare una struttura unica, che si affacciava sulla scarpate (dove scorrono i burroni attraversati dalle fiumare Gavitelle e Fontana) che delimitavano il borgo originario di Deliceto. Le zone pi\u00f9 vulnerabili della cinta muraria erano fortificate con dei semplici terrapieni (barbacane). La cinta aveva tre porte per permettere la comunicazione con l'esterno. Partendo dal lato Sud-Ovest, la cinta costeggiava Via Castello, Vico Primo Castello, Rione Calabria e poi, scendendo per Via San Cristoforo, raggiungeva Porta Scarano, una delle tre porte d'accesso. Porta Scarano \u00e8 rimasta intatta nei secoli ed ancora oggi \u00e8 possibile ammirare il suo arco gotico a sesto acuto, affiancato da una torretta semicilindrica che serviva da guardiola per avvistare i nemici in avvicinamento. Proseguendo a semicerchio lungo via Loreto, la cinta raggiungeva l'attuale via Porta Caspio dove si trovava la Porta Caspia poi ribattezzata Porta Miroballo (in onore del Marchese Miroballo che la fece ricostruire). Sempre procedendo a semicerchio (da ovest verso nord-est), la cinta poi raggiungeva la terza porta chiamata Cavutello o Risciolo, che metteva in comunicazione l'attuale via Casati (\u201cla stred r sott\u201d in dialetto delicetano ) con l'esterno del borgo, oggi chiamata piazza Europa (in dialetto delicetano ancora oggi chiamata \u201caffuor a la port\u201d). L'ultimo tratto delle mura si estendeva lungo il ciglio del burrone che sovrasta il torrente Gavitello; esso dopo aver tagliato via Molo terminava al torrione orientale (torre Molo) del castello. Per circa 200 anni, dal 1400 al 1600 Deliceto si \u00e8 sviluppata all'interno di questa cinta muraria. Successivamente, venuta meno la necessit\u00e0 di protezione da attacchi esterni ed aumentata la popolazione, il paese prese lentamente a svilupparsi all'esterno della cinta muraria. Oggi esso si estende su una superficie molto pi\u00f9 vasta, che comprende, tra le altre, Borgo Gavitelle, zona Fontana e Aia Sant'Antonio.\nAltro.\nCorso Regina Margherita.\nCorso Regina Margherita (l'antica Platea Maiori, o Strada Maggiore, il cui nome \u00e8 stato cambiato dopo l'Unit\u00e0 d'Italia in onore della regina italiana) collega Piazza Europa (dove si trova il Monumento ai Caduti) con Via Castello. Corso Margherita, che scorre parallelamente a Via Casati ('la stred r sott' in dialetto delicetano) e che ricalca il crinale occidentale dello sperone su cui sorge il borgo antico di Deliceto, ha un orientamento est-ovest, alla stregua dei decumani (decumano) degli accampamenti romani. Percorrendo Corso Margherita si incontrano numerosi palazzi appartenuti (e alcuni tuttora appartenenti) alla pi\u00f9 facoltose famiglie delicetane succedutesi nei secoli. Numerose le chiese che si incontrano percorrendo questa strada (muovendosi da ovest verso est si incontrano la chiesa dall'Annunziata, chiesa di Sant'Anna e Morti, cappella di Sant'Antonio Abate oggi chiusa al culto, e infine la maestosa Chiesa Matrice o del Santissimo Salvatore). Oggi su Corso Margherita si trovano numerose attivit\u00e0 commerciali e di svago.\nIl Monumento ai Caduti.\nSubito all'esterno di quella che era porta Cavutello o Risciolo (una delle tre porte della cinta di mura che delimitava anticamente il borgo medievale di Deliceto per proteggerla dalle incursioni dei saraceni) si trova oggi Piazza Europa (in dialetto delicetano detta appunto \u2018affuor la port\u2019). Nel 1923 grazie all'iniziativa e al contributo finanziario della folta comunit\u00e0 delicetana residente a Newark (New Jersey, negli Stati Uniti d'America) al centro della piazza fu posto il Monumento ai Caduti. Il Monumento, che ricorda il sacrificio dei giovani delicetani nelle due guerre mondiali \u00e8 costituito da una statua di bronzo raffigurante un soldato che lancia una bomba verso un nemico invisibile. Sulle lastre di marmo bianco che delimitano il basamento prismatico su cui poggia la statua sono incisi i nomi e i cognomi dei 73 delicetani caduti nella prima guerra mondiale e dei 50 delicetani caduti nella seconda guerra mondiale. Fino al 1950 circa dietro il monumento si trovava il Parco della Rimembranza, poi eliminato probabilmente per motivi di spazio.\nIl Piazzale Belvedere.\nIl Piazzale Belvedere \u00e8 una terrazza pedonale situata lungo Corso Umberto I: si affaccia sul caratteristico borgo medievale\ndelicetano, in cui spiccano il Castello Normanno-Svevo-Angioino e la Chiesa Matrice o del Santissimo Salvatore. Fu costruito negli anni '30 in piena epoca fascista. Consiste sostanzialmente in un muro di contenimento di un terrapieno, ed ha lunghezza e larghezza pari, rispettivamente, a 64 e 18 metri. Nella sua forma originaria era pavimentato con mattonelle in cemento, la balconata era costituita di mattonelle a fori di forma ovale e le panchine erano in ferro. Nei primi anni '60, col contributo finanziario di alcuni emigranti della comunit\u00e0 delicetana del New Jersey (Stati Uniti) al suo centro fu costruita una fontana, presto rimossa. Alla fine degli anni '60, col contributo dell'Acquedotto Molisano fu costruita un'altra fontana\nanch'essa successivamente rimossa.\nIl Piazzale Belvedere \u00e8 stato di recente ristrutturato e presenta una nuova pavimentazione. Oggi \u00e8 delimitato lungo tre dei suoi lati da alberi di tiglio e panchine in legno. Tutte le generazioni di delicetani, dagli anni '30 in poi, hanno passato numerosi momenti sul piazzale che ancora e soprattutto oggi \u00e8 uno dei pi\u00f9 importanti e frequentati luoghi di socializzazione all'aperto del paese, di fatto svolgendo la funzione di agor\u00e0 nel cuore del paese .\nFontana Monumentale \"Mariamalia\".\nUscendo dal paese (in direzione Accadia), subito dopo aver attraversato il ponte sovrastante la fiumara Fontana, si incontra la fontana detta \u201cMariamalia\u201d. Edificata \u201cnell anno VIII dell Italico Risorgimento ad ornamento del paese e pel bisogno dei cittadini\u201d (come reca la scritta in marmo sul basamento), forma un'unica struttura con gli annessi lavatoio pubblico e abbeveratoio per animali. Ristrutturata nel 1868, venne dotata di una statua bronzea, denominate \u201cMariamalia\u201d. La statua, proveniente da un monumento cimiteriale di Apice, fu posizionata su un basamento esagonale; ognuna delle sei facce del basamento \u00e8 dotata di un getto d'acqua. La fontana \u00e8 alimentata dalle acque sorgenti provenienti dalle colline sovrastanti. I cittadini delicetani ancora oggi, come da tradizione, bevono l'acqua della fontana, mentre l'abbeveratoio e la lavanderia hanno funzione puramente ornamentale e storica .\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti a Deliceto sono 109, pari al 2,43% della popolazione comunale. Le comunit\u00e0 pi\u00f9 numerose sono:\nLingue e dialetti.\nIl dialetto delicetano, parlato nel territorio comunale, \u00e8 una variante del dialetto dauno-irpino, appartenente ai dialetti italiani meridionali.\nReligione.\nLa ampia maggioranza della popolazione delicetana professa la religione cristiana nella confessione cattolica.\nDeliceto \u00e8 inclusa nel territorio dell'arcidiocesi di Foggia-Bovino e l'intero comune fa parte di due parrocchie, quella della chiesa di San Rocco e quella della Chiesa Madre.\nEconomia.\nOggi l'economia del paese \u00e8 incentrata principalmente su un'agricoltura intensiva e moderna, con la coltivazione di cereali (specialmente grano duro), pomodori, ortaggi e la produzione di olio di oliva, uva da tavola e vini. Sono inoltre presenti piccole e medie aziende per l'allevamento di ovini e bovini il cui latte rende possibile la produzione di mozzarelle e caciocavallo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36474", "revid": "123644271", "url": "https://it.wikipedia.org/wiki?curid=36474", "title": "Faeto", "text": "Faeto (\"Fa\u00ect\" in dialetto faetano) \u00e8 un comune italiano di 613 abitanti della provincia di Foggia in Puglia.\nCostituisce, unitamente al comune limitrofo di Celle di San Vito, l'unica minoranza francoprovenzale dell'Italia meridionale.\nGeografia fisica.\nSituato sui monti della Daunia, nell'alta valle del Celone, Faeto \u00e8 il secondo comune pi\u00f9 elevato della regione Puglia. Il comune si erge infatti a un'altitudine di 820 sul confine regionale con la Campania, trovandosi 47\u00a0km a sud-ovest di Foggia, capoluogo della provincia.\nNell'agro di Faeto sorgono le alture del monte Cornacchia (la vetta pi\u00f9 alta della Puglia con i suoi 1151 m), monte Difesa (1062 m), monte San Vito (1015 m) e sono inoltre visibili il promontorio del Gargano, il golfo di Manfredonia nonch\u00e9 la pianura del Tavoliere delle Puglie.\nIl bosco di Faeto, una grande selva naturale d'alto fusto con vegetazione mista a dominanza di faggi e cerri, si sviluppa alle spalle del centro abitato.\nIl territorio comunale, attraversato dalla linea spartiacque appenninica, si estende anche sul versante tirrenico fino a comprendere le sorgenti del fiume Miscano, affluente dell'Ufita.\nOrigini del nome.\nPresso l'attuale Faeto vi erano, in epoca medievale, un cenobio benedettino \"Sancti Salvatoris de Fageto\" e un monastero \"Sanctae Mariae de Faieto\" o \"Fageto\". Il toponimo \"Faieto\" o \"Fageto\" o anche \"Fa\u00ecto\", derivato dall'abbondante vegetazione naturale a dominanza di faggio, diede dunque il nome al paese.\nStoria.\nIl comune \u00e8 citato per la prima volta nel 1343, in un atto del giustiziere di Capitanata, mentre nel 1354 la regina Giovanna d'Angi\u00f2 assegna Faeto alla diocesi di Troia.\nAgli inizi del 1440 Faeto perse la sua autonomia e venne annesso alla baronia della Valmaggiore, che comprendeva anche Castelluccio e Celle di San Vito.\nLa baronia appartenne, nel corso dei secoli, a diversi casati, fra i quali spiccano i Carafa e i Caracciolo; sar\u00e0 soltanto agli inizi dell'Ottocento che, abolito il feudalesimo, il comune riacquister\u00e0 la piena autonomia.\nFino al Settecento Faeto appartenne al Principato Ultra, e nel quadriennio 1743-46 fu soggetto alla competenza territoriale del \"regio consolato di commercio\" di Ariano.\nSociet\u00e0.\nLingue e dialetti.\nInsieme al contiguo centro di Celle di San Vito forma l'unica minoranza linguistica francoprovenzale in Puglia, riconosciuta dallo\nstato italiano mediante la legge n. 482 del 1999. Trattandosi di un'importante isola linguistica vi sono stati molteplici studi sull'argomento; in particolare vi \u00e8 una bibliografia di ricerca sul dialetto faetano che fa parte del progetto Heritage Language Variation and Change in Toronto, Canada. Faeto confina inoltre (sul lato meridionale) con un'altra isola linguistica, quella arb\u00ebresh\u00eb di Greci.\nCultura.\nMusei.\nNel cuore del centro storico di Faeto, all'interno della quattrocentesca Casa del Capitano, sono ospitati il \"Museo etnografico della civilt\u00e0 francoprovenzale\" e il \"Museo civico del territorio\". Al loro interno sono custoditi molti reperti legati all'antica cultura agro-pastorale, analoga a quella della vicina Celle di San Vito ma ben differenziata da quelle delle realt\u00e0 circostanti.\nEventi.\nLa prima domenica di febbraio e di agosto si tiene la festa del prosciutto di Faeto (\"Ff\u00e9te de lu Cajunne\" in dialetto faetano), in auge fin dal secondo dopoguerra.\nGeografia antropica.\nIl centro abitato si estende sul versante orientale del monte \"Difesa\", ad altitudini comprese fra i 798 e gli 866 , laddove l'intero territorio comunale si estende fra i 603 e i 1151 metri di altitudine.\nA sud del centro abitato vi \u00e8 lo storico casale \"San Vito\", situato alle falde del monte omonimo, con una fontana e i ruderi della chiesa. Il casale \u00e8 ubicato lungo il tratturello Camporeale-Foggia, il cui percorso ricalca quello dell'antica via Traiana e della medievale via Francigena. Nei pressi \u00e8 possibile ammirare il \"Castiglione\", un'altura scoscesa sulla quale sorgeva, in epoca medievale, una grande fortezza: il castello di Crepacore (\"Castrum Crepacordis\" secondo i documenti dell'epoca).\nAlla fine del Novecento, lungo la strada che conduce a San Vito, \u00e8 sorto un grande complesso turistico.\nUn'altra rilevante struttura ricettiva \u00e8 sorta nel bosco di Faeto, una grande selva naturale di faggi e querce che si estende a ovest del centro abitato, cinto da alte montagne.\nEconomia.\nAgricoltura.\nL'agricoltura e l'attivit\u00e0 silvo-pastorale rappresentano da sempre le basi dell'economia locale. Di grande rilievo \u00e8 soprattutto la produzione di salumi e, in particolare, del prosciutto di Faeto. Ottenuto da allevamenti suini allo stato brado, questo prosciutto crudo si fregia del marchio di prodotto agroalimentare tradizionale. Un evento rilevante a tema \u00e8 la \"Fet' d' lu cajunn\" che si tiene ogni sei mesi, la prima domenica di febbraio e la prima domenica di agosto.\nTurismo.\nPer via delle condizioni climatico-ambientali ben diverse da quelle del resto della regione, il comune pu\u00f2 contare su di un buon afflusso di turisti. Nell'ambito del territorio comunale sono presenti un villaggio turistico e alcune strutture recettive.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36475", "revid": "1791705", "url": "https://it.wikipedia.org/wiki?curid=36475", "title": "Ischitella", "text": "Ischitella (\"Schet\u00e9dde\" in dialetto locale) \u00e8 un comune italiano di abitanti della provincia di Foggia in Puglia. Fa parte del Parco Nazionale del Gargano e della Comunit\u00e0 Montana del Gargano.\nPatria di Pietro Giannone e di Cesare Turco, \u00e8 nota insieme a Rodi Garganico e Vico del Gargano per la produzione degli agrumi del Gargano (Arance del Gargano e Limoni Femminiello, entrambi DOP).\nGeografia fisica.\nTerritorio.\nIschitella \u00e8 situata a sul versante settentrionale del Gargano. La sua posizione strategica, dalla quale si domina il mare Adriatico e il lago di Varano, ha dato al borgo il compito di postazione difensiva. Nel periodo svevo, infatti, il nome Ischitella era accompagnato dal termine \"castrum\". La collina su cui sorge \u00e8 ricca di ulivi non a caso all'ingresso del paese \u00e8 posta un'insegna che indica il suo status di citt\u00e0 dell'olio.\nIl territorio comunale \u00e8 ricco di sorgenti quali, ad esempio la Fontana (\"a Fund\u00e0ne\"), l'Acqua delle Anitre (\"d'Acqua d'Anetre\"), la Grotta del Tasso (\"a Grotte de u Tasse\") e le Fontanelle (\"i Funtanedde\"). La faggeta depressa della Folicara (\"a Fulcare\"), sul percorso dell'omonimo torrente, \u00e8 quella alla minore altitudine nell'Italia meridionale, visto che il faggio, che tipicamente cresce a quote superiori ai , \u00e8 presente a quota Le dune dell'istmo di Varano sono ricche di macchia mediterranea.\nDal centro abitato la vista spazia dalle colline circostanti al mare Adriatico fino alle isole Tremiti e al lago di Varano. In alcune giornate particolarmente limpide si arriva a vedere, in direzione nord-ovest, la costa adriatica del Molise e dell'Abruzzo e in direzione nord-est si riesce a scorgere la costa dalmata.\nSismicit\u00e0.\nL'intero territorio comunale di Ischitella \u00e8 parte integrante del distretto sismico del Gargano.\nClima.\nDal punto di vista legislativo il comune di Ischitella ricade nella \"Fascia Climatica D\" in quanto i Gradi giorno della citt\u00e0 sono 1.776, dunque limite massimo consentito per l'accensione dei riscaldamenti \u00e8 di 10 ore giornaliere dal 1\u00ba novembre al 31 marzo.\nStoria.\nLa presenza umana sul territorio di Ischitella risalirebbe al 3000 a.C. (neolitico superiore), riscontrata attraverso dei rinvenimenti di materiale litico finemente lavorato e ceramica presso le stazioni di Grotta Pippola, Monte Grande e il canale di Scarcafarina.\nLa prima notizia storica che parla di Ischitella \u00e8 del 970, quando vi si era accampato un gruppo di musulmani, intenti a compiere scorrerie sui paesi limitrofi, poi cacciati da parte dell'imperatore Ottone I. Successivamente il nome Ischitella viene fatto su una bolla papale del 1058 di Papa Stefano IX, il quale ordinava la sua protezione verso l'Abbazia di Calena (Peschici) e la cella di San Pietro in Cuppis (poco distante dal paese).\nIn un documento svevo, risalente al 1225, viene citata Ischitella con il nome di \"Castrum\".\nNel 1646 il centro abitato pat\u00ec gravissime distruzioni a seguito del disastroso terremoto del Gargano che caus\u00f2 86 vittime nella sola Ischitella.\nMonumenti e luoghi d'interesse.\nIl paese pu\u00f2 essere idealmente diviso in due parti: quella medievale detta \"la Terra\" e quella ottocentesca detta \"Ponte\"; infatti fino alla met\u00e0 dell'Ottocento era divisa dalla parte medievale dalla porta del ponte, poi abbattuta, cui si \u00e8 aggiunta la parte pi\u00f9 recente.\nSociet\u00e0.\nEtnie.\nSono presenti cittadini stranieri. Le etnie pi\u00f9 rappresentate sono:\nInfrastrutture e trasporti.\nFerrovie.\nA Ischitella \u00e8 presente una stazione ferroviaria posta sulla linea San Severo-Peschici gestita dalla societ\u00e0 Ferrovie del Gargano.\nInnovazione ed eco-sostenibilit\u00e0.\nBike sharing.\nNel comune di Ischitella, precisamente nella frazione di Foce Varano \u00e8 stato attivato il servizio di bike sharing.\nGeografia antropica.\nContrade.\nAcqua delle Anitre, Baracca, Belvedere, Bufalara, Campanozzi, Cardosa, Carpineto, Casa Rosa, Caselle, Chianca, Ciccasole, Coppa Principe, Cotino di Roino, Crocifisso, Difensuola, Fara, Fontana, Fontanelle, Forchione, Irchio, Isola Varano, Monte Grande, Muschiaturo, Niuzi, Palude, Paolino, Parco della Chiesa, Parco Tiberio, Piano D'ercole, Piano della grava, Piano di Verte, Pietrafitta, Pinciara, Ponte Nuovo, Pozzo Maccarone, Pozzo Rotondo, Romondato, Scarfagna, Scopparone, Spinacchio, Taverne, Torre Varano, Torre Vecchia del Signore, Vallone d'Ischio, Vallone dei Mulini e Vallone della Porta\nCultura.\nScuole.\nIstituto Professionale Statale per l'Industria e l'Artigianato \"Alberico Marrone\".\nIndirizzi di studio attivi:\nPremio \"Citt\u00e0 di Ischitella - Pietro Giannone\".\n, la cui giuria \u00e8 presieduta da Franzo Grande Stevens e Dante Della Terza. Negli anni sono stati premiti poeti come Giovanni Nadiani, Rocco Brindisi, Fabio Franzin, Benito Galilea e Pier Franco Uliana.\nLa cruedda.\nLa cruedda, in dialetto \"cruedd\", \u00e8 un caratteristico cesto tipico del comune di Ischitella.\nLa sua creazione avviene usando paglia di grano della variet\u00e0 Bianchetta (oggi quasi scomparsa), legata insieme da filo di lino e da giunco, raccolto, diviso in due e fatto seccare, e caratteristici ritagli di stoffa detti \"i pint\". Questi ultimi oggi assumono un ruolo puramente decorativo, diversamente, in passato il loro utilizzo era dettato dalla necessit\u00e0 di poter riconoscere la propria \"cruedda\".\nInfatti questa come il ritrovo delle lavandaie al ruscello o il trasporto del pane al forno; ci\u00f2 imponeva che queste fossero immediatamente riconoscibili ai proprietari, e quindi non di rado accadeva che fosse il committente stesso a richiedere una decorazione specifica per le proprie cruedde. Nasce in questo modo il decoro di famiglia, una sorta di stemma dei poveri, o in altri termini una particolare disposizione dei pint atti ad identificare tutte le cruedde di propriet\u00e0 di una medesima famiglia."}
{"id": "36480", "revid": "228587", "url": "https://it.wikipedia.org/wiki?curid=36480", "title": "Mattinata", "text": "Mattinata (\"Matinata\" toponimo storico, \"Maten\u00e9te\" in dialetto locale) \u00e8 un comune italiano di abitanti della provincia di Foggia in Puglia. Situata sulla costa meridionale del promontorio del Gargano, si affaccia nel golfo di Manfredonia ed \u00e8 una localit\u00e0 balneare pi\u00f9 volte insignita della Bandiera Blu dalla Foundation for Environmental Education e delle \"vele\" della Guida Blu di Legambiente.\nGeografia fisica.\nTerritorio.\nIl territorio di Mattinata si estende su una superficie di quasi 72\u00a0km2 compreso nel Parco Nazionale del Gargano. Il centro abitato \u00e8 adagiato in una conca verdeggiante di ulivi circondata da mare e boschi.\nIl tratto di mare che va da Mattinata a Vieste \u00e8 noto per le sue bianche falesie, per i faraglioni e per i suoi anfratti e grotte alcune delle quali ancora non completamente esplorate. Sono situate presso la Baia delle Zagare.\nMattinata \u00e8 adagiata su due colline, Coppa Madonna e Castelluccio, circondata dal Monte Saraceno a sud, dal Monte Sacro a Nord, dalla pianura di oliveti e dal mare ad est e da Monte Sant'Angelo ad ovest.\nSismicit\u00e0.\nL'intero territorio comunale di Mattinata \u00e8 parte integrante del distretto sismico del Gargano.\nOrigini del nome.\nIl toponimo Mattinata o \"Matinata,\" nella versione ottocentesca, deriva probabilmente dalla toponomastica dei luoghi nei quali intorno al 1780 nasce il primo nucleo della cittadina (probabilmente ad opera di montanari e pastori originari di Monte Sant'Angelo), cittadina vicina e accomunata a Mattinata dal dialetto. L'origine primigenia del toponimo \u00e8 da attribuirsi all'antica citt\u00e0 di Matinum della quale alcune vestigia sono ancora visibile nel territorio comunale di Mattinata, in contrada Agnuli, a poca distanza dall'odierno centro abitato. \nStoria.\nLa fondazione della citt\u00e0 \u00e8 databile nell'ultimo scorcio del 1700, dove si ha notizia della presenza dei primi pagliai, dimore semplicissime generalmente monocamerali, costruite con muri a secco e usati dai pastori per lo svernamento in localit\u00e0 dal clima meno rigido di quello dei monti circostanti, che diventeranno il primo nucleo abitato stanzialmente della cittadina. L'attuale centro cittadino di Mattinata sorge sulle colline antistanti la baia, a circa un chilometro e mezzo dal sito dell'antica Matinum e inizi\u00f2 a svilupparsi grazie ad alcuni montanari che per il clima mite, \"scesero a valle\" (a flussi regolari) a partire dal XVI-XVII secolo.\nLa costruzione di Palazzo Mantuano, oggi adibito a biblioteca comunale ed iniziata nel 1840, \u00e8 il primo segno di un sviluppo urbanistico di un qualche rilievo. Da questo primitivo nucleo e con la costruzione delle prime strade di collegamento con i centri circostanti (il primo collegamento stradale con Monte Sant'Angelo viene completato solo intorno al 1893) si sviluppa un borgo agricolo che poco dopo il 1950 diventa un piccolo comune indipendente. Il centro abitato di Mattinata sub\u00ec gravi danni e quattro vittime a causa del terremoto del Gargano del 1893.\nDi un certo interesse storico la presenza a circa 2 chilometri dal centro cittadino di alcune vestigia, in parte sommerse dal mare, attribuite dell'antica citt\u00e0 romana di Matinum gi\u00e0 Apeneste in periodo greco. Citt\u00e0 scomparsa nel X sec. e che sarebbe stata anche il luogo dove mor\u00ec, naufrago in seguito ad una tempesta, Archita di Taranto (filosofo, matematico, politico, scienziato, stratega, musicista, astronomo, uomo di stato nonch\u00e9 generale greco antico), come ci riferisce il poeta Orazio \"\"...Te maris et terrae numeroque carentis harenae\" / \"mensorem cohibent, Archyta\" / \"pulveris exigui prope litus parva Matinum\" / \"munera...\" (Traduzione: \"...Te misuratore del mare e della terra e delle immensurabili arene, coprono, o Archita, pochi pugni di polvere presso il lido Matino...\"\").\nIn ogni caso e nonostante Mattinata vanti una qualche relazione con l'antica \"Apeneste/Matinum\", la circostanza che lo stesso comune abbia appena 200 anni di storia originandosi da un insediamento pastorizio degli inizi del 1800 e lasciando cos\u00ec oltre 8 secoli di buio e silenzio fra la scomparsa dell'antica Matinum e la comparsa di Mattinata, rende superflua ogni disquisizione su una, ovviamente impossibile, filiazione diretta. \nMonumenti e luoghi d'interesse.\nCentro storico.\nIl centro storico del paese si trova nella sua parte bassa ed \u00e8 chiamato \"Junno\". Presenta alcuni esemplari di una tipica costruzione in pietre a secco, detta \"pagghi\u00e9re\" (\"pagliaio\"), che risalgono alla met\u00e0 del sec. XVIII.\nSi tratta di costruzioni basse, a base rettangolare, costituite da pietre calcaree locali, grezze, incastrate l'una sull'altra.\nIl \"pagliaio\" di campagna ha invece base pi\u00f9 frequentemente circolare ed \u00e8 una primitiva costruzione preistorica della civilt\u00e0 contadina. Veniva usato come rifugio per gli uomini e gli animali domestici. Poi anche, evidentemente, come locale per mettere la paglia. Per l'aspetto e la tecnica di costruzione della \"tholos\" o falsa cupola (a cerchi di pietre orizzontali gradatamente aggettanti, cio\u00e8 via via pi\u00f9 interni man mano che si sale), questo \"pagliaio\" \u00e8 da accomunare nella tecnica crostruttiva ai trulli di Alberobello od anche ai nuraghi sardi testimoniando tradizioni costruttive antichissime e probabilmente riasalenti alla civilt\u00e0 micenea.\nPalazzo Mantuano.\nSito nello Junno \u00e8 il Palazzo Mantuano, costruito nel 1840 e allora sede di una delle famiglie pi\u00f9 influenti di Mattinata.\nRestaurato di recente, come memoria del passato, conserva la cornice del portone principale.\nAttualmente \u00e8 sede della biblioteca multimediale comunale, dove vengono anche ospitate numerose mostre di artisti. \nRione Iunno.\n\u00c8 una versione in miniatura del pi\u00f9 famoso Rione Junno della vicina Monte Sant'Angelo e testimonia la diretta filiazione di Mattinata da quest'ultima citt\u00e0. \nPalazzo Barretta.\nRisalente agli inizi del Novecento il palazzo signorile Barretta \u00e8 cos\u00ec chiamato dal nome del facoltoso proprietario terriero Giovanni Barretta che lo abitava. La tradizione vuole che la sua famiglia si sia estinta con lui, ultimo rappresentante della famiglia e senza discendenti. Sito in corso Matino, dal 4 agosto 1955 il palazzo \u00e8 oggi sede dell'amministrazione comunale.\nNecropoli del Monte Saraceno.\nDi notevole valore storico \u00e8 il sito sul Monte Saraceno con una necropoli attribuibile alla civilt\u00e0 della Daunia di 500 tombe risalente ad un periodo compreso fra l'VIII e il IV sec. a.C. Numerosi reperti sono conservati nel museo civico di Mattinata e in quello di Manfredonia. In prossimit\u00e0 della necropoli sono stati rinvenuti i resti di un villaggio del medesimo periodo che \u00e8 stato probabilmente abitato fino al V o IV sec. a.C. per poi venire definitivamente abbandonato, probabilmente a favore della vicina Matinum. \nLe tombe,di piccole dimensioni e scavate direttamente nella roccia, e con la caratteristica forma di utero, rievocano il rito del ritorno alla vita prenatale.\nNella stessa zona sono state ritrovate alcune lastre litiche le cosiddette Stele daunie, la cui funzione, sepolcrale o commemorativa, \u00e8 ancora controversa. \nAbbazia SS. Trinit\u00e0 Monte Sacro.\nSul Monte Sacro (874 m s.l.m.) si possono ammirare i ruderi di un'antichissima abbazia benedettina SS.Trinit\u00e0. Di difficile accesso, raggiungibile soltanto attraverso un sentiero che si inerpica per la montagna, di essa si conservano ancora le mura di cinta, numerosi capitelli e archi. L'intero complesso, composto da una chiesa abbaziale a tre navate e dal convento, \u00e8 in stile romanico. Al suo interno vi era una cappella dedicata a San Michele Arcangelo e un battistero a pianta quadrata. Le prime tracce dell'esistenza dell'abbazia risalgono al 1058: una bolla di Stefano IX, designava Monte Sacro come cella dell'Abbazia Benedettina di Santa Maria di Calena a Peschici. Divenne Abbazia nel 1138 ed ebbe vasti possedimenti, tanto che la sua influenza si estendeva fino al Tavoliere delle Puglie. Intorno al 1300 inizi\u00f2 il suo declino. Terremoti e saccheggi hanno fatto di essa quella che oggi ammiriamo.\nL'Abbazia Monte Sacro si \u00e8 classificata terza nel 6\u00ba Censimento 2012 I Luoghi del Cuore del Fondo Ambiente Italiano con il totale di 50.071 preferenze.\nConvento Pulsanese della Sperlonga.\nIl Convento Pulsanese della Sperlonga. In una valle, tra gli ulivi, allo sbocco di una irta e suggestiva gola, si trovano i resti del Convento di S. Stefano (presente secondo una bolla papale gi\u00e0 dal 1177), del XIV sec. ben rappresentato dal bel portale su cui era posta una statua del Re David che suonava la lira.\nVilla Romana.\nGli antichi frantoi romani in localit\u00e0 Agnuli. A pochi metri dal mare, all'imbocco del porticciolo, risaltano i resti di fabbriche (e un'alta presenza di doli di raccolta) per la produzione di olio, del I-V secolo d.C. Le mura sono composte di pietre quadrate esaltano l'ordinata tecnica muraria dei piccoli mattoni posti a reticolo e i pavimenti a spina di pesce.\nBaia di Vignanotica.\nLa baia di Vignanotica \u00e8 una spiaggia di ciottoli, caratterizzata dalla presenza di molteplici grotte scavate dal mare nella costa alta, a circa 18\u00a0km da Mattinata in direzione di Vieste. Si raggiunge attraverso un sentiero costeggiato da pini d'Aleppo e macchia mediterranea, un tempo l'accesso era solo via mare.\nBaia dei Mergoli.\nLa baia dei Mergoli (o dei Faraglioni) si trova fra Mattinata e Vignanotica. Ivi si trovano alte scogliere, due faraglioni (residui di roccia calcarea lavorati dalla natura), foreste di pini e una spiaggia di ciottoli bianchi.\nSociet\u00e0.\nLingue e dialetti.\nll dialetto di Mattinata \u00e8 un dialetto molto simile a quello di Monte Sant'Angelo, da cui gli abitanti del paese discendono. I dialetti di Mattinata e Monte Sant'Angelo, unitamente a quelli di Vieste e Manfredonia, costituiscono i dialetti garganici meridionali detti \"apulo-garganici\" e caratterizzati dalla metafonesi delle vocali latine \"\u0115\" e \"\u014f\": Mattinata \"p\u00e9t\u01dd\" \"piede\", ma \"p\u00edt\u01dd\" \"piedi\"; \"bb\u00f3n\u01dd\" \"buona, buone\", ma \"bb\u00fan\u01dd\" \"buono, buoni\". Altra caratteristica di Mattinata, come degli altri centri apulo-garganici, \u00e8 la palatalizzazione della \"a\" tonica in sillaba libera di parola piana: \"Mat\u01ddn\u00e9t\u01dd\" 'Mattinata', \"p\u00e9n\u01dd\" \"pane\", \"s\u00e9l\u01dd\" \"sale\", \"ch\u00e9s\u01dd\" \"casa\", \"fr\u00e9t\u01dd\" \"fratello\", \"ch\u00e9n\u01dd\" \"cane\". Il verbo \"andare\" a Mattinata, Monte e Vieste \u00e8 \"sc\u00ec\" (pronunciato come nel napoletano \"busciardo\"), mentre a Manfredonia \u00e8 \"j\u00ec\". Per dire 'dove vai?' o 'dove andrai?' a Mattinata si dice \"oue \u00e2 sc\u00ec?\" (\"dove hai da andare?\")\",\" a Manfredonia \"add'\u00ed c'\u00e2 j\u00ec?\" (\"dov'\u00e8 che hai da andare?\"). La parola \"stalla\" a Mattinata, Monte e Vieste suona \"stadd\u01dd\", a Manfredonia \"stall\u01dd.\"\nEtnie e minoranze straniere.\nLa presenza straniera al 31 dicembre 2012 \u00e8 di 180 persone.\nNel 2007, la presenza straniera era di 84 persone.\nCultura.\nCinema.\nA Mattinata sono state girate parti dei seguenti film/fiction: \nEventi.\nLa festa patronale dedicata a Santa Maria della Luce si tiene dal 14 al 16 settembre. La festa inizia ufficialmente la mattina del 14, annunciando l'evento con fuochi pirotecnici e suono di campane. Per le vie cittadine passa la banda che annuncia l'inizio dei festeggiamenti. La via principale del paese, corso Matino, viene addobbata con delle arcate di luci. Il programma dei festeggiamenti prevede di solito concerti di musica classica e leggera.\nL'ultimo giorno per le vie cittadine vengono portati in processione il quadro che raffigura la Madonna e le statue di Sant'Antonio e di San Michele Arcangelo. Tutto si conclude a sera inoltrata con lo spettacolo di fuochi pirotecnici.\nLa prima volta che si \u00e8 festeggiata \u00e8 stata il 16 settembre 1894, per rendere omaggio a Santa Maria della Luce per la protezione dopo i lunghi e forti terremoti che hanno interessato Mattinata dal 20 aprile 1892 al 14 febbraio 1894\nIl 21 settembre (san Matteo) i mattinatesi si raccolgono in una piccola chiesa situata in localit\u00e0 Funni per dare onore al Santo.\nL'ultimo sabato di ogni aprile mentre si festeggia la Madonna dell'Incoronata, una processione parte da Mattinata per raggiungere la chiesetta fuori paese.\nSi svolge a Mattinata il Premio Ambiente Faraglioni di Puglia.\nGeografia antropica.\nQuartieri.\nI quartieri che costituiscono il paese di Mattinata sono:\nEconomia.\nMattinata vive principalmente di turismo ma l'allevamento di bestiame e l'agricoltura occupano un numero considerevole di addetti soprattutto durante i mesi di magra turistica.\nLa coltura principale di tutto il territorio \u00e8 l'ulivo, ma sono ancora presenti in buona quantit\u00e0 mandorle, fichi, fioroni, prugne, melecotogne, melograni, cachi, agrumi e tantissimi fichi d'India che in estate colorano di rosso i puntoni.\nNelle campagne mattinatesi crescono allo stato selvatico capperi, asparagi, origano, funghi e finocchio che possono essere raccolti in estate nelle annate piovose ma anche in pieno inverno quando le condizioni climatiche lo consentono.\nL'allevamento invece riguarda piccole aziende con un numero di capi da essere gestito principalmente dai componenti del nucleo familiare, e riguardano bovini di razza podolica o nostrana ma anche bovini di razza meticcia; capre di razza garganica di colore nero con grosse corna; ma anche maiali, asini, muli, cavalli, pecore e galline, tutti allevati principalmente allo stato brado.\nAmministrazione.\nAltre informazioni amministrative.\nFa parte del Parco Nazionale del Gargano e della Comunit\u00e0 Montana del Gargano."}
{"id": "36481", "revid": "1226", "url": "https://it.wikipedia.org/wiki?curid=36481", "title": "Arsenale (Venezia)", "text": ""}
{"id": "36483", "revid": "1564499", "url": "https://it.wikipedia.org/wiki?curid=36483", "title": "Monteleone di Puglia", "text": "Monteleone di Puglia (\"Mund\u00eblj\u00f3n\u00eb\" nel dialetto dauno-irpino) \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nSituato sui monti della Daunia in posizione dominante rispetto all'alta valle del Cervaro, con i suoi 842 \u00e8 il comune della regione Puglia pi\u00f9 elevato in altitudine.\nOccupa una posizione baricentrica tra le province di Foggia e Avellino; dista circa da entrambi i capoluoghi.\nIl territorio comunale \u00e8 ricco di boschi naturali; notevole per la sua ampiezza e per la sua rilevanza storica \u00e8 il bosco Selvamala, situato lungo il moderno confine regionale in posizione dominante rispetto al vasto altipiano della Difesa-Ferrara. Citato fin dal 1269 in un diploma di re Carlo I d'Angi\u00f2 quale dipendenza della contea di Ariano (di cui anche la terra di Monteleone faceva parte), il bosco fu poi oggetto di lunghe controversie legali tra le universitates di Monteleone e Ariano finch\u00e9 nel 1875 ne fu riconosciuto ufficialmente il possesso esclusivo al comune di Monteleone.\nClima.\nLa stazione meteorologica di Ariano Irpino, situata quasi alla stessa altitudine e latitudine, costituisce il riferimento per Monteleone di Puglia.\nOrigini del nome.\nLe origini del toponimo \"Monteleone\" sono alquanto incerte, pur ricollegandosi apparentemente a numerosi altri omonimi che dererebbero, secondo certe fonti, dal nome personale Leone. Secondo un'altra ipotesi, il toponimo costituirebbe invece un omaggio a una dinastia feudale normanna nel cui stemma gentilizio figurava un leone. Un'iscrizione tuttora esistente in lingua latina recita: , attestandone cos\u00ec l'elevazione a universitas nel corso del secolo XVI, mentre in precedenza Monteleone era sempre citato come \"membro, parrocchia, e casale\" di Ariano. In origine l'epiteto \"di Puglia\" non costituiva parte integrante del toponimo, ma risultava comunque di uso comune al fine di evitare confusioni con la ben pi\u00f9 rilevante \"Monteleone di Calabria\" (l'attuale Vibo Valentia).\nStoria.\nNel 1142 in localit\u00e0 Silva Marca (presso l'attuale Selvamala, sull'altipiano della Difesa Ferrara) dovette tenersi la seconda seduta delle Assise di Ariano, convocate e presiedute da re Ruggero II in persona; l'epoca della fondazione di Monteleone rimane per\u00f2 ignota. Il borgo era comunque cinto da mura e vi si accedeva tramite due porte.\nNel tardo medioevo, queste terre furono al centro di importanti conflitti religiosi e divennero luogo di ospitalit\u00e0 per tanti perseguitati in fuga a causa della propria fede. Durante il regno di Ladislao I dipend\u00e9 dalla contea di Ariano, ma nel 1588 ottenne la sua autonomia, in ricordo della quale venne eretto anche un monumento.\nI monteleonesi, in conseguenza delle frequenti vessazioni baronali, chiesero poi di essere nuovamente inglobati nel feudo di Ariano. Proprio in quegli anni fu infatti costruita la dimora baronale grazie alle tasse pagate dagli abitanti.\nNel Seicento Monteleone \u00e8 amministrato dai Platti che mantengono la signoria per quasi un secolo. \u00c8 questo un periodo di ripresa per il paese: viene costruita la chiesa madre, il fisco resta su livelli accettabili e l'agricoltura prende slancio. Nel quadriennio 1743-46 Monteleone fu soggetta alla competenza territoriale del \"regio consolato di commercio\" di Ariano, nell'ambito della provincia di Principato Ulteriore. Con le leggi napoleoniche (allorquando il comune fu temporaneamente aggregato alla Capitanata) il feudo viene diviso tra le universit\u00e0 dei beni e i bracciali.\nEt\u00e0 contemporanea.\nCon l'unificazione d'Italia, il comune \u00e8 parte del mandamento di Accadia nell'ambito del circondario di Ariano, all'interno della provincia di Avellino. Per oltre 25 anni \u00e8 sindaco Luciano Trombetti. Egli tesse diplomatici rapporti con i briganti, specialmente con il brigante monteleonese Rocco Lamanna. Ristabilisce i rapporti con il clero, fa restaurare la chiesa madre, quotizza i terreni demaniali. In quegli anni vengono aperti il servizio postale, la ricevitoria con telegrafo, viene eretto il campanile della chiesa madre e iniziano i lavori di trasformazione del municipio.\nCon la comparsa sulla scena politica del dottor Squillante, il volto del paese cambia. Nei suoi circa trent'anni di governo migliorano le strade, vengono realizzate nuove fognature, viene implementata la villa comunale.\nIl 24 gennaio 1929, con un regio decreto legge emanato da re Vittorio Emanuele III, Monteleone di Puglia (unitamente al vicino comune di Anzano degli Irpini) viene distaccato dalla provincia di Avellino e aggregato alla provincia di Foggia; gli antichi legami amministrativi con l'Irpinia vengono cos\u00ec definitivamente tagliati.\nNel corso della seconda guerra mondiale a Monteleone si registr\u00f2 uno dei primi episodi di aperto antifascismo in Italia: il 23 agosto 1942 la popolazione locale insorse per protestare contro le nuove normative che limitavano drasticamente le quote di frumento destinabili alla molitura; gli edifici pubblici furono assaliti e dati alle fiamme e la notizia fu riportata con grande risalto da radio Londra. La successiva rappresaglia delle forze dell'ordine si concluse con 92 arresti al termine di un capillare rastrellamento casa per casa.\nSociet\u00e0.\nLingue e dialetti.\nAccanto alla lingua italiana, nell'ambito del territorio comunale si parla il dialetto dauno-irpino.\nReligione.\nA partire dal 1978 il territorio di Monteleone appartiene all'arcidiocesi di Foggia-Bovino.. In precedenza aveva sempre fatto parte della diocesi di Ariano.\nInfrastrutture e trasporti.\nMonteleone di Puglia \u00e8 attraversata dall'ex strada statale 91 bis Irpina.\nNei giorni lavorativi il consorzio COTRAP assicura il servizio di trasporto pubblico per mezzo di autolinee dirette verso il capoluogo provinciale, nonch\u00e9 verso Ariano Irpino.\nAmministrazioni.\nIl comune \u00e8 entrato a far parte della provincia di Foggia solo nel 1929, mentre in precedenza apparteneva al circondario di Ariano di Puglia nell'ambito della provincia di Avellino.\nMonteleone di Puglia fa parte della comunit\u00e0 montana dei Monti Dauni Meridionali."}
{"id": "36484", "revid": "123647735", "url": "https://it.wikipedia.org/wiki?curid=36484", "title": "Motta Montecorvino", "text": "Motta Montecorvino (\"A M\u00f2tte\" in pugliese) \u00e8 un comune italiano di 658 abitanti della provincia di Foggia in Puglia.\nGeografia fisica.\nMotta Montecorvino \u00e8 situata nei monti della Daunia sulla sommit\u00e0 di una collina a 662 m sul livello del mare, di fronte al monte Sambuco.\nStoria.\nIl paese \u00e8 sorto dalle ceneri dell'abitato di Montecorvino, caduto in rovina nel XIV secolo e abbandonato dagli abitanti attorno al 1375, che si dispersero sulle colline circostanti, fondando gli abitati di Volturino, Pietramontecorvino e Motta. Il toponimo potrebbe derivare dall'avverbio latino \"mox\", con significato di pi\u00f9 vicino. Secondo altre fonti la parola Motta potrebbe derivare da \"roccia o scoscendimenti del terreno\".\nMotta divenne presto universit\u00e0, ossia centro abitato a s\u00e9 stante e venne circondato da mura. Il violento terremoto del 1627 caus\u00f2 numerosi danni alle costruzioni. Dopo circa un trentennio la peste bubbonica provoc\u00f2 la morte dei due terzi della popolazione. Le epidemie si susseguirono fino al tardo Ottocento: l'abitato fu infatti colpito dal colera nel 1865 e dalla difterite nel 1880.\nNel corso dell'Ottocento, diversi mottesi si unirono alle bande di briganti che imperversavano nelle aree collinari dell'Italia meridionale. Ci\u00f2 preserv\u00f2 il paese dai saccheggi e dalle spoliazioni che interessarono alcuni dei centri vicini.\nDal primo al 3 ottobre 1943, il paese fu teatro del primo scontro con i tedeschi da parte delle truppe canadesi sbarcate in Italia e facenti parte dell'VIII armata comandata dal generale Bernard Law Montgomery.\nMonumenti e luoghi d'interesse.\nIl centro storico conserva in parte l'aspetto medioevale: la chiesa arcipretale di San Giovanni Battista \u00e8 del XV secolo e si caratterizza per il campanile gotico del 1447, probabile trasformazione di una delle torri dell'originaria cinta muraria. Durante la seconda guerra mondiale il campanile venne utilizzato come fortezza dai militari dell'esercito tedesco.\nDegna di nota \u00e8 anche la quercia secolare di san Luca.\nInoltre, sul suolo comunale, si trova il Centro trasmittente di Monte Sambuco, una delle pi\u00f9 importanti postazioni RAI per la trasmissione radiotelevisiva, il quale \u00e8 protetto militarmente.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36486", "revid": "1564499", "url": "https://it.wikipedia.org/wiki?curid=36486", "title": "Ordona", "text": "Ordona \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nIl paese \u00e8 situato sulle prime colline del Tavoliere centro-meridionale, fra la pianura e gli altri contrafforti collinari su cui sorgono gli scavi archeologici dell'antica \"Herdonia\". \u00c8 situato venti chilometri a sud del capoluogo, sulla linea ferroviaria Foggia-Potenza.\nStoria.\nEt\u00e0 romana.\nNei pressi della citt\u00e0 romana di \"Herdonia\" furono combattute due importanti battaglie, nel 212 a.C. e nel 210 a.C., tra i romani e i cartaginesi di Annibale nel pieno della seconda guerra punica.\nAnnibale, che all'epoca imperversava in Italia tra le odierne Puglia e Campania, dopo le schiaccianti vittorie riportate sui romani a Canne (216 a.C.) e a Herdonia (212 a.C.), nel 211 a.C. tent\u00f2, senza fortuna, di muovere le sue truppe verso l'assedio di Roma.\nPer la sua fedelt\u00e0 alla Repubblica romana e per la slealt\u00e0 mostrata ai cartaginesi, Herdonia fu incendiata e distrutta per volere di Annibale al termine della seconda battaglia (210 a.C.).\nSolo dopo l'89 a.C., quando l'area aveva ormai acquisito notevole importanza commerciale grazie al passaggio della via Minucia, vi fu rifondato il municipio romano.\nLa citt\u00e0 conobbe la sua massima fase di sviluppo e prosperit\u00e0 in et\u00e0 imperiale grazie alla costruzione della via Traiana (che soppiant\u00f2 la precedente via Minucia) e della successiva via Herdonitana. Tra il I e il IV secolo d.C. \"Herdonia\" divenne un grande centro di transito ed un fornito luogo di commercio dei prodotti agricoli del Tavoliere, come ad esempio il grano.\nA testimonianza di ci\u00f2 ancora oggi ci sono i resti del fiorente nucleo romano della citt\u00e0: le rovine del foro, della basilica civile, dell'anfiteatro, del mercato (macellum), delle terme, delle locande (tabernae) e dei numerosi magazzini adibiti allo stoccaggio del grano (le \"horrae\") lungo la via Traiana.\nIn seguito al sisma che nel 346 d.C. colp\u00ec l'Irpinia e il Sannio e che la invest\u00ec in parte, molti edifici non vennero ristrutturati, bens\u00ec furono riconvertiti ad altri usi: di conseguenza il nucleo abitativo della citt\u00e0 si spost\u00f2 dal foro alle zone vicine alla via Traiana.\nDal V al VII secolo la citt\u00e0 rest\u00f2 un centro di rilievo, anche se minore, come \u00e8 emerso dai ritrovamenti risalenti a quel periodo.\nMedioevo.\nCon l'avvento del Cristianesimo in Italia, nel periodo tardoantico romano, a \"Herdonia\" si attest\u00f2 la presenza di due venerati martiri di origine nordafricana, i santi Felice e Donato. Subito dopo il crollo dell'Impero romano d'Occidente, le fonti la accreditano come sede vescovile. Rimase cos\u00ec per molto tempo sotto la protezione di un vescovo, una figura amministrativa di riferimento per i nuovi governanti dell'epoca e che compens\u00f2 il prestigio, ormai perduto, della \"civitas\" romana.\nNei secoli bui fu indicata via via con nomi diversi (\"Aerdonia\", \"Erdonia\", \"Ardonia\", \"Ardona\", oltrech\u00e9 \"Herdoniae\"), come riportano numerosi documenti medievali e ottocenteschi.\nPare essere sopravvissuta alle razz\u00ece degli ostrogoti di Totila nel VI secolo, e all'invasione del bizantino Costante II che nel VII secolo fronteggi\u00f2 i longobardi gi\u00e0 presenti nella Capitanata.\nIl difficile contesto politico ed economico medievale trasform\u00f2 il luogo, accentuandone il carattere pi\u00f9 rurale. Ci\u00f2 si tradusse con una parziale dispersione della popolazione, dal centro alle campagne circostanti.\nMolte delle strutture romane, come le taverne e le terme, vennero recuperate e riutilizzate tra il VI e il VII secolo specie per scopi abitativi, mentre l'anfiteatro romano col tempo fu occupato dalle necropoli.\nSul finire dell'et\u00e0 altomedievale l'abitato si ridusse ulteriormente, e il territorio della citt\u00e0 fu in parte invaso da spazi agricoli e boschivi. Durante l'epoca federiciana una preesistente costruzione religiosa normanna dell'XI secolo (\"castellum\") fu rielaborata e in parte riedificata dagli Svevi, che ne mutarono l'utilizzo in una \"domus imperiale\". Grazie a questa nuova residenza federiciana il luogo venne in qualche misura ripopolato, come \u00e8 emerso dai ritrovamenti circostanti alla \"domus\" di alcune costruzioni rurali.\nIl complesso del castello svevo, di cui oggi resta solo qualche traccia, secondo alcuni studiosi era, per le sue funzioni e per le sue dimensioni, del tutto simile alla \"domus di castel fiorentino\", il borgo presso Torremaggiore dove Federico II mor\u00ec nel 1250. Il villaggio medievale di \"Herdonia\" fu definitivamente abbandonato solo intorno al XIV-XV secolo.\nLa nascita di Ordona.\nTra il XVII e XVIII secolo cominci\u00f2 il primo vero reinsediamento, in una zona vicina al sito dell'antica citt\u00e0. Sul luogo che poi diventer\u00e0 il nucleo originario dell'attuale Ordona nacque prima un'azienda agricola di gesuiti, e successivamente sorse uno dei nuovi cinque reali siti colonici, istituiti nel XVIII secolo da re Ferdinando IV di Borbone per ripopolare e riqualificare l'area agricola del tavoliere meridionale.\nDal 2004 Erdonia \u00e8 una sede vescovile titolare.\nMonumenti e luoghi d'interesse.\nSito archeologico di Herdonia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 294 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nIl comune di Ordona \u00e8 servito da una stazione ferroviaria posta sulla linea Foggia-Potenza.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nIl Campo Sportivo Comunale \u00e8 un apprezzato centro calcistico, ed \u00e8 stato utilizzato durante la settimana anche dall'U.S. Foggia.\nNel 2011 \u00e8 nata la societ\u00e0 dilettantistica A.S.D. Herdonia Calcio, che partecipa al campionato regionale di seconda categoria. Il suo settore giovanile \u00e8 affiliato al progetto \"Udinese Academy\" della societ\u00e0 friulana Udinese Calcio."}
{"id": "36487", "revid": "1652635", "url": "https://it.wikipedia.org/wiki?curid=36487", "title": "Orsara di Puglia", "text": "Orsara di Puglia \u00e8 un comune italiano di abitanti della provincia di Foggia in Puglia, facente parte della comunit\u00e0 montana dei Monti Dauni Meridionali. Denominata Orsara Dauno-Irpina dal 1861 al 1884, ha fatto parte della provincia di Avellino fino al 1927.\nGeografia fisica.\nIl centro urbano si distende su un declivio del monti della Daunia, a 635 metri s.l.m.. Il territorio comunale \u00e8 delimitato a est dal fiume Cervaro, che segna il confine con Bovino, a nord dal torrente Sannoro, che la divide da Troia, a ovest dai monti che vanno verso Celle di San Vito, a sud dai monti che vanno verso Greci e Montaguto.\nOrigini del nome.\nIl toponimo potrebbe derivare dalla presenza di orsi oppure dalla dimora, in et\u00e0 longobardo-bizantina, di un personaggio di nome Ursus.\nStoria.\nLe origini di Orsara risalgono all'antichit\u00e0, come si desume da alcuni ritrovamenti archeologici che attestano i contatti con gli Osci e gli Irpini. In et\u00e0 romana fu interessata dalle operazioni belliche della seconda guerra punica mentre lungo il corso del torrente Sannoro vi passava la via Traiana, variante alla pi\u00f9 antica via Appia.\nNell'VIII secolo vi si stabil\u00ec una comunit\u00e0 di monaci basiliani, dedita al culto per l'arcangelo Michele, che veniva venerato nella grotta che oggi prende il suo nome. Nel medioevo l'abitato di \"Castrum Ursariae\" era dotato di mura, che la proteggevano dalle incursioni straniere. Presso il torrente Sannoro vi era, in epoca normanna, la corte di Ripalonga, feudo della grancontea di Ariano a presidio della via Francigena.\nNel XIII secolo, dal 1228 al 1294, vi si insediarono i cavalieri dell'ordine di Calatrava, provenienti dalla Spagna.\nIn epoca post-unitaria il comune (denominato all'epoca Orsara Dauno-Irpina) fu capoluogo di mandamento (con giurisdizione su altri tre comuni) nell'ambito del circondario di Ariano di Puglia\nSimboli.\nLo stemma del Comune di Orsara di Puglia \u00e8 stato concesso con decreto del presidente della Repubblica dell'8 marzo 2006.\nSociet\u00e0.\nLingue e dialetti.\nAccanto alla lingua italiana, nel territorio comunale di Orsara si parla il dialetto dauno-irpino.\nReligione.\nAccanto ad una parrocchia cristiana cattolica, ospitata presso la chiesa di San Nicola, a Orsara \u00e8 presente una chiesa valdese. La presenza del valdismo a Orsara risale al 1900, importato da alcuni emigranti di ritorno dagli Stati Uniti; la chiesa fu inaugurata nel 1934.\nCultura.\nMusei.\nIl Museo Diocesano \u00e8 ospitato al primo piano di Palazzo Varo.\nFilm girati a Orsara di Puglia.\nA Orsara di Puglia \u00e8 stato in parte girato \"Effetto paradosso\", film del 2012 di Carlo Fenizi, con Julieta Marocco e Cloris Brosca.\nEconomia.\nL'economia si basa essenzialmente sull'agricoltura, con colture di grano, fave, granoturco e girasoli; sono presenti allevamenti avicoli, ovini e caprini. Negli ultimi anni ha avuto un forte impulso il turismo eno-gastronomico, suggellato dal riconoscimento di citt\u00e0 slow food nel 2007.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36490", "revid": "1355897", "url": "https://it.wikipedia.org/wiki?curid=36490", "title": "Peschici", "text": "Peschici (pron. \"P\u00e8schici\") \u00e8 un comune italiano di abitanti della provincia di Foggia in Puglia. Fa parte del parco nazionale del Gargano.\nLocalit\u00e0 balneare famosa sin dai primi anni Sessanta del Novecento grazie anche alla realizzazione di importanti strutture ricettive, alcune anche di importanza architettonica, firmate da importanti architetti. Ma \u00e8 famosa per le sue spiagge e per la qualit\u00e0 delle sue acque di balneazione \u00e8 stata pi\u00f9 volte premiata della Bandiera Blu dalla Foundation for Environmental Education.\nUna peculiarit\u00e0 del luogo, nel periodo del solstizio d'estate, \u00e8 la veduta del sorgere del sole e del suo tramonto nelle acque del mare Adriatico; inoltre, nelle giornate in cui il cielo \u00e8 particolarmente terso, si possono intravedere alcune isole della Croazia e le vette pi\u00f9 alte della Maiella.\nGeografia fisica.\nPeschici si trova sul litorale nord del Gargano, al centro di un tratto di costa in parte sabbiosa e in parte rocciosa, compreso tra la Baia di Calenella (Vico del Gargano) a ovest e la baia di Sfinale (Vieste) a est. Circa attraverso l'Adriatico in direzione nord ovest la separano dall'arcipelago delle Isole Tremiti.\nL'esposizione a nord del litorale peschiciano, fa s\u00ec che per buona parte del periodo primaverile ed estivo, dal litorale di Peschici sia possibile vedere il sole sorgere e tramontare sul mare, fenomeno abbastanza singolare per un paese della riviera adriatica.\nLitorale.\nIl litorale di Peschici \u00e8 caratterizzato da numerose baie e cale, con spiagge la cui granulometria \u00e8 estremamente fine, talvolta mista a ghiaia. Nonostante le formazioni rocciose e la lussureggiante vegetazione che le circondano, risultano tutte pi\u00f9 o meno facilmente raggiungibili.\nSismicit\u00e0.\nL'intero territorio comunale di Peschici \u00e8 parte integrante del distretto sismico del Gargano.\nClima.\nIl clima, gi\u00e0 temperato per latitudine e longitudine, risente dell'influenza del mare che mitiga i rigori invernali e le calure estive.\nLa temperatura media annua \u00e8 di 16\u00a0\u00b0C. Il mese pi\u00f9 freddo \u00e8 gennaio (8\u00a0\u00b0C di media) ed i pi\u00f9 caldi sono luglio e agosto (27\u00a0\u00b0C).\nDal punto di vista legislativo il comune di Peschici ricade nella \"Fascia Climatica D\" in quanto i gradi giorno della citt\u00e0 sono 1427, dunque limite massimo consentito per l'accensione dei riscaldamenti \u00e8 di 15 ore giornaliere dal 15 novembre al 15 aprile.\nStoria.\nLe origini.\nLe prime notizie risalgono al 970 d.C., quando, un gruppo di soldati mercenari Schiavoni, dopo aver allontanato definitivamente i Saraceni dalla zona su ordine di Ottone I, fondarono il \"castrum\" di \"Pesclizio\" sulle rovine di un precedente casale \u2014avente nome di San Vito del Gargano\u2014 distrutto nella stessa epoca dai Saraceni.\nIl primo documento circa la presenza degli Schiavoni nell'abitato di Peschici \u00e8 una \"chartula offertionis\" del 1023, contenente, inoltre, la donazione della locale abbazia di C\u00e0lena all'abbazia di Santa Maria a Mare sull'isola di San Nicola, nelle Tremiti, da parte dell'allora arcivescovo Leone I di Siponto. In tale documento sono presenti non solo riferimenti sull'abitato di Peschici, ma anche sulla presenza della comunit\u00e0 di Schiavoni stanziatasi sul territorio e degli ottimi rapporti che tale comunit\u00e0 riusc\u00ec ad avere con la popolazione locale ed il suo sistema sociale.\nUn altro documento che conferma la presenza di tale comunit\u00e0 a Peschici \u00e8 una donazione nel 1053, indicante la suddetta comunit\u00e0 di slavi dimoranti \"in castello Pesclizio\". A partire dalla fine dell'XI secolo, per\u00f2, non si ebbero ulteriori informazioni relative alla minoranza slava sita a Peschici, il che evidenzia la totale dissoluzione ed assorbimento della suddetta minoranza all'interno del tessuto popolazionale locale. Il nome di Peschici \u00e8 comunque di probabile origine slava: difatti, la radice slava \"p\u00e8s\" (o \"p\u00e8sc\") si riferisce alla sabbia, e il toponimo slavo \"pj\u00e8skusa\" indica suolo sabbioso.\nNel 1154, durante la dominazione normanna, Peschici risulta essere dipendente dalla contea di Lesina. Sono moltissimi i documenti che lo confermano tra cui un rogito del conte Goffredo de Ollia di Lesina e il datario della regina Giovanna (figlia di Enrico II d'Inghilterra, futura sposa di Guglielmo II).\nNel 1177 \u00e8 sotto il feudo di Monte Sant'Angelo, donato da Guglielmo II detto il Buono alla moglie Giovanna d'Inghilterra.\nSotto il dominio degli Svevi, Peschici pass\u00f2 momenti drammatici nella contesa tra impero e papato.\nUn cronista del tempo ci riferisce che nel settembre 1239, 25 galee veneziane mandate da Papa Gregorio IX contro lo scomunicato Federico II, \"\u201cprendono e prostrano Bestice (Peschici) e Bestie (Vieste)\u201d\".\nFederico II, tuttavia, far\u00e0 ricostruire le fortificazioni dei due centri.\nSotto la dinastia Angioina, Peschici \u00e8 tra i pochi paesi fedeli a re Carlo, al tempo della venuta di Corradino di Svevia (1267).\nNel 1274 prende parte con Bari, Monopoli, Trani, Vieste e Ortona nella flotta pugliese all'assedio di Almissa, citt\u00e0 della costa Dalmata.\nNel 1401 il feudo passa a re Ladislao di Durazzo.\nDal XV secolo all'unit\u00e0 d'Italia.\nDurante il dominio aragonese, i garganici appoggiarono (1458) i baroni sostenitori di Giovanni d'Angi\u00f2 contro il nuovo re Ferrante, che nel 1462 occup\u00f2 il Gargano affidandolo a Giorgio Castriota Scanderbeg, suo alleato.\nSullo sfondo di questo scenario \u00e8 sempre presente Venezia, la repubblica marinara che controlla tutti i traffici verso l'Oriente e le coste dell'Adriatico: tra il 1469 e il 1586 Peschici compare in 23 carte e portolani, gran parte dei quali redatte da geografi della Serenissima.\nInoltre, in altri documenti \u00e8 attestato che a Peschici si costruiscono navi ragusee tra il 1550 e il 1570:\n\"\u00abSer Antonio de Stephano de Ragusio et Ser Marco de Johanne fanno costruire in societ\u00e0 una nave de la portata de carra 250. Ditta costruzione debia avvenire in terra Peschize. La dispesa sar\u00e0 di ducati 500\u00bb\" \u201cIn Peschize de Gargano si costruisce una nave pro parte Johannis de Natale de Ragusio, Baroli commorantis\u201d. Il calefatore \u00e8 Marinus de Ragusio.\nDopo le guerre franco-spagnole per il possesso del regno di Napoli nel XVI secolo, ma soprattutto dopo le ennesime scorrerie dei turchi di cui abbiamo testimonianze in un manoscritto di Timoteo Mainardi (Ragioni del Monastero di S. Maria delle Tremiti, 1592) (si ricordano nel 1554 la strage di Vieste, in cui ci furono migliaia di vittime, e nel 1567 l'assedio di Tremiti), fu decisa la costruzione di dieci torri lungo le coste della Capitanata.\nCinque anni dopo il numero delle torri sale a 21 e tra esse ci sono quella di Monte Pucci, quella detta \"dei doganieri\" a San Menaio e quella di Calalunga, che poi fu diroccata nel 1570.\nIl terremoto del Gargano del 1646, l'epidemia di peste del 1656, le frequenti siccit\u00e0 nonch\u00e9 una delle ricorrenti invasioni di cavallette (1663) fecero per\u00f2 tante vittime da decimare sensibilmente la popolazione.\nLa prima descrizione di Peschici l'abbiamo dal Sarnelli nel 1676: \"\u201cTerra Baronale. \u00c8 situata in luogo eminente, e che gode della veduta del mare\u201d\". Scrive dell'abitato che \u00e8 contenuto nelle mura di recinzione: fuori le chiese della Madonna di Loreto e di Santa Maria di Sfilzi, i conventi di Cal\u00e8na, S. Francesco e S. Niccol\u00f2.\nNel \u2018700 una lapide posta sul Recinto Baronale, nel centro storico, attesta l'appartenenza di Peschici al principe d'Ischitella Emanuele Pinto. Durante le insurrezioni antiborbonche nel XIX secolo in tutto il Gargano si costituiscono le vendite, le associazioni carbonare, e nel 1848 il peschiciano antiborbonico-liberale nonch\u00e9 attivo uomo politico, poeta e scrittore Giuseppe Libetta (noto perch\u00e9 comandante del primo bastimento a vapore che os\u00f2 varcare il Mediterraneo, il \"Ferdinando I\", che salp\u00f2 da Napoli il 27 settembre 1818) entra nel Parlamento subalpino.\nAl plebiscito del 21 ottobre 1860 quasi il 40% dei peschiciani vot\u00f2 tuttavia a favore dei Borboni.\nDall'unit\u00e0 d'Italia ai giorni nostri.\nNel 1865 l'isolamento del Promontorio Garganico \u00e8 rotto grazie alla costruzione della strada circum garganica, l'attuale SS 89.\nDurante il ventennio fascista, nel 1931 arriva la ferrovia garganica e nel 1939 viene ultimato l'Acquedotto Pugliese.\nNonostante le battaglie del regime per l'aumento della popolazione e della produzione del grano, Peschici al censimento del 1936 aumenta di un terzo, ma \u00e8 in aumento anche il fenomeno dell'emigrazione.\nNon migliore \u00e8 la situazione del dopoguerra, infatti, con la popolazione in aumento non cresce l'occupazione e il tenore di vita, ma solo il numero di emigranti.\nSolo con l'avvento del turismo intorno al 1960 ci saranno dei miglioramenti che porteranno molti frutti visibili tutt'oggi.\nMonumenti e luoghi d'interesse.\nCastello bizantino.\nIl castello si trova sullo sperone roccioso pi\u00f9 alto, verso il mare, costruito dai Normanni nel 970 d.C. Al tempo di papa Gregorio IX il castello fu distrutto dalle truppe di Venezia e fu ricostruito nel XIII secolo da Federico II di Svevia. Subisce modifiche nel XVI secolo durante la dominazione spagnola per proteggere la costa dalle invasioni Turche. Il castello \u00e8 restaurato e visitabile, composto da una pianta rettangolare irregolare di pietra. Ospita una esposizione di strumenti di tortura..\nAbbazia di Santa Maria di C\u00e0lena.\nFu costruita nel IX secolo, e abbellita con lo stile del romanico pugliese. Dopo lo splendore del XII secolo, nel 1420 cadde in decadenza. Oggi \u00e8 restaurata in parte, dopo un lungo periodo di abbandono. La struttura \u00e8 retta rettangolare con il chiostro antistante. L'interno \u00e8 molto sobrio, romanico, con la parte superiore delle volte a cielo aperto perch\u00e9 crollata.\nChiesa di Sant'Elia.\nCostruita nel XIII secolo, la chiesa ha pianta a croce latina. Di interesse \u00e8 l'interno con iscrizioni latine, navata unica e copertura del soffitto in legno. L'altare \u00e8 sormontato da una volta a crociera. La facciata grezza ha due rosoni, mentre il campanile a torre \u00e8 incompiuto, senza il soffitto.\nSpiagge.\nSpiaggia di Jalillo.\nDetta anche del \"mappamondo\", \u00e8 collocata nella parte pi\u00f9 occidentale del territorio di Peschici, a Est rispetto alla spiaggia della \"marina di Peschici\" da cui \u00e8 separata da un grande masso roccioso e a cui \u00e8 collegata tramite una passerella.\nLunga poco pi\u00f9 di 150 metri e larga mediamente\n5, \u00e8 costituita da sabbia fine mista a ghiaia. \u00c8 riparata dai venti meridionali e, per la sua esposizione verso Nord, \u00e8 ombreggiata nel pomeriggio.\nMarina di Peschici.\nCaratterizzata da una granulometria molto fine, si estende per circa 700 metri tra il porto turistico e il promontorio su cui \u00e8 arroccato l'abitato di Peschici a Est e l'estremit\u00e0 di Monte Pucci a Ovest, per una larghezza media di 45 metri. La spiaggia \u00e8 occupata in prevalenza da stabilimenti balneari ed \u00e8 raggiungibile tramite la SS 89. La sua esposizione a Nord la rende ideale per praticare surf, oltre a darle la particolarit\u00e0 di poter assistere sia all'alba che al tramonto sul mare.\nSpiaggia di San Nicola.\nDistante poco pi\u00f9 di 3 km dall'abitato, \u00e8 occupata in prevalenza da stabilimenti balneari a servizio delle vicine strutture ricettive. Si estende per poco pi\u00f9 di 600 metri per una larghezza media di 45 metri. La granulometria della sabbia \u00e8 molto fine.\nSpiaggia di Zaiana.\nDistante poco pi\u00f9 di 6 km dall'abitato, caratterizzata da sabbia fine e fondali digradanti, \u00e8 circondata da costoni rocciosi da cui \u00e8 possibile tuffarsi. Negli anni '70 - '80, oltre ad essere frequentata da naturisti, venne denominata la \"spiaggia dei giovani\".\nI trabucchi.\nI trabucchi sono una presenza tipica della costa di Peschici, che ne conta ben sette. Gli unici trabbuchisti ancora in vita e capaci di costruire un trabucco risiedono a Peschici e fanno capo alle famiglie Ottaviano, Marino e Fasanella. I trabucchi hanno un'architettura molto complessa, fatta di pali di legno che si intrecciano a fili e carrucole: essi sono uno strumento molto efficace, specie sul litorale del Gargano, per la pesca del pesce di passaggio. Il loro metodo \u00e8 semplice e consiste nell'immergere nel mare una grossa rete a sacco sostenuta da svariate antenne; su di queste si posiziona una vedetta che dall'alto riesce a vedere l'arrivo del branco di pesce ed al suo segnale le persone presenti sul trabucco iniziano a girare una ruota che tramite una fitta e complessa rete di fili e carrucole alza il sacco della rete dal mare ed imprigiona il branco di pesce. Questa pesca \u00e8 stata praticata per molto tempo e sfrutta le migrazioni dei branchi di pesce da nord a sud dell'Adriatico. Oggi svariati trabucchi sono diventati dei ristoranti caratteristici dove si pu\u00f2 gustare il pesce appena pescato.\nLe torri.\nFin dalle origini la storia di Peschici \u00e8 profondamente legata al mare e ai suoi pericoli. Il borgo fu fondato, infatti, nell'XI secolo da un manipolo di soldati slavi inviati nella zona da Ottone I per far fronte alla minaccia dei saraceni. A memoria di una storia secolare di attacchi ed incursioni restano oggi alcune torri costiere erette nella seconda met\u00e0 del Cinquecento per difendere il territorio da pirati e corsari.\nI fortilizi si levano su alte rupi a picco sul mare, in posizione dominante e panoramica rispetto all'Adriatico: tale ubicazione risulta strategica e funzionale all'avvistamento ed alla segnalazione delle navi nemiche. Le torri hanno base quadrangolare e presentano la forma di tronchi di piramide; l'accesso avveniva dal lato rivolto verso i monti per mezzo di scale retrattili in legno, successivamente sostituite da rampe fisse in muratura.\nLe feritoie, invece, che fungevano anche da finestre, erano aperte nelle pareti laterali. Ogni torre doveva essere visibile da altre due torri: l'avviso delle imminenti incursioni di giorno avveniva per mezzo di segnali di fumo, di notte per mezzo di segnali di fuoco oppure ricorrendo al suono di campane o di corni. Talora venivano anche inviati dei messaggeri a cavallo ad allertare la popolazione locale.\nTra le torri superstiti la pi\u00f9 famosa \u00e8 sicuramente quella di Monte Pucci. La torre, arroccata sull'alta roccia calcarea, ha perso l'originario coronamento e come le altre della zona presenta dimensioni assai ridotte che ne attestano la funzione di avvistamento e non, quindi, difensiva.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2020 la popolazione straniera residente era di 218 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano: \nCultura.\nCinema.\nNel 1953 a Peschici fu girato il film \"Il figlio dell'uomo - Ecce Homo\", di Virgilio Sabel, sulla vita, la passione e la resurrezione del Cristo, prodotto dalla San Paolo Film. Nei fotogrammi del film in bianco e nero si distinguono chiaramente alcune location, dalla Torre di Monte Pucci all'abbazia di Calena, e alcuni volti: la popolazione del paese partecip\u00f2 in massa alle riprese. Nel 1967 Elio Piccon vi gira il documentario \"Cavalli ciechi\", riprendendo scene di pesca dai trabucchi. Nel 1970 \u00e8 ambientato gran parte del film Debito Coniugale per la regia di Franco Prosperi e con Lando Buzzanca, Orazio Orlando, Barbara Bouchet, Pippo Franco.\nFu inoltre location nel 2001 di alcune scene del film \"I cavalieri che fecero l'impresa\", di Pupi Avati, e nel 2002 di \"Nemmeno in un sogno\", di Gianluca Greco. A Peschici \u00e8 stato ambientato il primo episodio del film \"Un'estate al mare\", dei fratelli Enrico e Carlo Vanzina. L'episodio s'intitola \"Il Conte di Montecristo\" e ha per protagonisti Lino Banfi e Victoria Silvstedt.\nNel 2012 il giornalista Piero Russo ha girato a Peschici la docufiction \"Dalla Parte Del Mare\", dedicata al rapporto tra il paese garganico ed il cantautore Lucio Dalla.\nGeografia antropica.\nUrbanistica.\nIl tessuto urbano presenta una morfologia intricatissima, fatta di vicoli, piazzette, corti, scalinate, stretti passaggi, archi e soprattutto case bianche, tipiche dell'architettura mediterranea. L'espansione urbana ha avuto luogo in due aree e secondo modalit\u00e0 diverse: sul promontorio, verso l'entroterra, di tipo relativamente intensivo, e nella \"Valle Clavia\", verso Monte Pucci, di tipo sporadico e con vocazione turistico-ricettiva.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Peschici si sono concluse quattro tappe del Giro d'Italia:\nCalcio - La principale squadra di calcio della citt\u00e0 \u00e8 l\"'A.S.D. Peschici Calcio 1992 che si occupa di puro settore giovanile dal 1992, nel 2017 \u00e8 nata La societ\u00e0 A.S.D. Atletico Peschici la quale ha vinto il campionato di III Categoria Provinciale nella stagione 2018/2019 acquisendo il diritto ha disputare per la stagione 2019/2020 il campionato Regionale di II Categoria nel Girone A.\"\nWindsurf - Le baie di Sfinale e di Manaccore sono tappe di molteplici gare zonali del campionati di Windsurf."}
{"id": "36492", "revid": "372", "url": "https://it.wikipedia.org/wiki?curid=36492", "title": "Lacrima Christi", "text": ""}
{"id": "36494", "revid": "123573324", "url": "https://it.wikipedia.org/wiki?curid=36494", "title": "Poggio Imperiale", "text": "Poggio Imperiale \u00e8 un comune italiano di abitanti della provincia di Foggia in Puglia.\nIl paese \u00e8 conosciuto nel dialetto locale con il nome di \"Tarran\u00f2ve\" (Terra nuova), a causa della sua fondazione relativamente recente.\nOrigini del nome.\nIl nome del comune \u00e8 composto dalle parole \"\"Poggio\", riferimento alla collina su cui \u00e8 posto, e \"Imperiale\"\", in onore del principe fondatore Placido Imperiale.\nStoria.\nLa storia di Poggio Imperiale \u00e8 legata a Placido Imperiale, principe di Sant'Angelo dei Lombardi (nell'allora Principato Ulteriore). Nel 1753 il principe divenne proprietario del Feudo A.G.P. (\"Ave Gratia Plena\") che comprendeva diversi territori appartenenti all'attuale Comune di Lesina e, attratto dalla posizione strategica di una collina ricadente nel feudo, tra i centri abitati di Lesina e Apricena, decise nel 1759 di costruirvi una grande masseria con alcune case coloniche. Attorno a queste prime costruzioni nacque Poggio Imperiale. Il principe fece arrivare nel nuovo villaggio alcune famiglie provenienti da San Marco in Lamis, Bonefro, Portocannone, Foggia, Bari e Francavilla, primi abitanti del neonato paese.\nDue anni pi\u00f9 tardi, il 18 gennaio 1761, il principe stipul\u00f2 un capitolato con 17 famiglie albanesi (89 persone), originarie di Scutari, che erano stati sistemate a Pianiano (frazione di Cellere), in cui si offriva:\nQuesti esuli, fedeli della religione cattolica, per sfuggire ad una recrudescenza del fanatismo religioso da parte del pasci\u00e0 di Scutari, si erano rifugiati in Italia. A queste prime famiglie se ne aggiunsero altre 20 (75 persone) come dall\u2019atto stipulato il 4 febbraio del 1761. Le famiglie erano accompagnate da due guide spirituali, don Marco Micheli, originario di Bria, della diocesi di Scutari, e don Simone Vladagni, nato intorno al 1724 a Scutari.\nSeparatamente sopraggiunse un gruppo di albanesi con due sacerdoti di rito greco: Simone Bubici con la moglie e cinque figli e Stefano Teodoro con tre figli.\nNegli atti della prima visita pastorale che il vescovo di Lucera, Giuseppe Maria Foschi, comp\u00ec al nascente paese nel marzo del 1761, si evince che una parte degli albanesi non trov\u00f2 di gradimento il sito, sia per la malaria che arieggiava nella zona, sia per l\u2019accoglienza della comunit\u00e0 italiana - che non fu tra le pi\u00f9 incoraggianti - e insieme a don Micheli, dopo poche settimane dal loro arrivo, decisero di lasciare il luogo e fare ritorno a Pianiano. Il resto della colonia, compreso il sacerdote Vladagni, abbandon\u00f2 Poggio Imperiale subito dopo la visita pastorale, anche per le disposizione impartite dal vescovo, che vietava al sacerdote albanese di celebrare nella chiesa di San Placido le Sacre Funzioni. Il 23 marzo del 1761, la colonia albanese di Poggio Imperiale risulta tornata a Pianiano, fatta eccezione per le famiglie di Simone Gioni, Primo Cola e Michele Zadrima, che decisero di restare.\nGli albanesi non giunti con la colonia di Pianiano emigrarono verso Roma dopo un anno circa per lo scarso raccolto dopo l'inverno gelido. Rimasero a Poggio Imperiale Simone Bubici con la moglie e cinque figli maschi, Giuseppe Teodoro con tre figli e tre figlie, Giovanni Bubici con la moglie e la madre e Giovanni Spenser (o Spencer). Venne poi da Barletta la famiglia Mauricchi originaria di Scutari e altri da altre localit\u00e0. Conservarono la lingua, l'usanza e anche le \"\"bassette\".\nNel 1764, inoltre, raggiunsero il borgo anche numerose famiglie dal Principato Ultra del Regno di Napoli (da Morra, Lioni, Nusco, S. Angelo, Carbonara), che posero le basi per la costituzione di una consistente comunit\u00e0 amministrativa.\nIl villaggio gi\u00e0 conosciuto come \"Tarran\u00f2ve\" fu all'origine dipendente da Lesina. Ottenne l'autonomia dal vicino centro lagunare il 18 gennaio 1816. In tale anno il paese contava 794 abitanti.\nLe prime abitazioni del piccolo borgo sorsero nella parte pi\u00f9 alta della collina, concentrate lungo l'attuale via Albanesi. Da questa via, nella parte pi\u00f9 vicina alla Chiesa di San Placido, si accedeva alla dimora del fondatore, conosciuta come \"Palazzina\".\nNel 1886, in occasione del centenario della morte del fondatore Placido Imperiale, fu posto nella piazza a lui dedicata un busto marmoreo raffigurante il Principe stesso.\nMonumenti e luoghi d'interesse.\nSantuario di San Nazario Martire.\nA pochi chilometri dal centro abitato, sorge presso una sorgente di acqua termale che origina il torrente Caldoli. Si racconta che il luogo fosse sacro gi\u00e0 agli antichi greci. La sua notoriet\u00e0 \u00e8 legata soprattutto alla tradizione che lo vuole visitato dal martire protocristiano Nazario, il quale avrebbe lavato i suoi piedi nella sorgente appoggiandosi su un cippo marmoreo. Questo cippo \u00e8 ancora oggi conservato nel Santuario e, con il passare del tempo, \u00e8 stato levigato dalla mano dei fedeli che si recano ivi in pellegrinaggio devozionale..\nChiesa di San Placido Martire.\nLa Chiesa Parrocchiale di San Placido Martire, costruita nella seconda met\u00e0 del '700, si affaccia sulla piazza centrale del paese, in direzione nord. A seguito di un crollo verificatosi negli anni 60, il suo interno \u00e8 stato completamente rivisitato.\nInterno.\nSi presenta con due navate: la centrale, con l'altare maggiore; la laterale, con l'altare in marmo policromo dedicato alla Madonna di Pompei (fino al 2006, anno dell'ultima ristrutturazione, questo altare aveva nella parte superiore una edicola dedicata alla Vergine del Rosario. Sempre fino a quell'anno trovava inoltre posto, nella navata laterale, l'altare dedicato a San Michele Arcangelo, protettore del comune garganico).\nDegno di nota \u00e8 il dipinto del Patrono, (olio su tela) risalente al XVIII secolo, donato dal Principe alla comunit\u00e0 terranovese e realizzato dal napoletano Francesco De Mura. Attualmente questa opera d'arte \u00e8 posta nella navata laterale, al di sopra dell'altare della Madonna di Pompei. Prima dei lavori maggiori degli anni 60, la tela era invece posta sulla parete frontale, al centro dell'altare maggiore.\nAl suo interno sono inoltre conservati i simulacri di san Placido, san Michele Arcangelo, sant'Antonio da Padova, Maria Immacolata, Madonna del Carmine, san Giuseppe e Ges\u00f9 verso il Calvario, tutti realizzati ad Ortisei. Di particolare rilevanza artistica \u00e8 il simulacro di Santa Filomena di Roma V.M., in legno policromo del XIX secolo, realizzato dall'artista napoletano Giuseppe Catello e di recente restauro.\nEsterno.\nDomina la facciata esterna l'imponente campanile, struttura pi\u00f9 alta di tutto il paese. Si distinguono due ingressi: il pi\u00f9 grande, che d\u00e0 accesso alla Chiesa; il minore, un tempo utilizzato per accedere al campanile. Prima del crollo degli anni '60 era visibile il tetto spiovente; dopo i lavori di ristrutturazione invece, per dare spazio alla costruzione di un appartamento per il parroco al piano superiore, \u00e8 stato realizzato un terrazzo.\nMotivo ricorrente, che richiama le finestre laterali dell'edificio, \u00e8 una semiluna con convessit\u00e0 rivolta verso l'alto. Oltre che sulla parete laterale (lato est), questa figura \u00e8 ripresa sulla facciata anteriore, al di sotto della torre campanaria. Da questa semiluna si stagliano fasce orizzontali, che completano la met\u00e0 sinistra della facciata stessa. Le fasce orizzontali sono riprese anche nella met\u00e0 superiore del campanile, come elemento di unione con la facciata sottostante.\nAttualmente, seppur non totalmente in ottimo stato, la facciata anteriore \u00e8 tinteggiata di giallo, mentre le pareti laterali sono bianche. In origine, invece, l'intero edificio si presentava di colore bianco, come la maggior parte delle costruzioni dell'epoca.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 231 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto di Poggio Imperiale, localmente denominato \"tarnu\u00e9s\u00eb\", costituisce un caso linguistico non ancora ben approfondito. Si tratta di una parlata\nche, al pari dello stesso comune, \u00e8 definibile come relativamente \u201cnuova\u201d, perch\u00e9 originatasi anch'essa a partire dal 1759, anno dei primi insediamenti nell'attuale territorio. Anche la popolazione che vi si stabil\u00ec era pertanto \u201cnuova\u201d, proveniente in maggioranza dall'esterno del feudo (paesi limitrofi, Campania, Basilicata, Calabria, Albania, ecc.), e fu ovviamente necessario raggiungere ben presto un'unit\u00e0 linguistica oltre che amministrativa.\nFondamentale al riguardo \u00e8 stato l'apporto del Principe Placido Imperiale e del suo \"entourage \"napoletano, o comunque campano, e la conseguente venuta di numerose famiglie del Principato Ultra, corrispondente grosso modo alle attuali provincie di Benevento e Avellino: ne \u00e8 conseguito che a prendere il sopravvento fu una parlata di tipo napoletano, o meglio \u201cnapoletaneggiante\u201d, considerata da un lato \u201cpi\u00f9 pura e attuale\u201d per l'epoca, e dall'altro un linguaggio \u201ccolto\u201d, \u201cforbito\u201d, che distingueva i proprietari terrieri, i professionisti e gli amministratori dal resto della popolazione, e che nel giro di poche generazioni \u00e8 divenuta il dialetto dell'intera comunit\u00e0. A ci\u00f2 si pu\u00f2 aggiungere inoltre che il \u201cnapoletano\u201d si \u00e8 ulteriormente affermato a Poggio Imperiale in relazione alle frequentazioni dei suoi abitanti a Napoli per motivi di studio, ma anche per l'apprendimento delle arti e dei mestieri.\nDi conseguenza, mentre tutti i linguaggi del Gargano andrebbero classificati nel gruppo pugliese settentrionale, in particolare nel sottotipo \u201cdauno\u201d, Poggio Imperiale \u00e8 invece linguisticamente esterno al promontorio, presentando appunto una fenomenologia tipologicamente campana: ne \u00e8 la prova il fatto che i dialetti parlati nei centri viciniori, come Lesina, Apricena, San Nicandro Garganico o San Paolo di Civitate, presentano ancora oggi delle diversit\u00e0 rispetto al \"tarnu\u00e9s\u00eb\", nonostante la naturale tendenza all'omogeneizzazione.\nLe differenze pi\u00f9 rilevanti attengono alla pronuncia vocalica, perch\u00e9 mentre nel foggiano (gi\u00e0 a Lesina), come quasi in tutta la Puglia, nonch\u00e9 in parti di Abruzzo e Molise, \u00e8 presente il cosiddetto \u201cisocronismo sillabico\u201d, che prevede la pronuncia chiusa di tutte le vocali in sillaba libera, terminante cio\u00e8 con vocale, (ad es. \u201cb\u00e9-ne\u201d, \u201cc\u00f3-sa\u201d), ed aperta di tutte le vocali in sillaba complicata, terminante per consonante, (ad es. \u201cr\u00f2t-to\u201d, \u201cstr\u00e8t-to\u201d), a Poggio Imperiale vigono condizioni tipicamente campane, peraltro assai vicine all'italiano standard (ad es. \u201cb\u00e8ne\u201d ma \u201cm\u00e9ttere\u201d, \u201cc\u00f2sa\u201d, ma \u201cs\u00f3tto\u201d, ecc.), tra l'altro con molte delle difformit\u00e0 proprie del campano rispetto all'italiano standard (\"v\u00e8ro\"\ncontro italiano \"v\u00e9ro\", nonch\u00e9 i suffissi in -etto/-etta, pronunciati sempre aperti come \"sigar\u00e8tta\"). \nDifferenze si registrano, seppure in misura meno rilevante, anche nel lessico (ad es. \u201cmidollo\u201d \u00e8 reso a P.I. con m\u00ebd\u00f9ll\u00eb, mentre a Lesina m\u00ebd\u00f2ll\u00eb, \u201cossa\u201d diventa \u00f2ss\u00ebr\u00eb a P.I. mentre j\u00f2ss\u00eb ad Apricena), e nella cadenza, percepita spesso da chi proviene da fuori come \u201cnapoletana\u201d o al massimo \u201cmolisana\u201d.\nLa colonia albanese poco ha lasciato delle sue tradizioni e del suo folklore, per la breve permanenza che ha avuto in questo paese. \u00c8 rimasto solo qualche piccolo ricordo, nelle parole come \"kakaglj\u00eb\" \u201cbalbuziente\u201d, o \"chjatr\u00e0t\u00eb\" \u201cinfreddolito\u201d e poche altre, citate qualche volta dagli anziani.\nI pastori d'Abruzzo sono stati quelli che pi\u00f9 profondamente hanno influenzato la lingua e le usanze durante il periodo della loro transumanza, perch\u00e9 essi si fermavano per circa tre quarti dell'anno nel territorio di Poggio Imperiale: le parole riflettono o le modeste usanze di casa: \"u ddaccialard\u00eb\" \u201cil tagliere\u201d, \"u tavel\u00e9r\u00eb\" \u201cla spianatoia\u201d,\" rescekar\u00e0\" (con la s schiacciata alla napoletana sc)\u201crisciacquare\u201d, \"u fukaril\u00eb\" \u201cil focolare\u201d o \u201cil camino\u201d,o le attivit\u00e0 di campagna: \"u necchiarek\u00eb \"\u201cil prato non coltivato\u201d, \"l'acchje\" \u201cla bica di frumento\u201d, \"i listr\u00eb\" \u201cla resta del frumento\". Inoltre c'\u00e8 da ricordare\" a l\u00f2t\u00eb \"\u201cil fango\", \"a pert\u00f2s\u00eb\" \u201cl'occhiello\u201d,\" u kacciakarn\u00eb\" \u201cil forchettone\u201d, \"u zurr\u00eb\" \u201cil becco\u201d. Altri fenomeni, come la palatizzazione di si (\"trasc\u00ec\" \u201centrare\u201d), di s (\"rusc\u00eb\" \u201crosso\u201d, ma cus\u00ec per \u201ccos\u00ec\u201d), e ancora di c (\"vasc\u00eb, casc\u00eb vrasc\u00eb \"per \u201cbacio\u201d, \u201ccacio e \u201cbrace\u201d), nonch\u00e9 l'uso della forma \"i\u00e9v\u00eb pe p\u00e8rs\u00eb\" per \u201cera perduto\u201d, sono fatti tipicamente appenninici e pastorali.\nDal napoletano \u00e8 derivata una terminologia pi\u00f9 o meno tecnica: il\" teniere\" ricorrente nelle prammatiche del Regno di Napoli, per indicare \u201cil calcio del fucile\u201d, \"a m\u00f3rra\", per indicare una gran quantit\u00e0 di uomini e animali, \"a c\u00f9nnele\", per indicare \u201cla culla\u201d etc.\nNelle forme verbali \u00e8 da notare la contrapposizione tra un napoletaneggiante\" \u00e0mma fa' fest\u00eb\" (con il rafforzamento della m nella prima persona plurale), contro un appenninico \"magn\u00e0m\u00eb\" \u201cmangiamo\u201d (dove non avviene questo rafforzamento della m nelle stesse condizioni).\nIl pugliese di tipo foggiano \u00e8 pure presente con pochi fatti, ma anche questi sostanziali: c'\u00e8 da notare\" facim\u00eb\" \u201cfacciamo\u201d, \"nz\u00f2ngh\u00eb\" \u201cnon sono\u201d, \"l'\u00e8 dditt\u00eb \"con due d per \u201cl'ha detto\u201d e cos\u00ec via.\nEconomia.\nLa principale risorsa economica di Poggio Imperiale \u00e8 l'agricoltura. Le attivit\u00e0 agricole preminenti sono l'orticoltura (specialmente del pomodoro), la cerealicoltura e, non in misura minore, la coltivazione dell'olivo e della vite. Sono presenti alcune imprese di trasformazione dei prodotti orticoli e olivicoli.\nImportante \u00e8 anche l'attivit\u00e0 estrattiva della pietra di Apricena, che conta su circa quaranta imprese, operanti nel bacino estrattivo di Apricena e Poggio Imperiale.\nNel settore manifatturiero si rileva la produzione di materiali elettrici; vi sono inoltre attivit\u00e0 operanti nel tessile, nel legno, nella plastica e nella carpenteria metallica.\nDal 2007 \u00e8 in funzione un parco eolico di propriet\u00e0 della multinazionale inglese International Power. L'impianto \u00e8 costituito da 15 aerogeneratori Vestas V80 da 2\u00a0MW ciascuno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36495", "revid": "1169970", "url": "https://it.wikipedia.org/wiki?curid=36495", "title": "Rignano Garganico", "text": "Rignano Garganico (fino al 1862 chiamata \"Rignano\") \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nEntrato a fare parte nel 2004 del parco nazionale del Gargano, \u00e8 in assoluto il pi\u00f9 piccolo comune del promontorio.\nSorge sulla cima di una collina, dalle cui alture si gode un'ampia veduta del Tavoliere delle Puglie: per questo il comune \u00e8 soprannominato il \"balcone delle Puglie\". Nelle giornate pi\u00f9 terse il panorama spazia da Bari al monte Vulture, fino alle cime dei monti della Daunia con lo sfondo della Maiella spesso innevata. Fa parte della comunit\u00e0 montana del Gargano.\nSismicit\u00e0.\nIl territorio comunale di Rignano Garganico \u00e8 parte integrante del distretto sismico del Gargano.\nClima.\nIl clima, a causa dell'altura (590 m) e della posizione interna, risente meno dell'influsso marino rispetto ad altri paesi del Gargano. Esso \u00e8 di tipo mediterraneo sub-continentale con inverni a volte rigidi, in cui non mancano le nevicate, ed estati asciutte e meno calde rispetto al sottostante Tavoliere. Le precipitazioni sono tra le pi\u00f9 basse del promontorio - poich\u00e9 il paese rientra nella fascia pi\u00f9 arida, quella pedegarganica di sud-ovest - e si aggirano attorno ai 600 mm annui. Una caratteristica del clima locale \u00e8 il vento, che soffia per parecchi giorni all'anno: se d'inverno accentua la sensazione di freddo, d'estate \u00e8 sicuramente gradevole e attenua la calura soffocante tipica pugliese.\nStoria.\nLe prime notizie documentate del paese risalgono al 1029, tuttavia \u00e8 datata 1158 la sua annessione all'Abbazia di Montesacro, evento che di fatto sancisce l'esistenza di Rignano Garganico. La cittadina ha tuttavia origini ben pi\u00f9 antiche, che risalgono fino alla preistoria, come testimoniano i reperti rinvenuti negli insediamenti archeologici che sorgono nei suoi dintorni (Grotta Paglicci, Grotta Spagnoli e i dolmen di Lamasecca e della Piana della Madonna di Cristo). Nella vicina grotta Paglicci sono state ritrovate alcune pitture parietali che hanno consentito agli studiosi di risalire all'esatta collocazione storica dei reperti, e cio\u00e8 al Paleolitico superiore. Numerosi i ritrovamenti, nella stessa grotta, risalenti al Paleolitico Medio e Inferiore. Nelle vicinanze di Paglicci \u00e8 stato anche rinvenuto un dolmen, un esemplare di struttura megalitica, la prima, di tale genere, che sia mai apparsa in Capitanata.\nIl toponimo deriva da un nome personale latino: Herennius, che indicava una persona beneficiaria di un predio, si trattava spesso di veterani che lo ricevevano dall'imperatore, per cui il luogo veniva chiamato Herinnianu(m). Questo tipo di toponimi, che terminano in -ano, \u00e8 molto diffuso in tutta la zona in cui si parlano le lingue romanze, presso Foggia si ha anche: Bassano e Carmignano, in provincia di Bari: Polignano ecc. L'origine del toponimo suggerisce anche come possa essere sorto il primitivo villaggio: su una fattoria romana (Nando Romano).\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 181 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nRignano Garganico ha una sua cultura prettamente legata al promontorio garganico: l'isolamento del paese al quale si accede per via diretta (e non di passaggio) ha creato una cultura radicata nel passato con forti tradizioni che mantengono vivo il passato.\nUna forte tradizione \u00e8 legata al lutto (colore nero portato a vita dalle vedove o dalle mamme che perdono i figli).\nLa cultura religiosa \u00e8 fatta soprattutto di processioni e apparati esterni: Festa Patronale di San Rocco e dell'Assunta, Corpus Domini, venerd\u00ec santo e Festa della Madonna del Carmine.\nLa presenza delle chiese in Rignano Garganico \u00e8 una grande attestazione del senso religioso del popolo garganico.\nLa Chiesa Madre, restaurata negli ultimi anni, \u00e8 l'unico testimone dei tempi passati: le altre chiese sono state ritoccate notevolmente (Chiesa del Carmine) o sono di nuova costruzione, come la Chiesa di San Rocco, edificata agli inizi del Novecento.\nEconomia.\nIl contributo maggiore all'economia locale \u00e8 fornito dall'agricoltura, nella pianura del Tavoliere. Nel XX secolo l'emigrazione ha caratterizzato lo spopolamento delle stesse campagne nella pianura sottostante il paese. Tali pianure, pur se ristrutturate e distribuite equamente ai piccoli agricoltori nella Riforma Fondiaria del primo dopoguerra, sono state abbandonate nel 90% dei casi per la scelta delle grandi citt\u00e0 ove trovare un lavoro fisso e sicuro: Australia e Francia (anni cinquanta), Torino e Milano (anni sessanta-settanta), Germania e Belgio (anni settanta) unitamente a Bologna soprattutto con le generazioni di studenti dalla fine degli anni settanta a tutt'oggi.\nNegli ultimi anni si sta assistendo al ripopolamento delle campagne, a opera dei nuovi immigrati che hanno inteso risiedere nelle stesse e con le rispettive famiglie: di fatto questi immigrati operano tutti nel settore agricolo, nei lavori stagionali legati al ciclo delle produzioni agricole e/o nelle piccole aziende di trasformazione e commercializzazione di prodotti agricoli.\nL'emigrazione dei rignanesi dagli anni cinquanta agli anni ottanta ha creato falle notevoli soprattutto nell'economia cittadina, che \u00e8 andata disfacendosi. Poche le officine di artigianato legate per lo pi\u00f9 al settore edilizio e affini; scarsissimo il commercio: i negozi sono legati soprattutto ai bisogni alimentari (generi alimentari, frutta e verdura) e allo svago (bar, piccola ristorazione-pizzeria).\nNumerosi sono gli emigrati di ritorno per le vacanze estive. Nel periodo augustano Rignano Garganico vede il tutto esaurito per la quindicina di giorni di intense attivit\u00e0 legate alle feste.\nUltimamente si stanno diffondendo iniziative dedite a un miglior utilizzo del potenziale turistico della cittadina e in particolare del suo piccolo centro storico. Inoltre si sta cercando di valorizzare le visite per la grotta Paglicci grazie dall'interessamento del Parco Nazionale del Gargano. Rignano Garganico potrebbe offrire il suo \"albergo diffuso\", vista la presenza numerosa di case \"vuote\" a causa del decesso degli ultimi residenti e soprattutto dello spopolamento continuo e della denatalit\u00e0."}
{"id": "36497", "revid": "1543377", "url": "https://it.wikipedia.org/wiki?curid=36497", "title": "Rodi Garganico", "text": "Rodi Garganico (: ; \"R\u00f2ude\" oppure \"R\u00f9re\" in dialetto garganico, o anche ), fino al 1863 chiamata \"Rodi\") \u00e8 un comune italiano di abitanti della provincia di Foggia in Puglia. Fa parte del parco nazionale del Gargano e della comunit\u00e0 montana del Gargano. Dal 2010 pu\u00f2 fregiarsi del titolo di \u201ccitt\u00e0\u201d.\n\u00c8 un noto centro per la produzione degli agrumi del Gargano fin dal Medioevo. Tra questi, le arance del Gargano e i limoni Femminello, riconosciuti oggi come prodotti IGP.\nApprezzata localit\u00e0 balneare, per la qualit\u00e0 delle sue acque di balneazione \u00e8 stata pi\u00f9 volte insignita della Bandiera Blu (l'ultima nel 2011) dalla Foundation for Environmental Education. Nel 2010 ha ottenuto tre \"vele\" nell'ambito della campagna della \"Goletta Verde\" di Legambiente.\nGeografia fisica.\nRodi Garganico si trova sul litorale nord del Gargano, al centro di un tratto di costa lungo circa 12 chilometri compreso tra San Menaio ad est (a circa ) e Foce Varano, frazione di Ischitella, ad ovest. Venti miglia nautiche (circa 37 chilometri) attraverso l'Adriatico in direzione nord-est la separano dall'arcipelago delle Isole Tremiti.\nL'abitato \u00e8 abbarbicato su un promontorio roccioso tra due lunghi arenili sabbiosi a pochi chilometri ad est del lago di Varano. \u00c8 circondato da una lussureggiante vegetazione, composta soprattutto da agrumeti, oliveti e pinete, nonch\u00e9 da alberi di carrube e fichi.\nIl centro storico, come le mura di cui \u00e8 cinto, \u00e8 d'origine medievale ed \u00e8 caratterizzato da vicoli stretti, in buona parte ripidi e con tracciati intricati, che si insinuano in un tessuto urbano costituito da case di uniforme aspetto architettonico, realizzate in modo tale che da ognuna sia possibile scorgere il mare. Questo grazie anche all'orografia e alla geografia del paese, che sviluppandosi su una punta circondata dall'Adriatico su tre lati, rispondeva alle esigenze della vocazione marinara della cittadina.\nTerritorio.\nLa costa, che volge a settentrione, \u00e8 caratterizzata da lunghe spiagge la cui continuit\u00e0 \u00e8 interrotta dalla punta rocciosa su cui sorge l'abitato di Rodi Garganico. La sabbia che compone gli arenili \u00e8 chiara e caratterizzata dalla granulometria particolarmente fine.\nSpiaggia di levante.\nLa spiaggia, riparata dai venti di maestrale grazie allo schermo offerto dal porto, si estende in lunghezza per circa fin quasi alla spiaggia di San Menaio, ed \u00e8 larga in prossimit\u00e0 dell'abitato pi\u00f9 di 60 metri. Nel 2009, in seguito alle operazioni di dragaggio del fondo marino compiute durante la costruzione del porto turistico, centinaia di migliaia di metri cubi di sabbia sono stati aggiunti all'arenile, contribuendo ad aumentarne ulteriormente la larghezza lungo tutto il fronte costiero.\nSpiaggia di ponente.\nLa spiaggia di ponente si sviluppa ad ovest del Comune comprendendo la Spiaggia \u201cSotto la Costa\u201d, la Spiaggia della \"Baia Santa Barbara\" e la Spiaggia del Lido del sole, dove si concentra la maggior parte delle infrastrutture turistiche rodiane.\nL'arenile si prolunga fino al confine comunale con Ischitella per una lunghezza totale di ed \u00e8 formato nel tratto pi\u00f9 occidentale da una lunga serie di dune sabbiose che digradano lentamente in mare, mentre nei primi 400 metri ad ovest del porto si presenta ghiaio-sabbioso per la presenza di ciottoli trasportati dall'azione dilavante di piogge e maree. La spiaggia \u00e8 interrotta in corrispondenza della foce del Torrente Romandato.\nSismicit\u00e0.\nL'intero territorio comunale di Rodi \u00e8 parte integrante del distretto sismico del Gargano.\nClima.\nIl clima, gi\u00e0 piuttosto temperato per la latitudine, risente dell'influenza del mare che mitiga i rigori invernali e le calure estive.\nLa temperatura media annua \u00e8 di circa . Il mese pi\u00f9 freddo \u00e8 gennaio ( di media) ed il pi\u00f9 caldo agosto ().\nDal punto di vista legislativo il comune di Rodi Garganico ricade nella \"Fascia Climatica C\" in quanto i gradi giorno della citt\u00e0 sono 1353. Il limite massimo consentito per l'accensione dei riscaldamenti \u00e8 pertanto di 10 ore giornaliere dal 15 novembre al 31 marzo.\nStoria.\nLe origini e l'epoca antica.\nSono molte le prove della presenza di insediamenti umani preistorici (paleolitici e neolitici) nella zona. Ma la fondazione del nucleo abitato nel luogo dell'attuale paese \u00e8 successiva.\nL'origine di Rodi Garganico \u00e8 stata spesso collegata al movimento espansionistico dei Rodii (per altri degli Argivi), popolo di etn\u00eca greca che nell'VIII secolo a.C. ne colonizz\u00f2 le coste attratto dal clima e dalle pinete. \nSi tratta dello stesso popolo che fond\u00f2, secondo l'interpretazione di Strabone, la citt\u00e0 di Elpie (o Salapia). Tale interpretazione, per la mancanza di una documentazione archeologica pertinente, risulta essere comunque piuttosto incerta.\nSecondo diverse fonti illustri, tra cui Cellarius, Theodor Mommsen e Michelangelo Manicone, Rodi Garganico, invece, affonderebbe le sue radici nella cultura dauna, e quindi potrebbe essere stata riedificata sulle rovine della mitica Uria (o \"Veretum\" secondo il Manicone), distrutta dopo le guerre puniche, una tesi opposta a quella di Michelangelo De Grazia che descrive contemporaneamente Rodi ed Uria.\nPlinio, infine, fa menzione di un \"Portus Garnae\" che gli storici identificano con il porto di Rodi Garganico, i cui ruderi erano visibili fino agli inizi del secolo scorso nella \"Cala del Castello\", sotto il \"Rione Cambomilla\".\nUn'epigrafe fa supporre che Rodi Garganico in epoca romana fosse una provincia amministrata dal Comite Gneo Suilio Mascillioni, magistrato ed esattore di tributi.\nNella localit\u00e0 \"Sotto il Castello\" si notano ancor oggi le mura difensive del porto di Rodi Garganico, che un tempo erano piuttosto imponenti e che, gradualmente, vennero trasformate in abitazioni. Una botola scolpita nella rupe, poi, permetteva di accedere ad un locale sulla cui architrave si leggeva la scritta in latino \"Tabularium\" (archivio), dove probabilmente veniva registrata l'attivit\u00e0 commerciale e mercantile di Rodi Garganico.\nDal Medioevo ad oggi.\nCon la caduta di Roma si susseguirono tempi difficili: Rodi Garganico fu distrutta dai Goti nel 485 d.C., ricostruita nel 553 dopo la guerra greco-gotica e attaccata dai Saraceni nel 950.\nCos\u00ec come Carpino, venne occupata nel 1461 dagli Aragonesi. Nel 1446, infatti, risultava gi\u00e0 essere feudo di Alfonso V d'Aragona.\nRodi conobbe un nuovo periodo di splendore a partire dal XVI secolo grazie alla produzione agrumaria, la cui filiera coinvolgeva quasi interamente la cittadinanza.\nTale coinvolgimento \u00e8 evidente nel tempo anche attraverso la religiosit\u00e0 locale. La \"protezione\" dei santi veniva considerata come un elemento fondamentale per un'agricoltura feconda: sin dal Seicento i rodiani erano in prima fila, in occasione della festa di San Valentino (protettore degli agrumeti) durante la lunga processione di febbraio verso il colle del Carmine (Vico del Gargano per benedire piante e frutti di arance e limoni.\nLa scelta del santo arriv\u00f2 dopo discussioni e pellegrinaggi alla ricerca di un patrono la cui festivit\u00e0 si collocasse nella stagione invernale, periodo maggiormente critico per colture di arance.\nSi narra che una delegazione di abitanti proveniente da Rodi e da Vico giunse in pellegrinaggio nella catacomba che custodiva i busti dei santi martiri, allorch\u00e9 il capo della delegazione, urt\u00f2 il braccio sporgente di san Valentino: fu un segno provvidenziale e decisivo per la scelta. Il 10 febbraio 1618 l'Arcivescovo di Manfredonia approv\u00f2 la scelta e quattro giorni dopo le ossa del santo giunsero da Roma nella Chiesa Madre di Vico, dando origine alla tradizionale processione del 14 febbraio, tutt'oggi evento seguito e condiviso da rodiani e vichesi.\nUn evento infausto fu invece rappresentato dal disastroso terremoto del Gargano del 1646 che caus\u00f2 la distruzione di molti edifici nonch\u00e9 la morte di quattro cittadini.\nNel 1815 Rodi Garganico ospit\u00f2, presso la \"Torretta del Re\", Gioacchino Murat, che qui soggiorn\u00f2 tra la seconda caduta di Napoleone e il proclama di Rimini.\nNel secolo scorso, durante il ventennio fascista, attravers\u00f2 un periodo di discreto sviluppo economico grazie alla costruzione della ferrovia garganica. Subito dopo la seconda guerra mondiale, tuttavia, il commercio degli agrumi, principale attivit\u00e0 economica della citt\u00e0, si arrest\u00f2 a causa della situazione politica internazionale che ne limitava i flussi commerciali: non era infatti pi\u00f9 possibile commerciare con le dirimpettaie coste dalmate, principale meta delle esportazioni rodiane.\nOggi la cittadina, nonostante abbia mantenuto la produzione agrumaria -in un quadro di sviluppo orientato alla valorizzazione della tipicit\u00e0 dei vari prodotti agricoli, gastronomici ed agrituristici-, ha sviluppato principalmente la propria vocazione turistico-ricettiva. \nGi\u00e0 apprezzata meta balneare negli anni sessanta, ha sub\u00ecto importanti processi di restauro del patrimonio architettonico e di riqualificazione urbanistica messi in atto dalle amministrazioni comunali che si sono succedute nell'ultimo decennio; la recente costruzione di un porto turistico, infine, le ha conferito un ruolo interessante nel circuito turistico del Mediterraneo.\nSimboli.\nLo stemma e il gonfalone della citt\u00e0 di Rodi Garganico sono arricchiti da una simbologia evidentemente ispirata al territorio ed alla storia del comune. Il gonfalone reca l'iscrizione \"Irium\", ad esempio, evocandone le radici romane; lo stemma, peraltro, presenta sul lato destro un albero di arance, ovvero il prodotto agricolo su cui si \u00e8 fondata per anni l'economia locale, e su quello sinistro una galea che in araldica \u00e8 simbolo di \"vittoria navale e prosperit\u00e0 acquisita con commerci d'oltre mare\" a testimonianza della cultura marinara della cittadina.\nLo scudo che contiene lo stemma \u00e8 ornato da una corona murale formata da un cerchio aperto da quattro pusterle (tre visibili), con due cordonate a muro sui margini, sostenente una cinta, aperta da sedici porte (nove visibili), ciascuna sormontata da una merlatura a coda di rondine, tutto di color oro e merlato di nero.\nL'articolo 6 dello statuto comunale di Rodi Garganico al comma 3 recita:\nNel 2010 Rodi Garganico \u00e8 stata insignita, con decreto del presidente della Repubblica, del titolo di citt\u00e0. In tal modo lo stemma ne ha acquistato gli ornamenti esteriori, come la corona muraria di citt\u00e0 che sovrasta lo scudo o la scritta \"Citt\u00e0 di Rodi Garganico\" sulla divisa inferiore.\nMonumenti e luoghi d'interesse.\nArchitetture religiose.\nSantuario della Madonna della Libera.\nSantuario da oltre 30 anni, \u00e8 il luogo in cui da secoli si venera il quadro della Madonna della Libera.In origine abbazia \"extra moenia\" (fuori le mura), il santuario venne successivamente inglobato nel tessuto del centro storico in seguito alle varie espansioni urbanistiche. La costruzione dello stesso va collegata alla necessit\u00e0 di ampliare la cappella divenuta ormai insufficiente ad accogliere la crescente affluenza dei fedeli.\nLa navata centrale risale ai primi del Settecento. Lo stile architettonico \u00e8 un barocco pugliese.\nL'altare maggiore, marmoreo, risale al 1873 e su di esso \u00e8 posta l'icona della \"Madonna della Libera\". Dipinta su tavola, essa ritrae la Vergine seduta su un trono con, sul grembo, il Bambino che gioca con una colomba trattenuta dal filo, mentre la mano destra della Vergine, benedicente, si leva facendo intravedere sul palmo il segno della croce. La tavola non \u00e8 firmata, \u00e8 assegnata alla scuola gotico-veneziana e risale probabilmente al 1400 - 1450. Nel Santuario, inoltre, si conservano quattro tele del 1700 di scuola napoletana e il \"Sacro Sasso\" su cui si pos\u00f2 la Vergine.\nChiesa del Santissimo Crocifisso.\nPrima parrocchia cittadina, la \"Chiesa del Crocifisso\" fu chiusa in seguito ai danni riportati dal terremoto del 1679. Dopo il restauro curato da Michele Paolozzi (1695), venne assegnata alla \"Confraternita dell'Adorazione e della Morte\".\nL'impianto, ad una navata, conta 10 altari (di cui uno, il centrale, donato da un mercante locale vissuto nell'Ottocento, tale Carmine Carbone). Il primo a destra \u00e8 dedicato alla Nativit\u00e0, mentre il primo a sinistra \u00e8 posto sotto una statua lignea raffigurante Cristo Morto.\nL'opera fu realizzata da una scuola d'arte napoletana del Seicento e tuttora viene portata in processione la sera del venerd\u00ec Santo. Interessanti sono anche i due organi: il \"piccolo\" donato da don Michele Veneziani e il \"grande\" dalle confraternite. Sotto l'organo maggiore \u00e8 posta una lapide che ricorda i morti per il colera (1886). A testimoniare l'altra epidemia colerica del 1911 \u00e8 stato eretto un altare di marmo in onore di San Rocco. Purtroppo adesso \u00e8 in fase di costruzione e per il momento \u00e8 inagibile\nChiesa di San Nicola.\n dall'arcivescovo Eustachio Dentice, che depose sopra l'altare maggiore le reliquie di San Cristoforo e San Teodoro. Qui si trova una statua lignea di San Cristoforo, compatrono della cittadina, venerata dalla popolazione e donata ai Rodiani dall'abate Giuseppe Spinelli (1681).\nAccanto alla chiesa si eleva un campanile alto pi\u00f9 di 20 metri, di tre piani, la cui realizzazione si \u00e8 svolta in due periodi diversi: la prima parte, una torre quadrangolare di stile romanico, fu completata nel XII secolo durante la dominazione normanna. Al XIII secolo, invece, risale la struttura ottagonale con la sovrastante cupola in stile gotico orientale.\nFino al XVII secolo fu adibita a torre di vedetta e faceva parte del sistema difensivo costiero costituito da circa 25 presidi di avvistamento lungo tutto il litorale garganico.\nChiesa di Santa Barbara.\nSituata a 700 metri dal centro abitato, oltre le mura del paese, \u00e8 la pi\u00f9 antica. La sua esistenza \u00e8 documentata gi\u00e0 in uno scritto del 1091 come dipendenza dell'abbazia di Benevento. Un secolo dopo venne data in commenda ai Cavalieri di Malta. La struttura, oggi in precario stato di conservazione, fu restaurata nel 1645 ed allora arricchita di un prezioso quadro su tela raffigurante santa Barbara. La struttura tra il 2009 ed il 2010 \u00e8 stata ulteriormente compromessa dal crollo della facciata principale e dalla costruzione di abitazioni adiacenti a pochi metri dal cimitero comunale.\nChiesa di San Pietro.\nLa chiesa di San Pietro, situata in una piazzetta, \u00e8 la pi\u00f9 antica chiesa urbana. Anticamente faceva parte di un convento costruito tra il 1216 ed il 1221 quando, come si narra, san Francesco d'Assisi si rec\u00f2 in pellegrinaggio presso la grotta di San Michele a Monte Sant'Angelo.\nProprio poich\u00e9 parte di un complesso conventuale, l'architettura ne rispecchia le caratteristiche funzionali e storiche. A testimonianza di ci\u00f2, di fronte all'ingresso principale, \u00e8 ancora visibile il chiostro inglobato nelle abitazioni. L'antico portico, infatti, \u00e8 stato quasi del tutto convertito e sostituito da case ed edifici, mentre il pozzo centrale era visibile al centro della piazzetta sorta sulla pianta dello scomparso chiostro. Numerose differenze stilistiche ed architettoniche documentano l'ampliamento della chiesa in momenti successivi.\nChiesa del Santo Spirito - Convento dei Cappuccini.\nA circa due chilometri dal centro abitato nei pressi della sorgente detta \"del Pincio\", su una collina immersa nella cosiddetta \"oasi agrumaria\" che domina l'intera spiaggia di Levante, si trova il primo convento cappuccino del Gargano. Edificato nel 1538 seguendo la pianta tipica dei monasteri cappuccini, comprende anche una chiesa, consacrata nel 1678.\nIl complesso, oltre ad ospitare nei suoi sotterranei antiche tombe di ecclesiastici e laici, presenta un piccolo chiostro di notevole valenza architettonica.\nAll'interno della chiesa, sopra l'altare maggiore, in legno e di fattura barocca, era custodito un pregiato dipinto su tela della Pentecoste risalente al XVI secolo ed attribuito al Mazzaroppi (1550 - 1620), raffigurante la Madonna circondata dagli Apostoli sui quali discende lo Spirito Santo. Dipendenza del convento erano alcuni terreni e casolari dell'oasi agrumaria, divenuti poi di propriet\u00e0 di un mercante rodiano vissuto nell'Ottocento, Carmine Carbone. Degni di nota, infine sono gli altari barocchi delle tre cappelle laterali, i bassorilievi raffiguranti le figure dei santi e la volta della chiesa completamente decorata con affreschi antichi raffiguranti lo Spirito Santo. Qui, inoltre, \u00e8 ancora conservata una preziosa campana fusa a Venezia nel 1782.\nAree naturali.\nOasi agrumaria.\nLa secolare produzione agrumaria \u00e8 testimoniata dai \"Giardini di Agrumi\" che circondano la cittadina. Percorrendo le strade rurali che dal lungomare fino a San Menaio salgono verso le colline \u00e8 possibile osservare vaste colture di arance e limoni, che fino al secolo scorso venivano esportati in tutto il mondo. A maggio, periodo di fioritura, \u00e8 possibile percepire l'intenso profumo delle zagare (i fiori degli aranci) da tutto il litorale.\nFaraglioni e trabucchi.\nPiccoli faraglioni arricchiscono il tratto di costa su cui sorge l'abitato. Il maggiore e pi\u00f9 noto \u00e8 quello detto \"del Cane\" (o \"del Leone\") a causa della sua particolare forma che ricorda, appunto, un cane o un leone che vigila sulla cittadina dai pericoli del mare.\nSulla sommit\u00e0 rocciosa della rupe ad est dei faraglioni \u00e8 posto un antico trabucco, un'imponente struttura lignea usata tradizionalmente per la pesca, tipica del Gargano e come tale tutelata dal Parco nazionale. Il trabucco di Rodi Garganico \u00e8 stato recentemente ricostruito in occasione della costruzione del nuovo porto turistico.\nAltro.\nIl Vuccolo.\nL'etimologia del nome deriva dal verbo longobardo \"vucculare\" che significa \"gridare\", \"chiamare\". Deve il suo nome alla tipica (fino a qualche tempo fa) usanza delle popolane di chiamare (\"vucculare\") dalle terrazze i mariti intenti a lavorare le reti a \"Mer'i varc\" (\"mare delle barche\"), il nome con cui ancora oggi viene chiamata la zona portuale.\nQuartiere \"Ch\u00e9pe abbasce\" (\"A testa in gi\u00f9\").\n\u00c8 caratterizzato da vicoli stretti con tracciati intricati, ripide scalinate, archi, piazzette nascoste e terrazze panoramiche. I vicoli stretti e la disposizione delle case rispondevano alla duplice esigenza di ripararsi dai forti venti invernali, ma anche di poter vedere il mare. Il quartiere, infatti, era abitato prevalentemente da pescatori.\nSi trovano nel centro storico la chiesa del Santissimo Crocifisso e l'ormai scomparsa chiesa di San Michele Arcangelo.\nSociet\u00e0.\nEvoluzione demografica.\nSecondo i dati aggiornati a ottobre 2020, la popolazione risulta essere composta da 3472 abitanti di cui il 49% costituito da individui maschi ed il 51% da femmine.\nEtnie e minoranze straniere.\nRodi Garganico assistette al fenomeno dell'emigrazione nel Novecento, verso l'Europa settentrionale, in particolare verso il Belgio e la Germania), e l'Italia nord-occidentale; oggi invece vi risiedono 89 cittadini stranieri diversa nazionalit\u00e0, pari al 2,44% della popolazione comunale. Le comunit\u00e0 pi\u00f9 numerosa \u00e8 quella rumena con 48 persone residenti.\nCultura.\nBiblioteche.\nLa biblioteca comunale, fondata nel 1967, \u00e8 stata trasferita nel luglio 2002 in una nuova sede presso l'Istituto Statale \"Luigi Rovelli\". Dotata di postazioni per l'accesso ad internet, fa oggi parte del Sistema Bibliotecario Provinciale di Foggia.\nIl patrimonio librario conta opere prevalentemente a carattere letterario, geografico e di storia locale. Non \u00e8 abitualmente frequentata dalla popolazione.\nScuole.\nOltre ad una scuola per l'infanzia, una scuola elementare ed una media inferiore hanno sede a Rodi Garganico:\nCinema.\nA Rodi Garganico fu girato parte del film \"La legge\" (\"La loi\"), pellicola italo-francese drammatica/commedia del 1958 di 126 minuti con Gina Lollobrigida, Marcello Mastroianni e Yves Montand. Diretto da Jules Dassin e tratto dall'omonimo romanzo di Roger Vailland del 1957, non fu girato solo a Rodi Garganico ma le riprese si svolsero anche nei vicini paesi di Carpino e Peschici.\nCucina.\nLa cucina rodiana \u00e8 caratterizzata da numerosi piatti tipici generalmente a base di pesce o verdure.\nTra gli antipasti tipici vi sono un'insalata di acciughe o agostinelle e (alici) crude con sughetto d'olio e limone (\"l\u00ecce\" oppure \"iusten\u00e9dde, \u00f2gghie e chem\u00f9ne\"), un'insalata di arance condite con olio (\"nzal\u00e9te de Porta I\u00e0lle\"), o un'insalata di cozze o cannolicchi freschi conditi con limone e prezzemolo (i \"c\u00f2cchele n\u00e9re\" oppure \"cannel\u00eccchie pe u chem\u00f9ne\").\nTra i primi piatti, invece, si ricordano i ditali con le telline conditi con soffritto di aglio e olio (\"tubett\u00ecne pe i cuch\u00ecgghie\"), i troccoli con seppie ripiene di pane e formaggio (\"s\u00e9cce chi\u00e9ne e ntr\u00f9cchele\"), e i bucatini con le canocchie (\"mbricciat\u00eclle e cech\u00e9le\").\nTra i secondi piatti di pesce, tipici sono i bianchetti marinati, cio\u00e8 conditi con olio, aceto e prezzemolo (\"grugnal\u00e9tte maren\u00e9te\"); le alici \"mollicate\" alla rodiana, cio\u00e8 condite con olio, pomodori, prezzemolo, aglio e mollica di pane, e le cozze o alici gratinate (\"c\u00f2ccele n\u00e9re o l\u00ecce arracan\u00e9te\").\nTra i secondi piatti di carne, ricordiamo gli involtini di carne alla rodiana (i \"ciamb\u00f2tte\"), e un gulasch di capretto, patate e lampascioni (detto \"u r\u00f2te\").\nTra i dolci vi sono i taralli conditi con vincotto (\"mustazz\u00f9le\"), gli \"str\u00f9ffele\", praline sfiziose cosparse con zucchero caramellato, oppure i calzoni o panzerotti dolci (i \"caveciunc\u00ecdde&gt;\").\nI liquori rappresentano il fiore all'occhiello della cucina rodiana. Per primo c'\u00e8 il limoncello, un liquore preparato con i tipici limoni \"femminello\" che hanno reso famosa la cittadina garganica, seguito dall'arancino, liquore di arance, dal \"Laurino\", liquore di alloro, e dal \"mostocotto\", un liquore di amarene.\nEventi.\nTra le rassegne annuali ricordiamo:\nGeografia antropica.\nUrbanistica.\nIl nucleo abitato ha subito espansioni del tessuto urbano in pi\u00f9 momenti storici, soprattutto in epoche recenti, ed in diverse direzioni. Originariamente il paese era circondato da imponenti mura difensive, che a partire del XVI secolo furono convertite in abitazioni. L'espansione dell'abitato verso ovest prosegu\u00ec sino alla prima met\u00e0 del Novecento, quando venne costruito il quartiere Camomilla, cos\u00ec chiamato perch\u00e9 eretto su un'area dove esistevano coltivazioni di fiori di camomilla; nello stesso periodo fu urbanizzata l'area prospiciente il tracciato dell'attuale SS89, originando l'attuale Corso Madonna della Libera e Piazza Margherita (poi Padre Pio).\nA partire dagli anni settanta sono sorti ad ovest i quartieri Baia degli Aranci e Boschetto, caratterizzati da tracciati viari abbastanza regolari e costituiti prevalentemente da complessi residenziali. La loro zona pi\u00f9 bassa costituisce il breve lungomare della spiaggia di Ponente. A est, seguendo la strada che conduce al Convento dei cappuccini, sono invece state edificate la zona \"167\" (1980-1990) con il quartiere Fontana e altre aree residenziali, mentre a nord \u00e8 nato il quartiere Posta e Madonnina, seguendo il processo espansivo che ebbe inizio nei primi anni del secolo scorso lungo la SS89.\nTra il 2006 e il 2009 \u00e8 stato realizzato un porto turistico in corrispondenza dello specchio di mare circoscritto tra la spiaggia di levante e l'abitato (il \"Mer'i varc\"), fino ad allora solcato da un semplice molo d'attracco. Il baricentro urbanistico del paese si \u00e8 di conseguenza spostato verso il basso e verso il mare grazie al progetto di Leopoldo Franco che ha fatto s\u00ec che il tessuto urbano venisse prolungato per diverse centinaia di metri nell'Adriatico attraverso la creazione di una nuova zona prettamente commerciale e turistico-ricettiva che funge da fianco orientale del porto. Dalla piazzetta del porto, creata all'estremit\u00e0 settentrionale della banchina orientale e progettata in modo da costituire un punto di osservazione particolarmente panoramico, \u00e8 possibile scorgere quasi di costa garganica da Peschici a Torre Mileto. Tra il 2009 e il 2010 \u00e8 stata urbanizzata l'area adiacente alla chiesa di Santa Barbara. \nFrazioni e localit\u00e0.\nNel territorio comunale si trova inoltre la localit\u00e0 balneare \"Lido del sole\", frazione situata lungo la costa ad ovest del centro abitato di Rodi Garganico vicino a Foce Varano, Ischitella e Rodi Garganico. Fondata nel 1966, \u00e8 caratterizzata da abitazioni in stile mediterraneo moderno e da una particolare disposizione urbanistica ad anfiteatro.\nA cinquecento metri dal centro abitato si trova il villaggio Santa Barbara, costituito prevalentemente da abitazioni estive e strutture ricettive. La lottizzazione dell'area non ha tenuto conto del rischio idrogeologico e della presenza dei resti dell'abbazia di Santa Barbara e di un cimitero medioevale trasformato in un parcheggio. Situato nella piccola cala dei Templari si affaccia sulla spiaggia di Ponente nel punto in cui \u00e8 dominata dall'alta Costa Ripa.\nSul versante opposto, a meno di dal centro cittadino in direzione ovest e vicino a San Menaio, sorge il villaggio rurale di Canneto, nell'oasi agrumaria rodiana in prossimit\u00e0 di due sorgenti d'acqua.\nEconomia.\nL'economia cittadina si basa principalmente sull'agricoltura e sul turismo. I due settori trovano reciproca commistione nell'offerta agrituristica in espansione, nonch\u00e9 nella tradizione enogastronomica del territorio. Per ci\u00f2 che riguarda il settore primario \u00e8 inoltre presente la pesca, seppur rivolta al mercato locale.\nAgricoltura.\nL'agricoltura, la cui produzione \u00e8 per lo pi\u00f9 incentrata su agrumi e olive, rappresenta un settore produttivo di rilievo nell'economia della cittadina.\nLe particolari condizioni microclimatiche fanno s\u00ec che sul promontorio gli agrumi maturino qualche mese pi\u00f9 tardi rispetto alle altre regioni mediterranee. Ci\u00f2 permette al frutto di arrivare sul mercati come prodotto fresco anche quando si \u00e8 esaurita la grossa offerta. Per questo motivo e per le coltivazioni intensive di agrumi che fin dal XVIII secolo erano oggetto di esportazione via mare in parti del mondo anche lontane, Rodi Garganico veniva spesso metaforicamente indicata in molti testi dei primi del Novecento come il \"Giardino d'Agrumi\".\nLe variet\u00e0 rodiane (e garganiche) sono: Limone Femminello del Gargano (IGP), Arancia del Gargano nella variet\u00e0 bionda e duretta (IGP) e Arancia Amara.\nGli oliveti rappresentano una delle poche colture che, nonostante la preoccupante crisi del settore agricolo, riescono a non subire alcuna contrazione produttiva.\nLa zona di coltivazione ha inoltre un valore storico, essendo costituita in prevalenza di esemplari d'ulivo ultrasecolari. La variet\u00e0 autoctona \u00e8 la Ogliarola Garganica che costituisce l'80-90% di tutti gli oliveti garganici.\nQuasi tutte le aziende agricole sono a conduzione diretta.\nTurismo.\nIl turismo rappresenta un settore fondamentale nell'economia comunale. Pur avendo caratteristiche stagionali, l'affluenza turistica raggiunge nella stagione estiva punte di alcune decine di migliaia di presenze. Le attrazioni sono di tipo balneare, naturalistico e diportistico. L'offerta ricettiva \u00e8 costituita da hotel, villaggi o resort (soprattutto nella zona tra il Lido del sole e la spiaggia di ponente), ed in prevalenza da appartamenti o residence.\nL'apertura nel 2009 del porto turistico Marina \"Maria SS. della Libera\", ha generato un flusso di turismo diportistico fino ad allora sconosciuto per la cittadina ed ha reso possibile l'istituzione di collegamenti marittimi di linea con la Croazia, creando un indotto del tutto nuovo per l'economia locale.\nInfrastrutture e trasporti.\nStrade.\nIl territorio comunale \u00e8 attraversato dalla SS 89 \"Circumgarganica\" che congiunge la citt\u00e0 ad ovest con Carpino e ad est con San Menaio e Peschici (lungomare di Levante).\nRodi Garganico \u00e8 collegata ad Ischitella e Vico del Gargano attraverso la \"SP 53 bis\", che si innesta nella SS 693 \"S.S.V. del Gargano\", superstrada che a sua volta raccorda il paese con l'asse autostradale della A14 (uscita Poggio Imperiale).\nFerrovie.\nLa stazione ferroviaria di Rodi Garganico \u00e8 situata a 150 metri dalla zona portuale ed \u00e8 posta sulla ferrovia San Severo-Peschici gestita dalle Ferrovie del Gargano.\nA partire dal 2010 sono state attivate altre fermate:\nSono inoltre disponibili le seguenti fermate a richiesta\nPorti.\nIl Porto Marina \"Maria SS. della Libera\", (l'unico \"yachting point\" dell'Adriatico), inaugurato il 25 luglio 2009, ha rivoluzionato il profilo urbanistico del paese. Realizzato seguendo i criteri della bioarchitettura, \u00e8 il porto turistico di pi\u00f9 recente costruzione e tra i pi\u00f9 moderni ed attrezzati del medio-basso Adriatico, nonch\u00e9 il pi\u00f9 vicino alle coste della Croazia. \nIl porto \u00e8 in grado di accogliere 316 imbarcazioni con lunghezza (ft) compresa tra gli 8 e i 45 metri. La profondit\u00e0 del fondale varia da un minimo di 3,50 metri ad un massimo di 7 metri. Vengono organizzati eventi diportistici in tutte le stagioni.\nIl porto \u00e8 collegato, attraverso trasferimenti marittimi giornalieri, con le Isole Tremiti, Peschici e Vieste. La firma di un protocollo d'intesa con il consolato croato, ha definito i collegamenti con le destinazioni di Lastovo e Pelagosa.\nMobilit\u00e0 urbana.\nLa cittadina dispone di tre linee urbane di autobus.\nAmministrazione.\nIl Comune di Rodi Garganico appartiene alla Comunit\u00e0 montana del Gargano che ha come capoluogo Monte Sant'Angelo e che comprende altri 12 comuni della Provincia di Foggia (gli stessi che costituiscono l'omonimo Parco nazionale, tranne 5: Apricena, Lesina, Isole Tremiti, Manfredonia e Serracapriola).\nNella sala consiliare del palazzo del municipio \u00e8 presente una lapide che ricorda Attilio Ruggiero, partigiano prima e sindaco successivamente dal 1948 al 1952.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa societ\u00e0 di calcio locale \u00e8 l'A. S. D. Squadra Del Cuore Rodi Garganico e milita in Seconda Categoria. Negli anni novanta a Rodi Garganico era presente la U.S. Irium Rodi, che disputava anch'essa campionati dilettantistici di livello regionale.\nRodi Garganico \u00e8 stata attraversata pi\u00f9 volte dal Giro d'Italia e in due edizioni ha ospitato un arrivo di tappa: la quinta tappa del Giro d'Italia 1981, partita da Marina di San Vito e vinta da Giuseppe Saronni e la prima semitappa della quarta tappa del Giro d'Italia 1988, partita da Vasto e vinta da Massimo Podenzana.\nLo Yacht Club di Rodi Garganico, \u00e8 stato sede del Match Race Challenge 07. Organizza tutto l'anno diversi eventi diportisticie ospita una scuola di vela.\nImpianti sportivi.\nIl campo comunale \"Teodoro Moretti\": impianto destinato al calcio, sorge nella contrada Matera. \u00c8 una struttura regolamentare secondo le norme FIGC di categoria, le dimensioni del campo di gioco sono 100\u00d760 metri ed il fondo \u00e8 in terra stabilizzata; pu\u00f2 accogliere circa 200 spettatori."}
{"id": "36500", "revid": "322321", "url": "https://it.wikipedia.org/wiki?curid=36500", "title": "San Ferdinando di Puglia", "text": "San Ferdinando di Puglia (\"Sambereden\u00e8nde\" nel dialetto locale, fino al 1862 chiamata \"San Ferdinando\") \u00e8 un comune italiano di abitanti della provincia di Barletta-Andria-Trani in Puglia. Fino al 2004 ha fatto parte della provincia di Foggia.\nGeografia.\nSan Ferdinando di Puglia \u00e8 situata nella bassa valle dell'Ofanto, nella sezione meridionale del Tavoliere delle Puglie, a 15,9 km a nord-est di Cerignola e a 20 km a sud-ovest di Barletta.\nStoria.\nFondato da Ferdinando II delle due Sicilie, si trova alla sinistra del fiume Ofanto, su una piccola collina che domina sui territori limitrofi, a quota 68 m s.l.m. ed \u00e8 circondato da vigneti, uliveti, carciofeti e pescheti.\nFu fondato nel 1847 come colonia agricola, derivata dall'antico borgo di San Cassano, al fine di tentare di risollevare alcuni problemi di carattere economico e sociale che affliggevano la parte meridionale del Tavoliere. L'idea di fondare una colonia agricola nella zona fu concepita dal giovane monarca Ferdinando II di Borbone in occasione del suo viaggio ufficiale attraverso il regno, svoltosi nel 1831. Il progetto socio-economico della colonia che fu presentato nel 1839 dall'intendente di Capitanata, Gaetano Lordi, prevedeva:\nInoltre per uso comune della colonia sarebbero stati assegnati 100 versure da destinare al pascolo di buoi mentre altre 60 versure sarebbero state riservate per la piantagione di vigne e alberi da frutto; la colonia sarebbe stata dotata in aggiunta di una chiesa, un centimolo (mulino) con forno e 2 pozzi, alcune case in muratura e un centinaio di pagliai (che diedero in seguito la loro immagine per la realizzazione dello stemma cittadino) e che furono causa di due gravosi incendi che dilaniarono la nascente comunit\u00e0. Nel 1848 prese la denominazione di San Ferdinando, in onore del re santo Ferdinando III di Castiglia e Le\u00f3n, patrono del monarca delle Due Sicilie Ferdinando II di Borbone. Successivamente al toponimo fu aggiunta la denominazione \"di Puglia\" in modo da distinguere la cittadina dall'omonimo comune della Calabria.\nMonumenti e luoghi d'interesse.\nLa Torre dell'Orologio, a pianta ottagonale, fronteggia la chiesa madre dell'abitato e risale agli inizi del XX secolo. Alla sua sommit\u00e0, fino al 2012 (anno di inizio lavori di rifacimento della piazza antistante, gi\u00e0 piazza Umberto I, rinominata nella circostanza piazza della Costituzione) era installata una sirena meccanica che suonava ogni giorno, alle otto del mattino e a mezzogiorno (udibile anche in aperta campagna a distanza di migliaia di metri). Nell'estate del 2014, al termine dei lavori sulla piazza antistante, per mantenere continuit\u00e0 con la lunga tradizione passata ne \u00e8 stata installata un'altra, ma dalla potenza assai inferiore. \nL'orologio della suddetta torre \u00e8 azionato da un pozzo collocato sotto di essa. \nLa chiesa originaria fu progettata dall'architetto Diego Genovese, all'uopo incaricato dal Direttore Generale di Ponti e Strade Carlo Afan de Rivera, che prevedeva una spesa di 8.000 ducati. Dalla pianta del progetto di rifondazione elaborata nel 1847, possiamo conoscere la struttura interna, che era composta da una sola aula absidata della superficie netta di circa 290\u00a0m\u00b2, abside esclusa. Sul retro dell'abside erano ricavate al piano terra la sacrestia e al piano superiore la canonica.\nAl centro dell'elegante piazza Trieste (oggi Piazza Giovanni Paolo II) negli ambienti dell'ex Palazzo di Citt\u00e0, eretto nel 1847 e ristrutturato si dislocano le stanze che ospitano il Museo Civico cittadino.\nNel lontano 1984 prende vita il Museo Civico di San Ferdinando di Puglia che ospita una ricca collezione di materiale che va dal Neolitico all'Alto Medioevo: diversi sono i reperti dell'Et\u00e0 del Bronzo rinvenuti nell'area ipogeica di Terra di Corte. Non mancano testimonianze dell'Et\u00e0 Romana: monete, epigrafi, fino ad arrivare alle ceramiche medievali.\nMolto suggestiva \u00e8 la sezione dedicata alla mostra etnografica che racconta a vivi colori la civilt\u00e0 contadina locale. \u00c8 presente, in particolare, una ricostruzione a grandezza naturale della vecchia e umile casa del contadino, arricchita da mobili e svariati utensili domestici dell'epoca. La mostra raccoglie, inoltre, attrezzi agricoli e dell'artigianato.\nNell'ampia piazza al centro di San Ferdinando di Puglia si trova la Chiesa San Ferdinando Re (chiesa Matrice) risalente alla fine degli anni '50 e recentemente restaurata, su quella che era l'area occupata dalla storica chiesa sopracitata.\nAltro monumento di spicco della cultura sanferdinandese \u00e8 l'antica posta di San Cassano, che \u00e8 il palazzo pi\u00f9 antico di San Ferdinando assieme alla chiesetta di S. Giuseppe (dei Santi Medici). Altrettanto degna di nota \u00e8 la chiesa parrocchiale Maria SS. del Rosario, risalente ai primi decenni del XX secolo, voluta e realizzata dal parroco della chiesa matrice monsignor Raffaele Lopez con l'obolo versato settimanalmente da tutti i sanferdinandesi, guadagnandosi cos\u00ec la definizione di \"chiesa del Soldo\".\nLa costruzione della chiesa del Rosario \u00e8 iniziata nel 1913 ed \u00e8 terminata nel 1933.\nBen pi\u00f9 moderna \u00e8 la chiesa dedicata al Sacro Cuore di Ges\u00f9, terminata negli anni '90, pi\u00f9 precisamente nel 1994.\nNelle vicinanze del paese scorre il fiume Ofanto, il terzo fiume pi\u00f9 lungo del Mezzogiorno dopo il Volturno e il Basento, che offre un paesaggio di flora e fauna selvaggia.\nGeografia antropica.\nQuartieri.\nPasculli, Rosario, San Tommaso, Croce, 167, Piantata, Sapienza, Mons.Gallo, Porta Trinitapoli e Villa comunale.\nZone artigianali.\nSan Ferdinando ha 4 zone artigianali:\n1. zona Pip (Programma Insediamenti Produttivi) in via Barletta circa 8000 m\u00b2 (via Germania, via Spagna, via Francia, via Grecia, via Bulgaria, via Portogallo e via Gran Bretagna);\n2. zona artigianale in via Ofanto, Contrada Pozzo la Pera, di 2000 m\u00b2;\n3. zona artigianale in via Prologo di 2000 m\u00b2;\n4. zona artigianale in via Canosa di 2000 m\u00b2\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2021 la popolazione straniera residente era di 1127 persone, pari all'8,2 della popolazione residente, un dato assai pi\u00f9 alto della media provinciale.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nRomania 460 3,09%\nCultura.\nEventi.\nOgni anno, a cavallo tra ottobre e novembre, si svolge la \"Fiera Nazionale del carciofo mediterraneo e del prodotto ortofrutticolo\". Durante questo evento vengono presentate sia le nuove tecnologie di coltivazione sia i prodotti tipici del luogo, in particolare pesche e carciofi, rinomati in tutta Italia per la loro qualit\u00e0, tanto da conferire alla citt\u00e0 l'appellativo di \"citt\u00e0 delle pesche e dei carciofi\". Altres\u00ec si assegna il carciofo d'oro al miglior espositore.\nLa festa patronale si svolge nei primi giorni di settembre o negli ultimi di agosto.\nIl corteo storico.\n\u00c8 una manifestazione voluta e realizzata dal Comitato Feste Patronali, dall'Associazione Nazionale Carabinieri Benemerite e Volontari San Ferdinando di Puglia presieduta all'epoca dal Cav. Uff. Ferdinando Polione e dalla S.M.S. Giovanni XXIII allo scopo di valorizzare l'identit\u00e0 culturale della giovane comunit\u00e0 e, nel contempo, di tramandare alle generazioni future quei valori di operosit\u00e0, dignit\u00e0 e rispetto civile che i padri del giovane comune hanno voluto tramandare alla collettivit\u00e0 paesana. La rassegna si svolge a cavallo tra le ultime settimane di maggio e la prima di giugno. I costumi indossati dai ragazzi della Scuola Media furono realizzati in copia a quelli esposti nella Reggia di Caserta, che furono visionati dagli organizzatori il 21 febbraio del 2001. Tali costumi vennero indossati il 30 maggio 2001 in occasione della prima edizione del corteo da oltre 100 alunni della scuola. Visti i plausi e gli apprezzamenti ricevuti la rassegna continua ogni anno nei periodi precedentemente indicati. Il corteo storico inoltre ha rappresentato il paese e l'amministrazione comunale anche nei comuni di\nMargherita di Savoia il 10 luglio 2002, Piossasco il 22 giugno 2002, Grumo Appula il 4 agosto 2002 e Diso il 7 agosto 2005. \nEconomia.\nLa citt\u00e0 di San Ferdinando, sin dalle sue origini, pone le sue radici nel settore primario e nella coltura di prodotti tipici del luogo quali in primo luogo pesche e carciofi, viti e olivi che da anni oramai hanno portato alla ribalta, in campo sia nazionale sia internazionale, i prodotti che questa terra, con amore e dedizione dei suoi contadini, produce. Originariamente la terra era incolta e coperta da migliaia di peri selvatici \"(i per\u00e0zze)\", lentisco, timo e sarapullo. In seguito i terreni dissodati vennero coltivati con 7564 alberi di cui 629 olivi, 1677 peri, 20 fichi, 4046 mandorli, 35 peschi (variet\u00e0 percochi), 1058 cespugli di mandorli e 99 viti estese in tutto in un'area di 34 versure. Al centro di queste piantagioni esisteva una torre per il guardiano, una stalla, un gallinaio, un giardinaio con viti a pergolato e una fabbrica per l'industria pastorizia. Era presente inoltre la coltura di Grani teneri come Orzi, Avene, Frumenti e Fave. Tra il 1854 e il 1855 le colture fruttarono alla nascente comunit\u00e0 1600 barili di vino, 815 tomoli di olive, 33,50 cantaie di peri, 500 tomoli di mandorle, 10 cantaie di fico e infine 12 cantaie di albicocche. Da sottolineare che allora non esistevamo sistemi irrigui, ma solo nella zona coltivata a ortaggi l'irrigazione veniva effettuata per mezzo di molini da pozzo. Verr\u00e0 introdotta poi la coltura del carciofo, in particolare del \"violetto\" di San Ferdinando, apprezzato in tutto lo stivale. Le numerose aziende in campo agricolo, nate nel giovane comune, hanno provveduto a esportare i prodotti tipici del paesino a livello nazionale ed internazionale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nIl San Ferdinando \u00e8 stata la squadra della citt\u00e0, ma \u00e8 inattiva da molti anni. La compagine giallo-verde ha giocato 2 stagioni in Serie C dal 1946 al 1948 ed \u00e8 stato il punto pi\u00f9 in alto della societ\u00e0. Le gare in casa erano disputate al campo comunale Cosimo Puttilli. Nel 2017 \u00e8 nata la nuova societ\u00e0 calcistica denominata Virtus San Ferdinando che disputa le proprie partite al Campo Comunale di San Ferdinando di Puglia e che milita in Promozione.\nCalcio a 5.\nNel Calcio a 5 \u00e8 presente dal 2015 il San Ferdinando 1942.\nHa militato per tre campionati in serie C2, girone A.\nNella stagione 2017/2018 ha vinto il campionato, si \u00e8 laureata Campione di Puglia vincendo la Coppa Puglia ed ha vinto la Coppa Disciplina.\nNella stagione sportiva 2018/2019 raggiunge la finalissima di coppa Italia di serie C1, battendo in semifinale il Trulli &amp; Grotte 6 a 2. Un'autentica impresa della squadra allenata da Giuseppe Russo.\nPallacanestro.\nEsiste una squadra di pallacanestro denominata Nuova Olimpia San Ferdinando.\nPallavolo.\nLa squadra del San Ferdinando femminile di pallavolo ha partecipato al campionato di Serie D ma ha cessato di esistere. "}
{"id": "36503", "revid": "124170378", "url": "https://it.wikipedia.org/wiki?curid=36503", "title": "San Marco la Catola", "text": "San Marco la Catola \u00e8 un comune italiano di 897 abitanti della provincia di Foggia in Puglia.\nGeografia fisica.\nIl paese \u00e8 situato nel Sud Italia, sui monti della Daunia a 683 m s.l.m., nel nord della Puglia, e dista 56\u00a0km da Foggia. Il territorio comunale confina con la Campania e il Molise. Il torrente, chiamato La Catola, d\u00e0 il nome al paese.\nStoria.\nSecondo la tradizione, San Marco la Catola fu fondato da alcuni reduci della sesta crociata, fatti prigionieri in Terrasanta e liberati da Federico II nel 1228 con la presa di Gerusalemme. Costoro seguirono l'imperatore in Puglia e si stabilirono sulla collina dove sorge San Marco.\nStando ai documenti ufficiali, nel 1369 la regina Giovanna I di Napoli revoc\u00f2 l'esenzione dai tributi di cui gli abitanti di San Marco avevano sino ad allora usufruito. Nel 1441 Alfonso V d'Aragona affid\u00f2 il paese a Leone di Sant'Agapito, proveniente da una nobile famiglia di Lucera. Nel 1505, col matrimonio tra Midea di Sant'Agapito e Carlo Gaetano, il feudo pass\u00f2 alla famiglia Gaetani d'Aragona. Nel 1637 Francesco Gaetani d'Aragona fu nominato primo duca di San Marco. Quando Violante Gaetani, ultima discendente della famiglia, che aveva ereditato il feudo, and\u00f2 in sposa a Pompeo Pignatelli, port\u00f2 in dote il feudo di San Marco. I Pignatelli mantennero il feudo sino all'eversione della feudalit\u00e0 (1806). Nel 1821 Giovanni Pignatelli cedette la propriet\u00e0 del palazzo ducale per 1000 ducati, e vendette anche i terreni di sua propriet\u00e0 in agro di San Marco.\nA partire dal 1860 e il 1863 il territorio circostante San Marco fu interessato dal fenomeno del brigantaggio, tanto da indurre l'incaricato del governo, tenente colonnello Fantoni, ad emanare a gennaio 1862 un decreto di interdizione dei boschi di San Marco e dei comuni limitrofi ai cittadini, che vennero impossibilitati a lavorarvi o attraversarlo. Il 22 ottobre 1863 in uno scontro a fuoco con la guardia mobile fu ferito e catturato il bandito Titta Varanelli, che venne poi fucilato in piazza e lasciato per due giorni ad ammonimento della popolazione.\nEconomia.\nL'economia di San Marco \u00e8 imperniata principalmente sull'agricoltura. Le principali produzioni sono il grano, l'olio d'oliva e la frutta. Legnatico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36504", "revid": "2168989", "url": "https://it.wikipedia.org/wiki?curid=36504", "title": "San Nicandro Garganico", "text": "San Nicandro Garganico \u00e8 un comune italiano di abitanti della provincia di Foggia in Puglia.\nGeografia fisica.\nLa localit\u00e0 sorge su un complesso di colline, nel parco nazionale del Gargano, pochi chilometri a sud-est del lago di Lesina, a fare da avanguardia settentrionale del promontorio del Gargano. Il territorio comunale si estende dal mare Adriatico all'alta collina (754 m s.l.m.) ed \u00e8 compreso tra i laghi di Varano e Lesina. Vi si riscontra un insieme variegato di microambienti e paesaggi, nei quali anfratti, grotte e sorgenti rivelano la natura fortemente carsica del territorio. Nel territorio comunale scorre il fiume Lauro.\nLe localit\u00e0 che rientrano geograficamente nel territorio di questa citt\u00e0 garganica sono: Torre Mileto (localit\u00e0 balneare), San Giuseppe (luogo di culto), Monte Devio (luogo di culto), Gargano Blu (localit\u00e0 confinante con Torre Mileto).\nAltre localit\u00e0 sono presenti nella sottosezione \u201cAree Naturali\u201d.\nNotata la sua posizione geografica, il Comune \u00e8 considerato come la \u201cantica porta del Gargano\u201d.\nIl Comune faceva parte della Comunit\u00e0 Montana del Gargano (fino all\u2019anno 2009, data di soppressione della Comunit\u00e0).\nIl comune confina con quelli di Lesina, Cagnano Varano, San Marco in Lamis, Apricena e Poggio Imperiale.\nSismicit\u00e0.\nL'intero territorio comunale di San Nicandro \u00e8 parte integrante del distretto sismico del Gargano.\nOrigini del nome.\nLe pi\u00f9 antiche citazioni parlano di un \"Castrum Sancti Nicandri\", quindi di un \"Castellum\" e infine della \"Terra Sancti Nicandri\", nel momento in cui l'antico castello diviene un borgo abitato.\nIl toponimo \u00e8 riferito al santo omonimo ma \u00e8 da chiarire di quale San Nicandro si tratti, poich\u00e9 il martirologio romano conosce almeno tre diversi santi con questo nome.\nL'ipotesi pi\u00f9 probabile \u00e8 che il primo insediamento sia stato fondato in un tenimento cenobitico denominato San Nicandro per la presenza di qualche chiesa dedicata al santo vescovo di Myra. Per cui lo stesso abitato ne avrebbe poi conservato il nome.\nSuccessivamente, divenuto desueto (o forse mai praticato a livello popolare) il culto di san Nicandro di Myra per alcuni secoli, agli inizi del Seicento l'attenzione cultuale, fuorviata dalla omonimia, si traspose su San Nicandro martire di Venafro, per l'arrivo di un frate francescano panegirista, che port\u00f2 con s\u00e9 nel centro garganico alcune reliquie proprio dalla cittadina molisana.\nIl culto di san Nicandro martire di Venafro, insieme ai compagni Marciano e Daria, grazie all'incentivo pastorale della Chiesa locale e alla promozione \"mecenatistica\" dei feudatari Cattaneo, assunse gradualmente, pur con periodiche difficolt\u00e0, i connotati di culto patronale cittadino, fino al giorno d'oggi.\nNel 1861, con l'unificazione d'Italia, il nuovo governo piemontese decise di modificare il toponimo, forse per esigenze di duttilit\u00e0 burocratica, che divenne \"Sannicandro Garganico\". Una delibera di Consiglio Comunale del 1998, approvata dal Presidente della Repubblica, ripristina il toponimo in \"San Nicandro Garganico\".\nStoria.\nLa prima attestazione documentaria di un \"Castrum Sancti Nicandri\" si ha in un documento di donazione, datato 1095, al conte \"Henricus\" di Monte Sant'Angelo (\u2020 1102/03), nipote di Asclettino I Drengot, del cavaliere normanno fratello di Rainulfo Drengot, il primo conte di Aversa.\nPoche sono le notizie pervenute riguardo ai primi secoli, ma sembra piuttosto plausibile l'ipotesi di una fondazione normanna, se non bizantina, del primo \"castrum\".\nIn verit\u00e0, il primo nucleo abitativo sembra fosse costituito da un casale, detto \"Difesa di San Nicandro\", che doveva sorgere presso la via che conduce alla citt\u00e0 federiciana di Apricena, nei pressi di una ben pi\u00f9 antica chiesa dedicata a San Nicandro vescovo di Myra, forse una grancia di qualche monastero. A pochi chilometri, su un'altura costeggiata da un profondo canale detto \"\"Vallone\", sorgeva una torre di avvistamento e difesa.\nNei secoli successivi al primo millennio, tuttavia, il centro abitato si svilupp\u00f2 proprio nei dintorni di quella torre, a cui fu addossata la costruzione di un castello gi\u00e0 in epoca normanna.\nProbabilmente, la crescita demografica fu dovuta anche alla progressiva immigrazione di abitanti di casali costieri o, comunque, insufficientemente difesi, come Devia, Maletta e Sant'Annea.\nTuttavia anche San Nicandro, nonostante la sua posizione nascosta soprattutto ad Oriente, conobbe alcune incursioni nemiche fino agli inizi del XVI secolo, che tuttavia non furono mai decisive per la permanenza e la crescita dell'abitato.\nDivenuto feudo gi\u00e0 con i Normanni, quando fu oggetto di rivendicazioni tra le contee di Lesina e di Devia, lo troviamo sotto l\"'imperium\" di Guglielmo di Manero negli anni circostanti il 1174.\nNel lungo corso di una serie di travagliati passaggi di propriet\u00e0 tra vari \"patroni\", \u00e8 feudo (1269-1270) dei discendenti di Roberto de Clari; da questi passa ai \"Colant\", ai \"Lagonessa\", ai \"de Sus\", per essere poi acquistato dai della Marra che lo detennero intorno al 1446-1490 perdendolo, poi, per reato di fellonia.\nNei decenni intorno al 1520-1560 passa ai \"Picciolo\" e, dopo la breve parentesi dei \"Carrafa di Maddaloni\", passa ai \"Caroprese\" (fine Cinquecento - primi Seicento) e infine ai Cattaneo, che lo detengono dal primo ventennio del Seicento sino al 1806, quando i feudatari sopperiscono al regno di Gioacchino Murat.\nFu proprio sotto i Cattaneo che San Nicandro conobbe la sua prima fase di stabilit\u00e0 politica e sociale, sebbene continu\u00f2 ad essere un centro a prevalente vocazione agricola e silvo-pastorale, le cui terre erano spartite tra il feudatario e il Clero locale.\nIn questo periodo, infatti, si rileva una pur tenue introduzione del Barocco soprattutto in alcuni edifici religiosi della citt\u00e0, grazie ai frequenti suffragi dei feudatari.\nVerso la fine del Settecento, ebbe inizio la crescita economica di alcune famiglie borghesi che, occupando terre demaniali, gi\u00e0 alla met\u00e0 dell'Ottocento si trovarono a possedere vastissimi latifondi che gli consentirono una rapida ascesa sociale e politica.\nDi queste famiglie, che divennero il bersaglio prediletto, per tutto l'Ottocento, delle pi\u00f9 impietose scorrerie di briganti, la pi\u00f9 potente fu la famiglia Zaccagnino, che offr\u00ec anche una lunga serie di sindaci e deputati sino agli inizi del Novecento.\nProprio all'apice del dominio socio-politico di questa aristocrazia terriera, che intesseva stretti legami con l'alta societ\u00e0 della capitale del Regno di Napoli, San Nicandro conobbe un rapido sviluppo economico, politico e culturale, divenendo in breve tempo il centro maggiore del Gargano: si increment\u00f2 la produzione agricola, con esportazione di prodotti (grano, olio e uva da tavola) in tutta Italia e, soprattutto intorno agli anni trenta del Novecento, crebbe notevolmente l'artigianato.\nNello stesso periodo la compagine politica e culturale conobbe una fervente attivit\u00e0 di movimenti carbonari e massonici, inseriti appieno nelle vicende nazionali.\nSuccessivamente, tra la fine dell'Ottocento e i primi decenni del Novecento, San Nicandro divenne uno dei pi\u00f9 aspri teatri della lotta politica di classe sotto la guida di personaggi eminenti, come Giuseppe e Domenico Fioritto, con esiti spesso tragici, menzionati nelle cronache e mitizzati nella letteratura del tempo, com'\u00e8 il caso de \"Il cafone all'inferno\"\" di Tommaso Fiore, che trasse spunto da storie quotidiane dei contadini sannicandresi.\nQuest'anelito di riscatto, che risuona tuttora nella vasta tradizione di musica e oralit\u00e0 popolari, trov\u00f2 il suo sfogo nel secondo dopoguerra quando, estinte le grandi famiglie di latifondisti, le sinistre conquistarono il potere cittadino, creando un vasto fenomeno di occupazione di terre demaniali, tuttora oggetto di discussione socio-politica.\nSempre durante il secondo conflitto mondiale, un altro fenomeno, tuttora oggetto di studio a livello mondiale, dar\u00e0 a San Nicandro una certa rilevanza socio-antropologica: la conversione di un numeroso gruppo di contadini alla fede giudaica, sotto la guida illuminante di Donato Manduzio.\nA partire dalla fine degli anni 1980, la fama di San Nicandro crebbe in Europa per essere la maggior esportatrice di fiori secchi ornamentali, di cui identific\u00f2 per lungo tempo il 70% della produzione nazionale.\nMonumenti e luoghi d'interesse.\nChiesa Matrice Santa Maria del Borgo.\n\u00c8 la chiesa madre della citt\u00e0, impropriamente identificata come cattedrale, nonostante non sia mai stata residenza episcopale. Costruita probabilmente tra il 1573 e il 1580, assunse presto le funzioni parrocchiali, trasferite dalla pi\u00f9 antica chiesa di San Giorgio, sita nella Terravecchia. Successivamente, grazie all'acquisizione di particolari diritti e onorificenze in seno alla diocesi di Lucera, \u00e8 fregiata del titolo di collegiata, retta da un arciprete e da un collegio di dodici canonici regolari.\nL'edificio attuale \u00e8 il risultato di vari rimaneggiamenti, il pi\u00f9 incisivo dei quali avvenuto intorno al 1693, per ordine del vescovo di Lucera Domenico Morelli e a spese delle confraternite, a seguito del terremoto del 1688. Si presenta oggi a pianta basilicale, con tre navate scandite da dodici pilastri e la volta (costruita nella seconda met\u00e0 dell'Ottocento) a botte con lunette.\nLa facciata, di forma rettangolare ad abbracciare l'estensione delle tre navate, \u00e8 interamente costituita di blocchi di pietra squadrati. Ad interrompere questa austerit\u00e0, il sobrio portale centrale in stile tardo-rinascimentale, sovrastato da un frontone arcuato aperto che accoglie, sulla sommit\u00e0, le insegne del vescovo Morelli e la lapide della ricostruzione del 1693.Il campanile, un paio di metri a nord-est del corpo della chiesa, \u00e8 a torre quadrata, dello stesso stile della facciata, diviso in tre sezioni da due cornicioni marcapiano. L'ultima ospita l'aula campanaria. La torre termina con una cuspide ottagonale, che sul versante principale reca una meridiana.\nSul lato ovest, parallele alla chiesa e unite ad essa da tre archi che si aprono nella navata destra, tre cappelle: quella dei Misteri della Passione, dell'Immacolata e del SS. Sacramento. La cappella dei Santi Patroni, invece, \u00e8 sita parallelamente alla navata sinistra, nella parte anteriore.\nDa ammirare, la nutrita statuaria lignea di scuola napoletana, risalente al tardo barocco, come testimoniano le preziose ed espressive forme della statua dell'Immacolata, di San Michele, di San Nicandro, San Marciano e Santa Daria, commissionate nel 1719 dall'allora principe di San Nicandro, Baldassarre Cattaneo Della Volta Paleologo (Genova 1660 - Napoli 1739), allo scultore napoletano \"Alfonso Postiglione\".\nIl 9 marzo 2017 \u00e8 stata riaperta al culto la cappella dei SS. Patroni Nicandro, Marciano e Daria, ai lati dell'altare lo stemma della famiglia Cattaneo Della Volta Paleologo. I colori scelti per l'altare e i reliquari delle statue lignee sono quelli dei vestiti della donna di San Nicandro.\nDi un certo rilievo storico e artistico, la tela dell'Annunciazione, attestata al tardo Cinquecento, gli altari barocchi di San Michele e dei Santi Nicandro, Marciano e Daria, patroni della citt\u00e0.\nChiesa di San Giorgio in Terravecchia.\nQuesta piccola chiesa \u00e8 la pi\u00f9 antica, sorge all'interno delle mura medioevali (la Chiesa Madre invece ne \u00e8 appena all'esterno), \u00e8 ad aula unica con tre campate, oggi coperte con tetto piano, ha un altare in marmo intarsiato con il retro provvisto di una piccola sacrestia in piano con la chiesa stessa. Tramite una scala pioli si accede a un soppalco che permette di portare doni e fiori alla Madonna di Costantinopoli. Si ricordano in proposito i festeggiamenti, l'8 settembre, con funzione religiosa e processione. Lungo i muri si trovano ancora le nicchie con statue di santi, tra i quali San Giorgio, a cui \u00e8 dedicata la chiesa, Sant'Antonio Abate e San Leonardo. Ogni primo marted\u00ec del mese vi si celebra la messa. La facciata \u00e8 semplice, con portale in pietra e cornicione culminante con campanile a vela (a doppia campana), raccordato al prospetto da due lunette. Al centro della facciata \u00e8 un prezioso quadro della Madonna con Bambino che copre un affresco molto pi\u00f9 antico della Madonna Nera di Costantinopoli, del quale per\u00f2 il restauro \u00e8 pressoch\u00e9 impossibile.\nQuesta chiesa ha una particolarit\u00e0 per cui viene spesso ricordata nei racconti degli anziani: dietro l'altare, accessibile (fino al 1990) tramite una botola aperta sul pavimento ligneo del coro, c'\u00e8 un pozzo molto stretto, corredato da un secchiello in rame battuto e stagnato del diametro di circa 10\u00a0cm; la leggenda racconta che chi riusciva a tirar su dal pozzo quel secchiello colmo di acqua, senza farne cadere goccia durante la risalita, poteva formulare un desiderio, che sarebbe stato esaudito.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2017 la popolazione straniera residente era di 506 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nReligione.\nComunit\u00e0 Ebraica di San Nicandro.\nLa comunit\u00e0 ebraica di San Nicandro Garganico si \u00e8 sviluppata a partire dalla fine del 1920 in seguito alla conversione di Donato Manduzio, un veterano della prima guerra mondiale che si ispir\u00f2 alla sua personale lettura della Bibbia. Presto convert\u00ec un certo numero di suoi paesani ma nel 1949 la maggior parte degli ebrei di San Nicandro emigr\u00f2 in Israele. Il culto dei fedeli ebrei che sono rimasti si mantiene nella sinagoga Scolanova e nella vicina citt\u00e0 di Trani.\nTradizioni e folclore.\nLa Festa Patronale \u00e8 caratterizzata da vari eventi religiosi e civili. Secondo antiche tradizioni, ogni anno, vengono accesi fal\u00f2 in diversi quartieri della citt\u00e0\nContinuando con gli altri sport ricordiamo l\u2019atletica leggera a cura dell\u2019\"A.S.D. Atletica San Nicandro\", le arti marziali (i cui atleti partecipano anche ad eventi sportivi a livello regionale e a livello nazionale, ma non solo), il ciclismo a cura dell\u2019\"A.S.D. VeloClub\" ed \u00e8 presente, in citt\u00e0, uno skate-park utilizzato principalmente da moltissimi skater del posto.\nInfrastrutture e trasporti.\nLa cittadina \u00e8 collegata all'uscita Poggio Imperiale-Lesina dell'Autostrada A14 dalla strada statale 693; \u00e8 inoltre raggiunta dalla Strada statale 89 Garganica che la connette a San Severo e Apricena.\nInoltre, \u00e8 servita da una stazione ferroviaria, posta sulla ferrovia San Severo-Peschici gestita dalle Ferrovie del Gargano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36506", "revid": "125743320", "url": "https://it.wikipedia.org/wiki?curid=36506", "title": "San Severo", "text": "San Severo (, \"Sanz\u0259v\u00edr\u0259\" in dialetto sanseverese) \u00e8 un comune italiano di abitanti della provincia di Foggia in Puglia.\nImportante centro di antiche tradizioni mercantili e agricole, \u00e8 essenzialmente dedito al terziario. Il comune, al centro di un reticolo viario nel Tavoliere settentrionale, ha un'ampia estensione territoriale. \u00c8 \"citt\u00e0 d'arte\".\nGeografia fisica.\nLa citt\u00e0 sorge nel settore nord del Tavoliere ad una altitudine di 86 m s.l.m.. Confina con Apricena a nord, Rignano Garganico a est, Foggia e Lucera a sud, Torremaggiore e San Paolo di Civitate a ovest. San Severo \u00e8 il trentaduesimo comune italiano per estensione territoriale e il nono della Puglia.\nTerritorio.\nIl territorio \u00e8 prevalentemente pianeggiante e, geologicamente, appartiene al Quaternario antico essendo caratterizzato da sabbia e argilla fossilifere, di origine marina. Da un punto di vista altimetrico, risulta essere decrescente da ovest (163 m s.l.m.) a est (23 m s.l.m.). Con la variazione altimetrica, variano gli elementi dal paesaggio: ad ovest si trovano prevalentemente lievi colline, a est una area pianeggiante pi\u00f9 regolare, in corrispondenza del bacino del Candelaro. L'agro \u00e8 scarsamente popolato pur essendo costellato di masserie. Le colture prevalenti sono quelle di oliveti, vigneti e seminativi a frumento. Pi\u00f9 rari i frutteti, mentre non mancano campi coltivati a ortaggi.\nIdrografia.\nI corsi d'acqua sono minimi. Oltre al Candelaro, l'agro sanseverese \u00e8 attraversato dai torrenti Triolo, Salsola, Radicosa, V\u00e8nolo, Ferrante e Potesano. Alla scarsit\u00e0 di acque in superficie, quasi del tutto assenti nella stagione estiva, corrisponde una notevole presenza di acque freatiche salmastre, soprattutto nel sottosuolo della citt\u00e0..\nClima.\nIl clima, gi\u00e0 temperato per latitudine e longitudine, \u00e8 caratterizzato da inverni freddi solo relativamente (con nevicate molto rare) ed estati molto calde, caratterizzate da forti escursioni termiche diurne. I venti sono frequenti e moderati, talvolta piuttosto forti. Il mese pi\u00f9 freddo \u00e8 gennaio con 7\u00a0\u00b0C di media ed i pi\u00f9 caldi sono luglio e agosto (25\u00b0). Dal punto di vista legislativo il comune di San Severo ricade nella \"Fascia Climatica D\" in quanto i gradi giorno della citt\u00e0 sono 1494, dunque limite massimo consentito per l'accensione dei riscaldamenti \u00e8 di 12 ore giornaliere dal 1\u00ba novembre al 15 aprile.\nOrigini del nome.\nIl nome della citt\u00e0 deriva da quello del santo patrono, san Severino, titolare della chiesa intorno alla quale il \"castellum\" si \u00e8 formato. L'agiotoponimo originario, \"Castellum Sancti Severini\" o semplicemente \"Sanctus Severinus\", si legge in sette documenti redatti tra il 1116 e il 1266. La forma \"Sanctus Severus\", invece, \u00e8 attestata la prima volta in un documento del 1134, peraltro noto esclusivamente in dubbia trascrizione moderna. In una pergamena del 1141 compaiono entrambe le forme, una all'inizio e l'altra alla fine della scrittura, segno dell'alternanza che a un certo punto innesc\u00f2 la mutazione del nome dell'abitato a favore di un toponimo diverso dal titolo della chiesa matrice.\nCi\u00f2 nonostante il nome della citt\u00e0 rest\u00f2 fluttuante per lungo tempo, tanto che \"San Severino\", seppur sporadicamente, risulta in uso fino al XVII secolo. In alcuni documenti quattrocenteschi, inoltre, nell'intestazione in latino si legge la grafia originaria e nel testo in volgare quella derivata: questo fa ritenere che il cambiamento dell'antico agiotoponimo sia dovuto alla sincope, soppressione comune nel passaggio dal latino all'italiano: \"Sanctus Severinus\" &gt; \"Sanseverinus\" &gt; \"Sansevero\", tanto pi\u00f9 che nessun santo di nome Severo risulta venerato in citt\u00e0 prima della fine del Seicento. Non a caso, il toponimo ufficiale - pur ammettendosi le infrequenti varianti \"San Severo\" e \"S. Severo\" - fu sempre \"Sansevero\", in forma univerbata.\nNel 1931 il comune, su richiesta del Ministero dell'interno, adott\u00f2 ufficialmente la grafia \"San Severo\", essendo quella riportata dal \"Dizionario dei Comuni del Regno\" compilato dall'Istituto Centrale di Statistica (il caso \u00e8 analogo a quello di Sanremo). La scarsa o nulla resistenza al cambiamento ha fatto s\u00ec che la forma \"San Severo\" abbia preso piuttosto rapidamente il sopravvento, sicch\u00e9 oggi essa risulta impiegata quasi universalmente.\nStoria.\nLe origini e i primi secoli.\nSecondo la leggenda rinascimentale, la citt\u00e0 fu fondata dall'eroe greco Diomede col nome di \"Castrum Drionis\" (Casteldrione), e sarebbe rimasta pagana fino al 536, quando san Lorenzo Maiorano, vescovo di Siponto, avrebbe imposto all'abitato il nome di un fantomatico governatore Severo, da lui convertito al Cristianesimo.\nSan Severo sorge nell'antica Daunia e nel suo agro sono state rinvenute tracce di vari insediamenti neolitici. In et\u00e0 altomedievale l'area non risulta interessata da abitati stabili e definibili. Tra l'et\u00e0 longobarda e quella bizantina s'irradi\u00f2 dal monastero di Cassino il monachesimo benedettino, e con esso il culto dell'apostolo del Norico, san Severino abate: sul probabile itinerario della Via Francigena sorse dunque una primitiva chiesetta dedicata al santo, presso cui si form\u00f2 nell'XI secolo, grazie al continuo afflusso di pellegrini diretti a Monte Sant'Angelo e agli spostamenti di uomini e merci, l'odierna citt\u00e0, originariamente chiamata \"Castellum Sancti Severini\" (borgo fortificato di San Severino).\nL'agglomerato, sviluppatosi rapidamente grazie alla posizione favorevole ai commerci, assunse ben presto una notevole importanza, e fu sede di mercanti veneti, fiorentini, saraceni ed ebrei. Dapprima soggetta agli abati benedettini del monastero di San Pietro di Terra Maggiore (e nel 1116 l'abate Adenulfo vi dett\u00f2 la famosa \"Charta Libertatis\"), nel 1230 la citt\u00e0, divenuta regia, si ribell\u00f2 a Federico II di Svevia che la pun\u00ec coll'abbattimento delle mura. Tra il 1232 e il 1233 Giacomo da Lentini vi esercit\u00f2 la professione notarile. Nel 1295 Bonifacio VIII la cedette ai cavalieri templari.\nTrecento e Quattrocento.\nIntorno al 1312, dopo la soppressione dell'ordine templare, la citt\u00e0, fortificata nuovamente con una cinta muraria pi\u00f9 ampia, fu donata da Roberto d'Angi\u00f2 alla moglie Sancia, che nel 1317 la cedette al conte Pietro Pipino, signore di Vico. Questi, peraltro, non riusc\u00ec mai a prendere possesso del nuovo feudo a causa della resistenza armata dei cittadini, che deposero le armi solo quando il re concesse loro di riscattare la citt\u00e0. San Severo fu quindi dichiarata \"citt\u00e0 regia\" in perpetuo.\nDopo che la regina Giovanna d'Angi\u00f2 vi soggiorn\u00f2 per lungo tempo, diversi monarchi napoletani la onorarono della loro presenza, tra cui gli aragonesi Alfonso I e Ferrante I. Quest'ultimo, il 1\u00ba ottobre 1491, concesse a San Severo lo statuto municipale, noto anche col nome di \"statuto ferrantino\". Nel Quattrocento, San Severo diviene sede vescovile, sfruttando la decadenza della vicina Civitate; nello stesso secolo la cattedra ritorna nella preesistente sede episcopale. Secondo la tradizione locale, alla fine del XV secolo San Severo divenne capoluogo del giustizierato (provincia) di Capitanata, sotto la cui giurisdizione ricadeva anche il Contado di Molise, e fu sede dei funzionari provinciali e del tribunale della Regia Udienza; inoltre, la citt\u00e0 batt\u00e9 moneta propria.\nIl Cinquecento.\nNel 1521 Carlo V, sorprendentemente, vendette la citt\u00e0 al duca di Termoli Ferdinando di Capua, ma il sindaco Tiberio Solis (o de Lisolis) riusc\u00ec a riscattarla versando all'imperatore 42.000 ducati, messi insieme raccogliendo contributi di privati cittadini e, soprattutto, contraendo l'enorme debito di 32.000 ducati con alcuni banchieri napoletani. Il sovrano, allora, dichiar\u00f2 nuovamente San Severo citt\u00e0 perpetuamente regia e inalienabile. Secondo la tradizione, nel gennaio del 1536 lo stesso Carlo V l'avrebbe onorata della sua presenza, nell'occasione nobilitando ventiquattro famiglie cittadine e istituendo l'oligarchico Regime dei Quaranta (dal 2006 l'evento \u00e8 rievocato da un corteo storico).\nPer San Severo, divenuta la pi\u00f9 popolosa citt\u00e0 di Capitanata, il Cinquecento fu un secolo aureo. La ricchezza dei commerci, la vitalit\u00e0 culturale e l'autonomia amministrativa ne fecero uno dei maggiori centri del Mezzogiorno, grazie in particolare alla presenza di un grande fondaco veneziano che, direttamente collegato al porto del fiume Fortore, faceva da importante tramite tra la Serenissima e il regno napoletano. Leandro Alberti nella \"Descrittione di tutta l'Italia\" (Venezia, 1550) scrive di San Severo che \u00ab\u00e8 questo castello molto ricco, nobile, civile e pieno di popolo, ed \u00e8 tanto opulento che non ha invidia ad alcun altro di questa regione\u00bb. Notevole, in questi anni, \u00e8 anche l'organizzazione ecclesiastica cittadina, con quattro ricche parrocchie, diversi ospedali, alcune confraternite e nove istituti religiosi, sei maschili e tre femminili.\nL'et\u00e0 del principato.\nNel 1579, all'apice del suo prestigio ma soffocata dal debito contratto nel 1521, la citt\u00e0 fu venduta al duca Gian Francesco di Sangro, che ottenne per i suoi eredi il titolo di \"principi di Sansevero\" (il cui personaggio pi\u00f9 rappresentativo fu il famoso inventore Raimondo Di Sangro, creatore della Cappella Sansevero a Napoli). Di conseguenza essa perse il rango di capoluogo, che pass\u00f2 nel 1584 a Lucera, dove si trasferirono il governatore della provincia e il tribunale.\nPessimo fu il rapporto dei cittadini coi nuovi feudatari, che non mancarono di inacerbire i sudditi con atti spregiudicati e tirannici. Molte famiglie dell'antica aristocrazia sanseverese scelsero subito di lasciare la citt\u00e0 e quelle che restarono assistettero impotenti all'esautorazione del Regime dei Quaranta.\nL'infeudamento segn\u00f2 l'inizio di una fase di declino, nonostante la promozione della citt\u00e0 a sede vescovile nel 1580. Successivamente il catastrofico terremoto del 30 luglio 1627, la cui eco super\u00f2 i confini nazionali, la rase al suolo quasi completamente e provoc\u00f2 la morte di ottocento abitanti e di un imprecisato numero di forestieri. La ricostruzione fu piuttosto lenta, nonch\u00e9 frenata dall'epidemia di peste del 1656 e 1657 (vi persero la vita circa tremila cittadini), ma nel Settecento la citt\u00e0 rifior\u00ec, dandosi fisionomia marcatamente barocca.\nIl 16 aprile 1797 Ferdinando IV visit\u00f2 San Severo e vi pass\u00f2 in rivista il reggimento Regina. Il 25 aprile, invece, vi vennero in visita il principe Francesco e la regina Maria Carolina, che assistettero a una messa solenne nella cattedrale.\nNel febbraio del 1799, a seguito della feroce reazione alla proclamazione della repubblica giacobina, sfociata nel fanatico massacro dei suoi fautori, le truppe francesi, comandate dai generali Duhesme e La Foret, vinsero cruentemente un arrangiato esercito popolare e saccheggiarono con terribile violenza la citt\u00e0. Le vittime, tra cittadini e soldati, furono circa quattrocentocinquanta\nL'Ottocento.\nAbolita la feudalit\u00e0 nel 1806 e tramontata la signoria dei di Sangro, nel 1811 San Severo, sesta citt\u00e0 del regno per numero di abitanti, divent\u00f2 capoluogo di uno dei tre distretti (poi circondari) di Capitanata e quindi sede di sottintendenza (poi sottoprefettura), mentre nel 1819 s'inaugur\u00f2, nell'antico Palazzo del Decurionato, il Teatro Comunale \"Real Borbone\", prima sala all'italiana di Capitanata e tra le prime del Mezzogiorno.\nDopo il decennio francese la citt\u00e0 divenne una cruciale roccaforte della carboneria e della massoneria, tanto che Guglielmo Pepe vagheggi\u00f2 a lungo l'idea di fare di San Severo il punto di partenza dei moti del 1820. Nel 1826 fu aperto il Cimitero monumentale. Il 18 maggio 1847 visit\u00f2 la citt\u00e0 Ferdinando II. L'ampia Villa Comunale, invece, fu inaugurata nel 1854, mentre nel 1858 fu istituita la Civica Biblioteca Ferdinandea.\nNel 1860 San Severo contribu\u00ec con molti giovani ad accrescere le file dei garibaldini e, quando Francesco II era ancora sul trono, fu la prima citt\u00e0 di Capitanata a proclamare il Regno d'Italia e a issare la bandiera tricolore. Il 21 ottobre dello stesso anno, i sanseveresi votarono all'unanimit\u00e0 per l'Italia unita. Dal 1862 al 1864, mentre impazzava il brigantaggio postunitario, la citt\u00e0 fu sede del 49\u00ba Reggimento che si distinse nella repressione del fenomeno.\nDopo l'Unit\u00e0 si edific\u00f2 la stazione ferroviaria (1863), furono attivati il Real Ginnasio e le Scuole Tecniche (1864), si costru\u00ec la casa circondariale e furono fondate due importanti bande musicali, la \"Bianca\" nel 1879 e la \"Rossa\" nel 1883, che ottennero vari riconoscimenti internazionali. Deputati del collegio cittadino furono il giurista Luigi Zuppetta, vincitore delle elezioni del 1861, 1864, 1865 e 1880, e, dal 1866 al 1875, il famoso storico della letteratura Francesco De Sanctis.\nIl Novecento e i giorni nostri.\nIl 29 aprile 1923 il principe ereditario Umberto di Savoia visit\u00f2 la citt\u00e0 e inaugur\u00f2 il grandioso edificio scolastico \"Principe di Piemonte\". Nel 1929 fu inaugurato, invece, il campo sportivo comunale. Il 27 ottobre 1931 il ministro delle comunicazioni Costanzo Ciano inaugur\u00f2 le Ferrovie del Gargano, che collegano la stazione di San Severo a una serie di localit\u00e0 del Gargano, come Ischitella, Foce Varano e Rodi Garganico fino a Peschici, mentre il 9 dicembre 1937 si apr\u00ec per la prima volta il sipario del nuovo Teatro Comunale.\nDurante la seconda guerra mondiale, il 9 settembre 1943 un gruppo di soldati italiani fu protagonista di un episodio di resistenza, rifiutando di cedere le armi ai tedeschi. Entro il successivo 28 settembre i tedeschi fecero saltare la centrale telefonica, il mulino Casillo e alcuni ponti, tra cui quello della ferrovia. Giunti gli alleati, la citt\u00e0 fu sede di un'importante base aerea statunitense, ospitando la \"Fifteenth Air Force\". I P-51 del \"31st Fighter Group\" hanno eseguito missioni e condotto operazioni di supporto militare dalla base sanseverese dal 2 aprile 1944 al 3 marzo 1945.\nIl 23 marzo 1950 i lavoratori di San Severo insorsero contro le forze di polizia, alzando barricate e assaltando le armerie e la sede del MSI. Gli scontri causarono un morto e circa quaranta feriti tra civili e militari, e l'esercito occup\u00f2 coi carri armati le principali vie della citt\u00e0. Nei giorni seguenti, coll'accusa di insurrezione armata contro i poteri dello Stato, furono arrestate centottantaquattro persone, assolte e rilasciate dopo il processo, un anno dopo. Nel Novecento, in un clima culturale ricco di fermenti, sono vissute a San Severo personalit\u00e0 di rilievo come i poeti Umberto Fraccacreta e Mario Carli, gli scrittori Nino Casiglio e Giuseppe Annese, l'economista Angelo Fraccacreta e il celebre artista e fumettista Andrea Pazienza. Giovanni Paolo II ha visitato la citt\u00e0 il 25 maggio 1987.\nNel 1996, con apposito decreto, il Presidente della repubblica Oscar Luigi Scalfaro ha confermato per San Severo il titolo di \"citt\u00e0\", storicamente acquisito nel 1580, al momento dell'istituzione della diocesi sanseverese. Nel 1999 sono stati presentati, presso la Camera dei deputati e il Senato della Repubblica, due disegni di legge (rispettivamente il 6472 e il 4370) per l'istituzione della provincia di San Severo, comprendente 22 comuni del Tavoliere settentrionale, del Gargano e del Subappennino Dauno. Tra il 31 ottobre e il 2 novembre 2002 un violento sisma, noto come terremoto del Molise, ha lesionati diversi edifici del borgo antico e causata la chiusura di alcune chiese storiche.\nSimboli.\nDal XVI secolo lo stemma civico, per memoria del miracolo del 1528, rappresenta in campo di cielo san Severino in abito sacerdotale, a cavallo, con una bandiera rossa caricata della croce nella destra e la sinistra distesa a protezione della citt\u00e0, raffigurata nella punta dello scudo. Lo stemma \u00e8 sormontato dalla corona aurea turrita, propria delle citt\u00e0.\nI colori ufficiali del comune sono il giallo e il rosso: il caratteristico gonfalone cittadino, che rappresenta un vero e proprio \"unicum\" nell'araldica civica italiana, \u00e8 un drappo bifido scaccato di questi due colori, frangiato d'oro e caricato dello stemma civico (solo Pistoia e Suvereto hanno, come San Severo, un drappo scaccato, ma scalinato, non bifido).\nLo stemma civico e il gonfalone sono stati ufficialmente approvati dal Capo del Governo il 5 aprile 1937 e registrati nell'Albo dei Comuni d'Italia.\nMonumenti e luoghi d'interesse.\nArchitetture religiose.\nChiesa matrice di San Severino abate.\nRisalente all'XI secolo, \u00e8 monumento nazionale oltre che l'edificio di culto pi\u00f9 antico della citt\u00e0, di cui \u00e8 chiesa matrice, arcipretale, nonch\u00e9 tempio civico.\nFu attorno a questa chiesa, posta sul probabile itinerario della cosiddetta \u201cVia Sacra Langobardorum\u201d (una diramazione della Via Francigena) che, per il continuo afflusso di pellegrini, si cre\u00f2 il nucleo originario della citt\u00e0, al tempo noto come \"Castellum Sancti Severini\".\nLa chiesa sub\u00ec notevoli ampliamenti a partire dal 1200, mentre gli altari e le opere pittoriche risalgono al periodo compreso tra il XVI secolo e il XVII secolo.\nFu gravemente danneggiata dal violentissimo terremoto del 1627. Sul finire del XVIII secolo fu ridipinta a calce in occasione di un'epidemia e successivamente decorata in stile neobarocco.\nCattedrale di Santa Maria assunta.\nLa chiesa ha origini medievali, risalente al XII secolo. Nel XVIII secolo ha subito un profondo restauro barocco, conservandosi solo alcuni elementi preesistenti, tra cui il rosone romanico. Le tele settecentesche si devono al pennello di Alessio D'Elia, Santolo Cirillo e Giovanni Maria Mollo. La facciata, in stile eclettico, \u00e8 del 1872.\nChiesa di San Lorenzo delle Benedettine.\nFu costruita nel XVIII secolo su progetto di Giuseppe Astarita modificato da Ambrosio Piazza. Nell'aula, a pianta centrale, spiccano gli altari marmorei di Giuseppe e Gennaro Sammartino (1793). Di rilievo il pulpito ligneo del 1790 e le statue ottocentesche di santi, opere di Arcangelo Testa.\nChiesa di Santa Maria della Piet\u00e0.\nRicostruita nel primo Settecento, ha fastoso interno rococ\u00f2 con ricca decorazione in marmi e stucchi. L'altare maggiore \u00e8 opera di Michele Salemme del 1772.\nSantuario della Madonna del Soccorso.\nEdificata nel XII secolo, fu affidata ai monaci agostiniani. I confratelli del Soccorso la ristrutturarono nel XVIII secolo. La facciata lapidea, rococ\u00f2, \u00e8 opera dei fratelli Pietro e Gregorio Palmieri. L'altare maggiore, napoletano, \u00e8 di Vincenzo Palmieri (1765).\nCentro storico.\nSan Severo conserva un centro storico, con significativi monumenti, per il quale il 2 febbraio 2006 ha ottenuto il riconoscimento regionale di \"citt\u00e0 d'arte\", confermato con nuova determina della Regione Puglia il 16 aprile 2019.\nIl centro cittadino, definito perimetralmente dalla cinta muraria intervallata da sette porte, ormai completamente smantellata, fu profondamente danneggiato dal sisma del 30 luglio 1627. Pur conservando il labirintico sistema stradale medievale, il grande borgo antico, su cui si ergono alcuni caratteristici campanili con le guglie maiolicate, \u00e8 ricco di monumenti prevalentemente barocchi, come i tanti palazzi signorili (de Petris, del Sordo, de Lucretiis, Fraccacreta, Mascia, Recca, de Ambrosio, del Pozzo, Summantico, Carafa ecc.), i tre grandi monasteri delle benedettine (ieri sede del tribunale, soppresso dal Governo Monti), dei celestini (sede municipale dal 1813) e dei francescani (del museo civico, M.A.T. ,Museo Alto Tavoliere), e le scenografiche chiese di santa Maria della Piet\u00e0 e san Lorenzo (entrambe monumenti nazionali) e di san Nicola e della Trinit\u00e0.\nCuore del centro \u00e8 la severa chiesa matrice di san Severino (anch'essa monumento nazionale), dedicata al primo e principale patrono della citt\u00e0 e diocesi, che conserva i prospetti esterni romanici, con rosone e archivolto in pietra d'et\u00e0 federiciana. La vasta cattedrale, dedicata a santa Maria assunta, \u00e8 frutto di numerosi rimaneggiamenti; all'interno conserva, tra l'altro, una fonte battesimale del XII secolo e dipinti settecenteschi (di D'Elia, Mollo e altri solimeneschi). Altri edifici sacri d'interesse storico e artistico sono la collegiata di san Giovanni Battista (con tele di Nicola Menzele) e le chiese di santa Maria del Carmine (con grande cupola affrescata da Mario Borgoni), sant'Agostino (santuario del Soccorso), san Francesco d'Assisi, sant'Antonio abate, santa Croce, santa Maria di Costantinopoli (dei cappuccini), san Sebastiano (o della Libera), santa Lucia, santa Maria delle Grazie e san Matteo (o san Bernardino).\nInteressanti sono anche il severo palazzo Vescovile, pi\u00f9 volte rimaneggiato, e il secentesco palazzo del Seminario, sensibilmente ampliato nell'Ottocento. Il teatro comunale inaugurato nel 1937 e oggi dedicato a Giuseppe Verdi, con una capienza di 800 posti (in origine 1600), \u00e8 il massimo teatro all'italiana di Capitanata e tra i maggiori di Puglia.\nAlcune architetture pubbliche sono state realizzate tra la fine dell'Ottocento e il primo Novecento, tra cui l'asilo d'infanzia \"Matteo Trotta\" (1899), la casa di riposo \"Concetta Masselli\" (1902), l'ospedale \"Teresa Masselli-Mascia\" (1906) e l'Edificio scolastico \"Edmondo de Amicis\", gi\u00e0 \"Principe di Piemonte\", inaugurato da Umberto di Savoia il 29 aprile 1923. L'austero prospetto della camera del lavoro (gi\u00e0 casa del fascio) si trova in piazza Allegato, opera degli anni trenta che ripete, in scala ridotta, la facciata del municipio di Latina.\nSociet\u00e0.\nLingue e dialetti.\nPer la posizione geografica della citt\u00e0, che permette da secoli un contatto diretto con dialettofoni garganici, pugliesi settentrionali, molisani e campani, il dialetto sanseverese, globalmente alquanto vicino al napoletano, presenta interessanti caratteri di contaminazione con esiti, al contrario del dialetto foggiano, del tutto estranei al dialetto barese.\nPer un esempio delle non piccole differenze tra il foggiano e il sanseverese, si veda come il medesimo proverbio (\u00abNon ho fatto in tempo a dire: \"Cristo, aiutami\"\u00bb) suoni a Foggia: \"N'\u00e0gghj\u00eb f\u00e0tt\u00eb a tt\u00ecmb\u00eb a dd\u00edc\u00eb: \"Cr\u00ecst\u00eb, ajj\u00f9t\u00ebm\u00eb\"\", e a San Severo: \"Nn'h\u00ea f\u00e0tt\u00eb a tt\u00e8mb\u00eb a dd\u00edc\u00eb: \"Cr\u00ecst\u00eb, ajj\u00f9t\u00ebm\u00eb\"\", ovvero come all'espressione foggiana \"St\u00e9c\u00eb app\u00ebzz\u00ebc\u00e0t\u00eb c\u00e2 sput\u00e0cchj\u00eb\" (sta incollato con la saliva) corrisponda, in sanseverese, \"St\u00e0 pp\u00ebcc\u00ebch\u00e8t\u00eb c\u00fb sput\u00e8t\u00eb\". Altro proverbio esemplare \u00e8 \u00abIl cane azzanna lo straccione\u00bb: a Foggia \u00e8 reso con\" 'U c\u00e0n\u00eb muzzich\u00e8j\u00eb 'u strazz\u00e0t\u00eb\", a San Severo con\" 'U ch\u00e8n\u00eb m\u00f2cc\u00ebch\u00eb a 'u stracc\u00e8t\u00eb\".\nTradizioni e folclore.\nLa festa patronale.\nLa festa patronale, nota come Festa del Soccorso, celebra la solennit\u00e0 liturgica (8 maggio) della Madonna del Soccorso, patrona della citt\u00e0 e della diocesi. Alla Vergine sono associati, nei festeggiamenti esterni della terza domenica di maggio e del luned\u00ec successivo, i santi compatroni Severino abate e Severo vescovo.\nLa festa \u00e8 caratterizzata da due processioni in cui si portano a spalla numerosi simulacri di santi.\nI riti del venerd\u00ec santo.\nTra le molte tradizioni del suo passato che San Severo conserva, vi sono i riti tardo-barocchi della settimana santa. All'alba del venerd\u00ec santo tre processioni prendono avvio contemporaneamente dalla chiesa della Piet\u00e0, colla statua settecentesca dell'Addolorata (Arciconfraternita dell'Orazione e Morte), dalla chiesa della Trinit\u00e0, coll'effigie lignea del Cristo legato alla colonna (Arciconfraternita del Rosario), e dalla chiesa di sant'Agostino, colla pesante \"Croce del Cireneo\" portata a spalla da penitenti incappucciati (Arciconfraternita del Soccorso); i tre sacri cortei convergono nell'antica piazza del Castello, dove avviene l'incontro: le statue dell'Addolorata e del Cristo corrono l'una verso l'altra ma l'abbraccio tra la Madre e il Figlio \u00e8 impedito dalla Croce, che si pone improvvisamente tra loro.\nAlla sera del venerd\u00ec Santo, invece, si snoda per le vie della citt\u00e0, dalla chiesa di santa Lucia, la processione coll'effigie di Ges\u00f9 morto, racchiusa in una fastosa urna barocca, seguita da un'altra statua della Vergine Dolorosa (Confraternita del SS.Sacramento). In Santa Lucia, al rientro del sacro corteo, si espongono al bacio del popolo in una deposizione gli stessi simulacri del Cristo morto e della Madonna, mentre nella chiesa della Piet\u00e0, dopo la rituale \"ora della Desolata\", la statua dell'Addolorata, spogliata dei fastosi abiti del mattino e posta direttamente in terra ai piedi dell'altare maggiore, 'riceve le condoglianze' dei fedeli che le baciano le mani.\nNell'aprile 2014, il motore di ricerca internazionale di voli, Skyscanner, pone la processione diurna del Venerd\u00ec Santo di San Severo al quarto posto nella classifica delle processioni pasquali pi\u00f9 belle d'Italia, dopo Enna, Sora e Savona.\nLa festa del Carmine.\nLa festa del Carmine si celebra in onore della Beata Vergine del Monte Carmelo, protettrice dei muratori e degli artigiani, il 16 luglio, sua festa liturgica. Il culto dedicatole \u00e8 tra i pi\u00f9 praticati a San Severo ed \u00e8 secondo solo a quello patronale della Madonna del Soccorso. Il 6 luglio ha inizio il novenario di preghiera nella chiesa del Carmine, sede dell'omonima arciconfraternita, e la statua della Madonna, uno dei capolavori della scultura lignea napoletana del Settecento, opera dei fratelli Michele e Gennaro Trillocco su modello di Giuseppe Sanmartino (1790), \u00e8 per l'occasione esposta alla pubblica venerazione in un apparato effimero. La sera del 15 luglio il vescovo celebra un solenne pontificale, alla presenza del simulacro della Madonna, in largo Carmine. Nella serata del 16 luglio si tiene la solenne processione. Lungo l'itinerario, che coincide coll'intero 'Giro esterno', si incendiano le tradizionali batterie pirotecniche. Al rientro del simulacro ha luogo il tradizionale incendio del campanile. I festeggiamenti esterni includono anche i giorni che precedono e seguono il 16 luglio e per l'occasione sono installate artistiche luminarie in largo Carmine.\nLa festa del Rosario.\nLa festa liturgica in onore della Madonna del Rosario si celebra il 7 ottobre: ogni anno il vescovo presiede una messa solenne nella chiesa della SS. Trinit\u00e0, che ospita l'Arciconfraternita del Rosario. I festeggiamenti esterni si tengono la terza domenica di ottobre e consistono nella solenne processione mattutina del simulacro della Vergine, prezioso manichino ligneo napoletano realizzato dall'artista Giacomo Colombo nel 1716, accompagnato dalle statue di San Domenico e Santa Teresa. Lungo l'itinerario sono incendiate numerose batterie alla sanseverese.\nAltre feste religiose.\nMolto sentite sono anche le feste, con relative processioni e incendio di batterie, di santa Rita da Cascia (22 maggio), di san Rocco (16 agosto) e della \"Concetta\", ossia l'Immacolata (8 dicembre), in occasione della quale i giovani sparano per le vie numerosi petardi e sono incendiati caratteristici fal\u00f2, nonch\u00e9 le feste di santa Lucia da Siracusa (13 dicembre) e sant'Antonio abate (17 gennaio), quest'ultima con la storica benedizione degli animali.\nI santi patroni Severino e Severo sono rispettivamente festeggiati, invece, l'8 gennaio e il 25 settembre. In occasione della solennit\u00e0 di san Severino, a gennaio, si celebra ogni anno la cerimonia della consegna del voto al santo protettore e difensore da parte dell'Amministrazione Comunale, nel corso della quale si ricorda con gratitudine la prodigiosa apparizione del patrono nel 1528, cui \u00e8 dedicata apposita festa che ricorre il sabato precedente la quarta domenica di ottobre.\nIl Caso Tiberio Solis (o de Lisolis).\nIl 9 maggio di ogni anno il Centro Culturale Luigi Einaudi ricorda, con uno spettacolo teatrale, la cerimonia di consegna dei privilegi da Tiberio Solis (o de Lisolis) portati alla Municipalit\u00e0 di San Severo, dopo averli ottenuti dall'Imperatore Carlo V. I fati sono avvenuti tra il 1521 ed il 9 maggio 1522. Si festeggia nella stessa data, considerando la concomitanza e la portata storica, anche la festa dell'Europa unita.\nRievocazione Storica \"Carlo V a San Severo\".\nOgni anno il terzo venerd\u00ec di maggio, in apertura della festa patronale, il Centro Culturale Luigi Einaudi, organizza, la rievocazione storica \"Carlo V a San Severo\" come progetto di coesione, recupero dell'identit\u00e0 e della memoria storica, e per promuovere cultura e territorio.\nCultura.\nIstruzione.\nBiblioteche.\nDal 1979, si tiene annualmente a San Severo il \"Convegno nazionale di preistoria, protostoria e storia della Daunia\", organizzato dall'Archeoclub.\nScuole.\nIn citt\u00e0 sono attivi cinque circoli di scuola primaria, tre scuole medie e otto istituti superiori (Liceo Ginnasio, Liceo Scientifico, Liceo Polivalente, Istituto Tecnico Agrario, Istituto Tecnico Economico, Istituto Tecnico Industriale, Istituto Professionale di Stato e Istituto Tecnico per Geometri).\nUniversit\u00e0.\nLa sede di San Severo dell'Universit\u00e0 di Foggia \u00e8 stata istituita contemporaneamente allo stesso ateneo. Attualmente \u00e8 attivo solo il corso di \"Infermieristica\" (Facolt\u00e0 di Medicina e Chirurgia).\nMusei.\nMostre di diverso genere (archeologiche, di pittura, fotografiche etc.) sono pi\u00f9 o meno regolarmente allestite presso il Museo civico, il Museo diocesano e la Galleria d'arte moderna di Palazzo San Lorenzo.\nMedia.\nL'informazione cittadina \u00e8 affidata a diverse testate locali (\"Il Corriere di San Severo\", \"Il Giornale di San Severo\", \"La Gazzetta di San Severo,'Il campanile\"), nonch\u00e9 all'emittente televisiva \"Tele Radio San Severo\", attiva dagli anni settanta, e alla testata web \"Sansevero.tv\". \"La Gazzetta del Mezzogiorno\" pubblica quotidianamente una pagina su San Severo e il Nord-Tavoliere. Un portale specifico, \"Sanseverosport.com\", \u00e8 dedicato all'informazione sportiva.\nTeatro e musica.\nTerzo teatro pubblico della citt\u00e0, dopo quello del Decurionato (1750 ca.) e il \"Real Borbone\" (1819), il Teatro Verdi (opera di Cesare Bazzani, 1937), con la sua sala a cinque ordini (progettata per 1600 spettatori) e il foyer e il ridotto dei palchi (oggi \"Auditorium\"), \u00e8 privilegiato luogo d'incontro e promozione per l'intera Capitanata e non solo.\nNel corso di ogni anno, accanto a una ricca stagione concertistica curata dagli \"Amici della Musica\", al Verdi si allestiscono alcuni spettacoli operistici, una serie di spettacoli di prosa (in collaborazione col consorzio Teatro Pubblico Pugliese) e serate dedicate al balletto.\nGeografia antropica.\nUrbanistica.\nPur esistendo isolate costruzioni \"extra moenia\", la citt\u00e0, dopo il notevole ampliamento duecentesco legato alla costruzione di nuove mura e alla trasformazione del vecchio circuito murario in un importante anello stradale (il \"Giro Interno\"), pressappoco fino al Seicento coincise coll'attuale centro storico, un intrico di strade e stradine serpeggianti tra grandi, e talvolta enormi, isolati. Dopo il terremoto del 1627 e il progressivo abbattimento delle mura, l'abitato si estese a scacchiera oltre la cinta difensiva (il \"Giro Esterno\"), sviluppando nuovi rioni che si aggiunsero ai diversi quartieri preesistenti (tra cui Borgo Casale, Borgo degli Orsi e il Quarto degli Ebrei). Nacquero cos\u00ec il Quarto dei \"Catacubbi\" (o delle Grazie), il rione \"sopra il Rosario\" e quelli di Porta Lucera, \"sotto Sant'Antonio\", di Porta Foggia e di Porta San Marco. Per contenere i danni provocati dai frequenti terremoti, le costruzioni di norma non superavano i due piani (e spesso si riducevano a modesti pianterreni imbiancati a calce e con tetto a spioventi), coll'eccezione dei diffusi palazzi del patriziato, pi\u00f9 slanciati e articolati, e delle architetture ecclesiastiche maggiori (chiese principali e complessi monastici) che, coronate da cupole e campanili, dominavano incontrastate sull'abitato sfidando, con pareti pi\u00f9 massicce e robuste, l'offesa dei sismi.\nTra la fine dell'Ottocento e l'inizio del Novecento, mentre l'abitato continuava ad estendersi in ogni direzione, si intervenne per rendere pi\u00f9 organico il continuo ampliamento della citt\u00e0 colla sistemazione o la creazione di vaste piazze, come piazza Cavallotti e piazza dell'Incoronazione, e di grandi arterie alberate, come il viale della Villa (corso Garibaldi) e quello della Stazione (viale Matteotti).\nEconomia.\nIl comune fa parte della lista regionale delle \"citt\u00e0 d'arte\" ad economia prevalentemente turistica.\nAgricoltura e prodotti tipici.\nSan Severo \u00e8 produttrice di vino, grano, uva e olive. Le grandi risorse agricole hanno generato un sistema di piccole e medie imprese industriali e di trasformazione dei prodotti coltivati, esportati sui mercati nazionali e transnazionali.\nIl vino sanseverese \nLa tradizione agricola cittadina \u00e8 testimoniata, tra l'altro, dalla denominazione del metodo di coltivazione degli olivi maggiormente diffuso in Capitanata. Si tratta, infatti, del vaso sanseverese, ottenuto potando le chiome degli alberi come coni rovesciati, con sviluppo orizzontale invece che in altezza. Insieme al vaso barese, quello sanseverese rappresenta la pi\u00f9 importante forma di coltura dell'olivo in Puglia.\nInfrastrutture e trasporti.\nStrade.\nLa citt\u00e0 \u00e8 uno snodo stradale, sia per la prossimit\u00e0 coll'imbocco della valle che conduce a San Marco in Lamis, San Giovanni Rotondo e Monte Sant'Angelo (attraverso l'antica \"Via Sacra Langobardorum\", una diramazione della Via Francigena), sia per la vicinanza ai laghi costieri di Lesina e di Varano e alle localit\u00e0 settentrionali del promontorio.\nFerrovie e tranvie.\nLa locale stazione ferroviaria, \u00e8 capolinea della linea per Peschici delle Ferrovie del Gargano.\nFra il 1925 e il 1962 fu attiva la tranvia San Severo-Torremaggiore, un impianto a trazione elettrica che partiva dalla stazione ferroviaria e percorreva la circonvallazione nord e l'attuale strada provinciale 30. I tram impiegavano circa 20 minuti per servire le fermate intermedie e giungere al capolinea di Torremaggiore.\nAmministrazione.\nElenco dei sindaci della citt\u00e0 dalla proclamazione della Repubblica:\nGemellaggi.\nSan Severo ha accordi di partenariato col comune francese di Bourg-en-Bresse per le numerose famiglie sanseveresi che abitano il borgo.\nSport.\nHa sede nel comune la societ\u00e0 di pallacanestro Cestistica San Severo, fondata nel 1966. Attualmente militante in serie A2.\nLa squadra di calcio U.S.D. San Severo, fondata nel 1922, milita nel campionato di Eccellenza Pugliese e disputa gli incontri allo campo sportivo cittadino, denominato \"Ricciardelli\"."}
{"id": "36508", "revid": "11266", "url": "https://it.wikipedia.org/wiki?curid=36508", "title": "Serracapriola", "text": "Serracapriola \"(\"S\u00e6rr\u00e6ch\u00e6pri\u00f3le \"o\" S\u00e6rre nel dialetto locale) \u00e8 un comune italiano di abitanti della provincia di Foggia in Puglia. Fa parte del parco nazionale del Gargano ed \u00e8 situato al confine tra Puglia e Molise su una collina di 270 metri di altitudine.\nPosta a pochi chilometri dal mare, il clima \u00e8 di tipo mediterraneo. Si trova a Serracapriola il convento dei padri cappuccini, uno fra i pi\u00f9 antichi della Puglia, dove nel 1905 inizi\u00f2 gli studi teologici san Pio da Pietrelcina: \u00e8 possibile visitare il suo alloggio situato all'interno del convento; altro elemento importante \u00e8 il quadro della Madonna delle Grazie.\nStoria.\nDalle origini al medioevo.\nIl territorio prossimo all'attuale area urbana presenta una frequentazione umana fin dal periodo neolitico con numerosi villaggi fortificati che sorgevano sullo spartiacque collinare fra le vallate del tratto terminale del fiume Fortore e del torrente Saccione. La frequentazione umana continu\u00f2 per tutta l'et\u00e0 del bronzo come dimostrano i numerosi ritrovamenti di materiale ceramico massimamente nelle contrade di Chiantinelle, Piano Anna Ucci/Belvedere dei Preti fino Colle Arsano, con testimonianze di cultura Dauna. In epoca romana sorgono numerose fattorie e il nome della cittadina prende spunto sicuramente dall'esistenza del cognomen Capreolus, attestato a livello epigrafico, assieme al toponimo \"serra\" usato per indicare un sistema collinare che si erge dalla piana in misura continua, nel caso specifico digradante verso il mare. L'odierno abitato di Serracapriola (\"Serra Capreola\" nei codici antichi) trae le proprie origini come parte di un articolato sistema difensivo di osservazione e allarme avanzato, creato dagli ultimi conti longobardi di Larino per contrastare l'espansione dalla Puglia dei Catapani bizantini fra cui Basilio Boioannes all'inizio dell'XI secolo. Una donazione del conte Tesselgardo di quel periodo, descrive parti costiere alla foce del Fortore elargite alla badia di Tremiti e ne fissa la stipula \"intus castello de Serra\" attestando nel 1045 la prima citazione del luogo.\nLa sua vocazione militare e di cerniera fra Molise - cui Serracapriola fu legata per secoli attraverso la curia episcopale larinate da cui fu separata solo nel 1972 - e la Puglia, si rafforza in epoca normanna con tutta l'area sottoposta alla sovranit\u00e0 degli Altavilla dopo che, con la battaglia nei pressi della vicina Teanum Apulum Civitate, essi sancirono la loro supremazia sul Mezzogiorno. Un'interessante e rapida descrizione della vita del borgo \u00e8 possibile trovarla nello \"Scadenziere di Capitanata\" di epoca sveva redatto nei primi decenni del XIII secolo e pubblicato dal cenobio cassinese nel 1905.\nCol processo di incastellamento con Federico II di Svevia, Serracapriola vide potenziare il primitivo torrione che si trov\u00f2 inserito come maglia nel sistema difensivo Termoli/Lucera del Regno, e accrebbe economicamente il borgo come centro di rilievo sul territorio circostante, soprattutto nel corso della crisi politico-economica del XIV secolo che determin\u00f2 l'abbandono di molti insediamenti vicini (San Leucio, Venacquosa, Vena Maggiore, Gaudia, Pleuti e per certi versi della stessa Civitate).\nDall'epoca moderna alla fine del XVIII secolo.\nNel 1444 fu concessa in feudo ad Antonio di Ventimiglia (c. 1405 - 1480) da parte di Alfonso il Magnanimo. Il borgo venne attaccato dai Turchi nel 1566 difendendosi strenuamente, in una delle tante scorribande che infestavano la Puglia e che culminanti con le stragi di Vieste e Otranto proseguirono sino alla Battaglia di Lepanto con cui nel 1571 si spezz\u00f2 per sempre la loro avanzata verso l'Italia.\nNel frattempo, riattivato a cura della monarchia aragonese l'imponente flusso della transumanza sul regio tratturo L'Aquila-Foggia, le cui rimesse rappresentarono la principale fonte di introito per le casse erariali del regno di Napoli, Serracapriola si trov\u00f2 pienamente interessata alla regolamentazione delle locazioni armentizie, divenendo per la sua strategica posizione a cavaliere del Tratturo stesso, punto nevralgico essenziale, traendone beneficio e impulso potente per il suo sviluppo urbano, economico e demografico.\nNel 1627 la cittadina venne colpita dal devastante terremoto della Capitanata che provoc\u00f2 anche un maremoto lungo il litorale medio Adriatico; Serracapriola fu quasi rasa al suolo, buona parte degli edifici (in particolare religiosi) andarono diroccati, centinaia le vittime, proprio mentre essa stava uscendo dal proprio perimetro medioevale. Ne seguir\u00e0 successivamente una florida e rapida campagna di ricostruzione; l'espansione \u00e8 tuttora visibile nella planimetria urbana e interess\u00f2 un'ampia zona verso est per congiungere l'incasato al quattrocentesco palazzo estivo dei monaci Lateranensi (attuale via Cairoli). Seguendo le vicissitudini del territorio, Serracapriola nel XVIII secolo fu attraversata senza colpo ferire dalle armate napoleoniche che avevano invece saccheggiato San Severo e decenni dopo sul suo territorio imperversarono bande di insorti durante il periodo del Brigantaggio, le pi\u00f9 note quelle del sanpaolese Pennacchia alias Cicognitto con l'altra del Campanozzi.\nDall'Ottocento a oggi.\nSerracapriola si mantenne comunque fino a fine '800 economicamente florida e punto attrattore per tutto l'Alto Tavoliere e il Basso Molise; tuttavia con l'attivazione del fenomeno migratorio prima verso le Americhe e successivamente verso il triangolo industriale, dagli anni '50 del Novecento inizi\u00f2 e crebbe un lento declino demografico ed economico, acuito dallo spostamento verso l'area litoranea di tutte le principali arterie di comunicazione: stradali, autostradali, ferroviarie. In tal modo la cittadina in circa 50 anni di fatto dimezz\u00f2 la sua popolazione, entrando in una stagnazione economica comune a gran parte delle comunit\u00e0 dell'interno, senza che le classi politiche locali succedutesi nei decenni siano state capaci di avviare positive iniziative infrastrutturali ed economiche capaci non solo di attirare investitori, ma neppure di valorizzare turisticamente e promuovere un territorio marittimo e collinare altamente ricco di potenzialit\u00e0.\nIl 1\u00ba ottobre 1943 ,poich\u00e9 i nazisti in ritirata minarono le strade di Serracapriola, la popolazione insorse, riuscendo a cacciare i tedeschi al prezzo di 11 morti. Radio Londra parl\u00f2 di \"eroica cittadina della Capitanata\"\nI flussi migratori\nIn concomitanza con i significativi fenomeni migratori che interessano nell'ultimo ventennio il Vecchio Continente, Serracapriola ha registrato un massiccio arrivo di famiglie straniere insediatesi sul suo tessuto urbano. Si tratta per la maggior parte di genti provenienti dalla Bulgaria appartenenti a un'etnia per tratti somatici assimilabile ai Rom il cui novero dovrebbe superare le 500 unit\u00e0. Essi nella quasi totalit\u00e0 sono impegnati in un'agricoltura non specializzata, svolta soprattutto pendolando verso tenute esterne all'agro serrano, ma che in paese hanno trovato soluzioni alloggiative spesso ai limiti dell'abitabilit\u00e0, ma comunque a buon mercato. Per ragioni legate a differenze di lingua, abitudini sociali, credo religioso non cattolico, questa percentualmente forte componente allogena (500/4000 abitanti circa) tende a ritagliarsi spazi tuttora diversi dal resto della popolazione, con una minima propensione a integrarsi con essa, pur non facendo apprezzare apparentemente motivi di tensione con le famiglie autoctone. Tenuto conto del progressivo invecchiamento demografico che a Serracapriola come altrove, caratterizza il quadro sociale del nuovo millennio, contrapposto alla bassa et\u00e0 media dei nuovi venuti, questa comunit\u00e0 \u00e8 probabile diventi un interessante laboratorio socio-demoscopico dove analizzare in piccolo le criticit\u00e0 che stanno investendo l'intera Italia e dove la Scuola pubblica e la Chiesa sembrano essere le uniche realt\u00e0 in grado di avvicinare e integrare le due etnie.\nMonumenti e luoghi d'interesse.\nArchitetture militari.\nIl castello.\nLa costruzione pi\u00f9 antica del paese di Serracapriola \u00e8 costituita dal mastio del castello, poi oggetto di aggregazioni di strutture succedutesi nel tempo almeno fino al XVI secolo, fino a costituire l'attuale organizzazione quadrangolare con torri difensive ai vertici.\nLe prime notizie del castello di Serracapriola si hanno in un documento del 1045, quando il longobardo Tesselgardo, conte di Larino, donava al monastero di Tremiti la citt\u00e0 di Gaudia o Civita a Mare; tale donazione fu fatta appunto \"\"intus Castello de Serra\".\"\nOriginariamente del castello esisteva solo una torre, parte delle fortificazioni sul Fortore, confine tra i Longobardi e i Bizantini prima della definitiva conquista normanna dell'Italia meridionale. Di tale torre a pianta stellare a 8 cuspidi si ignora l'origine precisa, ma nella sua fase costruttiva finale si pu\u00f2 notare la particolare tecnica costruttiva, ovvero file di mattoni disposte a spina di pesce intervallate da altre dove sono posati regolarmente. Intorno al mastio \u00e8 stato poi edificato nella prima met\u00e0 del XV secolo il resto del castello, a pianta rettangolare con quattro torri circolari negli angoli. Delle quattro quella di sud-ovest \u00e8 meno visibile essendo stata inglobata nell'ampliamento dell'ala sud. Il fossato \u00e8 in parte ancora visibile con uno dei due ponti di accesso.\nIl castello di Serracapriola nel 1453 fu dato al Gran Siniscalco Innico de Guevara. Il maniero fu anche la prima sede della Dogana delle pecore, spostata prima a Lucera e poi a Foggia.\nIl feudo pass\u00f2 poi alla famiglia Di Capua, ai Gonzaga, ai D'Avalos e infine ai Maresca che acquistarono il feudo di Chieuti e Serracapriola nel 1742.\nNel corso dei secoli sono state apportate modifiche alla struttura originaria, sia in funzione della sua utilizzazione sia nelle riparazioni effettuate a seguito del terremoto del 1627 che interess\u00f2 tutto il settore nord della Capitanata.\nDa struttura fortificata militare, modificata nel tempo anche per mutate esigenze difensive, il castello fu successivamente utilizzato come \u2018corte domestica\u2019. L'accesso al piano nobile fu fatto mediante uno scalone ricavato nella torre ottagonale. Tra i numerosi ambienti, quello pi\u00f9 rappresentativo \u00e8 la cos\u00ec detta \u201csala del trono\u201d.\nSi tramanda che san Luigi Gonzaga, ospite dei suoi parenti, dorm\u00ec una notte nel castello.\nNei locali sotterranei vi sono vari cunicoli tra cui l'accesso ad un'ampia voragine, ancora oggi inesplorata, denominata \u201ctrabocchetto\u201d, in cui secondo la leggenda venivano eseguite le esecuzioni capitali.\nIl castello \u00e8 tuttora di propriet\u00e0 della famiglia Maresca di Serracapriola che dal 2011 ha intrapreso grandi lavori di restauro.\nArchitetture civili.\nPalazzo Arranga.\nEretto a partire dal XVIII secolo dalla potente famiglia locale degli Arranga, esponenti di una aristocrazia terriera ed armentizia, il palazzo si configura come un tipico palazzo italiano a corte chiusa. Originariamente sorto in posizione decentrata rispetto al nucleo urbano dell'epoca, conserva sulla facciata i resti di due torrette difensive verso potenziali assalti. Verso la fine dell'Ottocento col tracollo degli originari proprietari il palazzo venne venduto all'amministrazione comunale che vi instaur\u00f2 il municipio, modificando il portale con una trabeazione tipo dorica, ingentilito dalla aggiunta di un timpano con colonnine corinzie sul balcone centrale. Nel 1905 abbattuta la porzione di mura medievali di cinta a lato del castello con relativa torre orologio nota come Portella, su palazzo Arranga verr\u00e0 costruita una torretta campanaria al cui interno ospita il meccanismo di un orologio che batte le ore e i quarti. Il palazzo \u00e8 stato gravemente danneggiato dal terremoto del Molise del 2002; un significativo lavoro di recupero e restauro ne ha consentito il recupero alla collettivit\u00e0 e all'uso civico.\nPalazzo Pilolli.\nIn piazza Porta Bianchini si trova il palazzo Pilolli, con la leggiadra facciata, i balconi con ringhiere in ferro battuto, l'antico e severo portone ad arco, dal quale si accede al piano terra e al piano nobile del monumentale edificio. La facciata era costituita da un unico portone di accesso poi dublicato nel corso del '900.\nArchitetture religiose.\nChiesa di Santa Maria in Silvis.\nLa costruzione religiosa pi\u00f9 antica di Serracapriola \u00e8 la chiesa di Santa Maria in Silvis, edificata a breve distanza temporale dall'erezione del castello. Testimonianze storiche locali indicano l'esistenza al suo interno di un distico leonino tramandato dal canonico Ottaviano Gabriellis che faceva risalire al 1019 la fondazione della rocca e dell'abitato (Mille anni Domini ter tres bis quinque fuerunt / cum patres nostres hoc oppidum condiderunt). L'originale struttura, distrutta da un terremoto nel luglio 1627 venne ricostruita con preziose decorazioni in cotto ad opera di Donato Gentile all'epoca quartulano protonotaro apostolico e arciprete della collegiata, sotto la guida del vescovo larinate Pietro Paolo Caputo nel 1630. Permangono elementi della precedente costruzione come l'architravatura del portale principale, realizzata in pietra e il fonte battesimale entrambi del XVI secolo.\nAll'interno della chiesa \u00e8 conservato il quadro della Madonna di Santa Maria in Silvis risalente al 1534 e realizzato con applicazioni in oro e pietre preziose, oltre ad un'Annunciazione del XVIII secolo.\nChiesa parrocchiale di San Mercurio.\nOriginario patrono della comunit\u00e0, la cui venerazione si pensa possa risalire all'epoca in cui il territorio faceva parte della Langobardia Minor, i domini del Ducato longobardo beneventano, dove i santi guerrieri erano particolarmente considerati. Altra costruzione di rilievo in paese \u00e8 la chiesa di San Mercurio, ricostruita nel 1630 anch'essa a seguito del violento terremoto che aveva colpito la citt\u00e0 tre anni prima nel luglio 1627. Con l'occasione ci\u00f2 che restava della precedente chiesa fu interamente demolito e il materiale riadattato nella nuova. Articolata su tre navate con cupola, sono presenti diversi altari dedicati a santi differenti con relative reliquie. Sul soffitto della navata centrale campeggia un distico che si tramanda fosse stato composto da Samuele, canonico della collegiata: \"Ista Dei domus est / Oh quam metuenda, silete / Homnipotens habitat qu\u00e6que nefanda procul\".\nLa chiesa venne consacrata dopo la ricostruzione da monsignor Tria il 18 novembre 1728 e si presenta articolata su tre navate a colonne tuscaniche con cupola e diversi altari dedicati a santi differenti con relative reliquie: quello di san Michele appartenuto alla famiglia Stanziano, quello dei Santi Filippo e Niccol\u00f2 dei da Bovino, quello dell'Addolorata dei Simonetti, quello di Santa Maria delle Grazie prima della famiglia Stella poi dei Cannavaro di Lucera, quello della Madonna del Carmine della famiglia Carrieri e infine quello di San Gaetano dei Paramente.\nIl campanile \u00e8 posto sul lato sinisto della facciata volta a oriente; la tradizione orale popolare tramanda che sarebbe stato \"costruito dai Francesi\"; in questo senso non tanto durante il periodo napoleonico, quanto probabilmente con riferimento alla direzione dei lavori.\nPrima dell'editto di Saint Cloud nella chiesa si trovavano diverse sepolture ma quando queste vennero rimosse per motivi igienico-sanitari, venne rifatto anche il pavimento sebbene permangano in alcuni angoli dei residui delle mattonelle antiche.\nLa chiesa \u00e8 inagibile e chiusa al culto da oltre un decennio, pur essendo stata oggetto di alcuni interventi di recupero che per\u00f2 attendono di essere completati.\nChiesa di Sant'Antonio abate.\nRisalente al XVII secolo, posta sullo slargo omonimo conosciuto un tempo come la Porta da Basso, alla fine della discesa dell'antica \"Chiazz\u00e6 Ranne\" attuale via Bovio prima di incontrare la chiesa di San Mercurio nel cuore dell'antico incasato. La chiesa di Sant'Antonio abate \u00e8 oggi sconsacrata, destinato a magazzino. L'edificio si presenta a navata unica, interamente realizzato in cotto. Vi si riuniva la Congrega dei Morti, pi\u00f9 anticamente Congrega del Purgatorio o di Sant'Antonio Abate, i cui confratelli indossavano sacco bianco e mozzetta nera.\nChiesa di Sant'Anna.\nCaratteristica dell'abitato serrano, la chiesa di Sant'Anna ha una facciata di forma quadrata risalente al 1742 con due ordini di lesene che si presentano pi\u00f9 grandi nella parte inferiore e pi\u00f9 piccole nella parte superiore. La chiesa venne chiusa nel 1874 e venne riaperta al culto nel 1918, subendo un restauro conservativo nel 1950.\nChiesa e convento di Sant'Angelo.\nLa chiesa e il convento di Sant'Angelo vennero fondati come area di culto extramurana nel 1436 dai padri cistercensi e fu ampliata poi dal 1474 sino al XVIII con la costruzione di altri locali di servizio quali un'infermeria, una biblioteca, dei dormitori e un giardino cintato da mura, giunto intatto sino a noi dall'epoca della sua costruzione. La seconda fase di edificazione venne curata dalla famiglia Gonzaga che affid\u00f2 inoltre la cura del convento ai padri osservanti sino alla soppressione napoleonica del 1811 quando il monastero divenne dapprima una caserma per poi essere venduto nel 1815 a Ruggero Maria che vi apr\u00ec un convitto per fanciulle abbandonate affidato alle suore liguorine. Il convitto venne soppresso nel 1862 dal governo del Regno d'Italia e venduto alla famiglia Maurea di Chieuti, per poi passare ai De Nardellis. Presso il convento si trova inoltre la tomba del predicatore Tommaso d'Avalos, vescovo di Lucera, fratello del ben pi\u00f9 noto marchese di Vasto.\nSantuario e convento di Santa Maria delle Grazie.\nEretti originariamente nel 1536, il convento e la chiesa di Santa Maria delle Grazie di Serracapriola vennero fondati dal cappuccino padre Paolo da Sestino su disegno del gruppo di frati che si insedi\u00f2, a spese di Andronica Del Balzo, principessa di Molfetta e signora di Serracapriola. Secondo la regola dell'Ordine, il convento venne edificato in forme povere ma venne successivamente ampliato e arricchito a raggiungere le forme attuali.\nLa chiesa del convento, intitolata a Santa Maria delle Grazie, venne consacrata dal vescovo Michele Pitirro il 13 giugno 1703, accogliendo successivamente oltre 10 capitoli provinciali dei padri cappuccini tanto il luogo era amato dall'Ordine. L'11 agosto 1808, mentre anche nel meridione italiano giungevano i francesi di Napoleone Bonaparte che minacciavano di sopprimere anche il convento di Serracapriola, i frati capeggiati dal priore locale Michele Cinquepalmi, fecero un dettagliato inventario degli oggetti presenti che venne poi consegnato al superiore, padre Michelantonio da San Giovanni Rotondo. La soppressione non ebbe luogo grazie all'intervento difensivo che i sindaci di Serracapriola e Chieuti presentarono nei confronti delle autorit\u00e0 francesi, descrivendo il bene che i monaci locali avevano sempre apportato alla comunit\u00e0 serrana.\nIl convento fu invece chiuso dalle autorit\u00e0 statali del neonato Regno d'Italia nel 1866 e venduto all'asta al signor Giuseppe Fuiano, di Foggia, che a sua volta affitt\u00f2 il complesso a Michele Galasso, di professione orefice a Serracapriola, per la durata di tre anni (21 dicembre 1884 - 22 dicembre 1887). Quest'ultimo subaffitt\u00f2 il complesso a padre Donato da San Marco in Lamis per due anni dal 1885 al 1887. Il 1\u00ba ottobre 1886, il Fiuano decise di rivendere il convento ai cappuccini che da allora ne rimasero proprietari.\nQuesta mistica chiesetta del Padri Cappuccini fu dichiarata Santuario dal Vescovo di Larino Mons. Pietro Santoro, dietro insistente preghiera del popolo di Serracapriola e di Chieuti e di P. Eugenio Caldarazzo, il 2 luglio 1971. Il titolo di santuario fu a gran voce richiesto dal popolo poich\u00e9 i miracoli verificatisi nella chiesetta furono 3 nel corso dei secoli: il pi\u00f9 antico \u00e8 quello che riguarda la liberazione del popolo serrano dall'invasione turca ad opera del salvifico intervento della Madonna, venerata nel Convento nella rappresentazione di una tavola lignea dell'artista Francesco da Tolentino datata 1534 che troneggia al centro dell'altare centrale, raffigurata con Ges\u00f9 Bambino che tende le braccia al seno della Vergine ancora in veste, in attesa di essere presto offerto alla bocca del Figlio Divino e in secondo piano, S. Giuseppe falegname che veglia su entrambi. Questo evento, affrescato sulla parete destra dell'altare nel 1943 da Amedeo Trevisonno, raffigura un saraceno con in mano una scimitarra in atto di distruggere il dipinto di Maria SS. delle Grazie, staccato dall'altare e scaraventato a terra, che cade fulminato colpito da una luce abbagliante e punitrice scesa dall'alto che investe il saraceno, il quale rimane colpito a morte riverso a terra. I turchi, spaventati dall'accaduto, dopo aver saccheggiato la citt\u00e0 e incendiato il convento, finalmente indietreggiano, lasciando libera la popolazione serrana e risparmiando totalmente dai saccheggi e dalle violenze la vicina Chieuti. I chieutini ancora oggi, il 2 luglio di ogni anno, giorno in cui ricorre la festa di Maria SS. delle Grazie, si recano all'alba in un pellegrinaggio a piedi al Convento di Serracapriola per ringraziare devotamente la Vergine per la grazia ottenuta secoli or sono.\nSono del Trevisonno anche gli altri affreschi parietali con scene squisitamente francescane. A partire dalla sinistra del visitatore che varca la soglia: la Nativit\u00e0 e la Sacra Famiglia a seguire San Francesco che ammansisce il lupo a Gubbio, l'Annunciazione dell'Arcangelo Gabriele a Maria nella casa di Nazaret accanto all'altare. Al centro, sopra all'altare maggiore, opera dello scultore Gennaro Limatola di For\u00eca, troneggia la tavola della Madonna incastonata nell'affresco raffigurante l'Arcangelo Michele e San Francesco che salvano le anime dal purgatorio aiutandole a salire in Paradiso. A destra, l'affresco del miracoloso intervento della Vergine Maria contro la conquista dei saraceni, segue la predica di Sant'Antonio ai pesci, a Rimini. Chiude la serie l'affresco sulla volta raffigurante le Stimmate di San Francesco sul monte de La Verna.\nFino a poco tempo fa non era conosciuta la storia del quadro miracoloso della Vergine, commissionato da Don Vincenzo Gabriele, all'illustre pittore Francesco Da Tolentino nel 1534, che dopo aver dipinto due quadri della Madonna per le due chiese principali, ne dipinse un terzo. In quel tempo i Padri Cappuccini edificavano il loro convento e Don Vincenzo decise di prestare loro il quadro di Maria SS. delle Grazie con l'impegno di restituirlo non appena ne avessero fatto dipingere uno per la loro chiesa. Don Vincenzo mor\u00ec nel frattempo e suo fratello pens\u00f2 di richiedere il quadro ai Cappuccini ma, ammalatosi, mor\u00ec improvvisamente. Allora suo figlio fece la stessa richiesta ma anche lui si ammal\u00f2 e mor\u00ec. Le sue due sorelle, considerando i luttuosi fatti e intimorite dall'accaduto, decisero di donare definitivamente il quadro ai Frati Cappuccini. Fu cos\u00ec che il quadro miracoloso non lasci\u00f2 mai pi\u00f9 il Convento dove \u00e8 tuttora custodito e venerato.\nIl 2 luglio 1971 il Vescovo incoron\u00f2 la Madonna e il Bambino Ges\u00f9. Lo stesso P. Eugenio lavor\u00f2 molto affinch\u00e9 la chiesa divenisse parrocchia e ci\u00f2 avvenne con decreto diocesano del Vescovo Criscito il 1\u00ba novembre del 1972. Lo stesso P. Eugenio divenne il primo parroco. Padre Cipriano De Meo, subentrato al P. Eugenio come parroco nel 1973, ripropose alla devozione dei fedeli la figura del Padre Matteo D'Agnone, profondo teologo, potente esorcista, assertore della regalit\u00e0 di Cristo e dell'Assunzione di Maria in cielo, molto prima della proclamazione del dogma cattolico proclamato da papa Pio XII il 1\u00ba novembre 1950, anno santo, attraverso la costituzione apostolica \"Munificentissimus Deus\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCollegamenti esterni.\nSistema Informativo Globale del Comune di Serracapriola"}
{"id": "36509", "revid": "125872747", "url": "https://it.wikipedia.org/wiki?curid=36509", "title": "Stornara", "text": "Stornara (\"Sturnere\" in dialetto stornarese) \u00e8 un comune italiano di abitanti della provincia di Foggia in Puglia.\nOrigini del nome.\nIl nome deriva dal latino \"sturnus vulgaris\", storno, il volatile che sfreccia sui campi di grano soprattutto in autunno durante la preparazione del terreno per la semina del grano e l'antico stemma lo raffigurava su una torre merlata.\nSociet\u00e0.\nEtnie e minoranze straniere.\nSecondo i dati comuni-italiani al 31 dicembre 2016, la popolazione straniera residente era di 970 persone, con una percentuale del 16,8% sulla popolazione residente, che rende Stornara il comune con la percentuale pi\u00f9 alta di stranieri residenti in Puglia, 61\u00b0 a livello nazionale. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36510", "revid": "20768", "url": "https://it.wikipedia.org/wiki?curid=36510", "title": "Stornarella", "text": "Stornarella (\"Sturnar\u00e9dde\" in dialetto stornarellese) \u00e8 un comune italiano di abitanti della provincia di Foggia in Puglia. Sorge nella piana del Tavoliere.\nStoria.\nSin dall'antichit\u00e0 l'area di Stornarella, come tutto il Tavoliere, fu interessata dal fenomeno della transumanza delle pecore: i pastori di inverno percorrevano i tratturi sino alla pianura per tornare poi nei mesi caldi nelle aree appenniniche degli Abruzzi e del Sannio.\nUn casale posto in corrispondenza di Stornarella \u00e8 attestato nel Cinquecento. All'inizio del XVII secolo, il toponimo \"Residentia Asturnariensis\" indicava la residenza che la Compagnia di Ges\u00f9 aveva costituito presso Orta, deputata alla coltivazione del circostante latifondo. Nel 1774, pochi anni dopo la cacciata dei gesuiti dal Regno di Napoli, i loro possedimenti nel Tavoliere, nel frattempo incamerati dalla Corona, furono oggetto di un esperimento di colonizzazione agricola. Allo scopo di accrescere la produttivit\u00e0 agricola dell'area, il sovrano Ferdinando IV promosse il trasferimento di 410 famiglie di coloni provenienti dalla Capitanata, dalla Terra di Bari e dal Principato Ultra, che costituirono i borghi di Ordona, Orta, Stornara e Stornarella, cui si aggiunse quello di Carapelle. A Stornarella furono dirette 73 famiglie: a ciascuna furono assegnati una casa, un piccolo pascolo, una coppia di buoi, e dieci versure di terra, in cambio di un affitto di 18 ducati.\nI cosiddetti Cinque reali siti ebbero tuttavia un avvio stentato e trovarono rilancio solo in epoca napoleonica: durante il breve regno di Giuseppe Bonaparte fu promossa la trasformazione in universit\u00e0, ossiain comuni autonomi, dei cinque reali siti: la costituzione del comune di Stornarella risale al 1 maggio 1808.\nSimboli.\nLo stemma comunale \u00e8 stato concesso con decreto del presidente della Repubblica del 26 giugno 2008.\nMonumenti e luoghi di interesse.\nLa chiesa parrocchiale di Maria SS. della Stella \u00e8 l'ampliamento della cappella seicentesca realizzata dai gesuiti. Tra il 1826 e il 1836 all'edificio originario furono aggiunte le due navate laterali e la cupola. L'abside ospita una tela di Antonio Marotta datata 1614, che raffigura una Madonna col Bambino, riproduzione della Salus populi romani, ossia dell'icona situata nella Cappella Paolina della basilica di Santa Maria Maggiore a Roma. Nella tela stornarellese, ai piedi della Vergine sono raffigurati Ignazio di Loyola, Francesco Saverio e altri gesuiti.\nSimbolo della citt\u00e0 \u00e8 la torre con orologio, posta nella centrale piazza Umberto I, che ospita la biblioteca comunale.\nSociet\u00e0.\nEtnie e minoranze straniere.\nAl 1\u00ba gennaio 2020 gli stranieri residenti a Stornarella erano 781, pari al 15,2% della popolazione complessiva.\nEconomia.\nL'economia locale \u00e8 prevalentemente agricola, incentrata sulla cerealicoltura."}
{"id": "36512", "revid": "322321", "url": "https://it.wikipedia.org/wiki?curid=36512", "title": "Trinitapoli", "text": "Trinitapoli (\"U Cas\u00f2il\u01dd\" in dialetto locale, fino al 1863 chiamata \"Casaltrinit\u00e0\") \u00e8 un comune italiano di abitanti della provincia di Barletta-Andria-Trani in Puglia. Fino al 2004 apparteneva alla provincia di Foggia. Situato nella valle dell\u2019Ofanto, fa parte dei comuni che rientrano nella zona del Basso Tavoliere.\nStoria.\nNel X secolo a.C. alcuni gruppi di \"Liburni\", popolazioni illiriche dell\u2019area dalmata, attraversando l\u2019Adriatico, approdarono sulle coste italiche. All\u2019arrivo di queste genti si deve la nascita di diversi abitati fra i quali, nella Daunia, Salapia.\nUbicata su una piccola penisola della laguna circostante, Salapia fu una florida citt\u00e0-stato, con un governo locale, una fiorente economia, una propria moneta; e della sua autonomia politica non ne fu privata anche quando i Romani la occuparono. Durante il III secolo a.C., dopo la battaglia di Canne, i Salapini si allearono con Annibale, ma dopo sei anni di presenza cartaginese, aprirono le porte al console Marcello e seppero ben difendersi dal tentativo delle guarnigioni cartaginesi di riappropriarsi della citt\u00e0. Dopo le guerre del III secolo a.C. e le devastazioni ad esse conseguenti, a Salapia, come nelle altre citt\u00e0 apule, cominciarono a manifestarsi segni di crisi, che si accentu\u00f2 con la successiva guerra sociale, durante la quale Salapia fu assediata dal pretore Caio Cosconio, incendiata e quasi rasa al suolo. A tutto ci\u00f2 si aggiunsero fattori ambientali e climatici che trasformarono la laguna in una palude dalle acque pestilenziali e generatrici di malaria.\nFu cos\u00ec che Ostilio, su pressante invito dei cittadini, ottenne il consenso del Senato romano a trasferire la citt\u00e0 in una localit\u00e0 salubre, su una piccola altura prospiciente il lago, a quattro miglia a sud-est della prima: nasce cos\u00ec, nel I secolo a.C., Salapia Romana, la cui denominazione nel tempo finir\u00e0 per trasformarsi in Salpi. Gi\u00e0 nel IV secolo, nell\u2019ambito dell\u2019organizzazione del primo cristianesimo, Salpi fu sede vescovile (il primo vescovo pugliese di cui si abbia notizia sicura \u00e8 Pardo, vescovo di Salpi, attestato nel 314) e ci\u00f2 testimonia l\u2019importanza che la citt\u00e0, con il suo porto e la sua vivace economia legata anche alla pesca, al commercio, all\u2019artigianato e agli stabilimenti per la lavorazione del sale, oltre che all\u2019agricoltura, aveva acquisito nel contesto territoriale dell\u2019epoca.\nLa crisi dell\u2019Alto Medioevo porta la \"civitas\" a trasformarsi in \u201c\"castrum\"\u201d, un borgo fortificato, con bastioni di 5-6 metri di altezza, sulla parte pi\u00f9 alta del sito originario. I Longobardi ne fecero un caposaldo del loro assetto difensivo nei confronti dei Bizantini, posto a sentinella del litorale del Tavoliere.\nDopo il periodo di presenza longobarda, Salpi torna entro i confini dell\u2019impero bizantino e successivamente, dopo la caduta di Bari del 1071, divenne feudo normanno con a capo un suo signore, tal Guarino. Allorch\u00e9 Enrico VI pose fine alla dominazione normanna nell\u2019Italia meridionale, nel suo passaggio da Siponto a Barletta, s\u2019impadron\u00ec di Salpi.\nIntorno al 1220 il feudo di Salpi fu sottratto al suo signore e torn\u00f2 alla Corona ora del grande imperatore Federico II. Salpi divenne uno dei \"loca solatiorum\", luoghi cio\u00e8 del diletto, dove Federico II trascorreva periodi di riposo, dedicandosi soprattutto alla caccia. Nelle vicinanze della citt\u00e0 Federico fece costruire il suo \"palatium\".\nNei primi secoli dopo il Mille, le campagne si animano di piccoli insediamenti rurali, di case e casali, nonch\u00e9 di chiese, le quali, il pi\u00f9 delle volte, sono \u201cdipendenze\u201d di grandi monasteri. Su un appezzamento di terreno, donato da un facoltoso abitante di Salpi, Moreliano, i monaci dell\u2019abbazia benedettina della Trinit\u00e0 di Monte Sacro, sul Gargano, fecero costruire una chiesa, l\u2019\"Ecclesia Sancte Trinitatis\", intorno alla quale sorse il Casale della Trinit\u00e0.\nCosicch\u00e9, mentre Salpi conosceva un progressivo periodo di declino, il Casale della Trinit\u00e0 cresceva e diveniva centro di quella \u201c\"Locatione de Trinit\u00e0\"\u201d, in cui i pastori d\u2019Abruzzo portavano a svernare le loro greggi percorrendo i tratturi della transumanza.\nIntanto, nei primi decenni del Cinquecento, venuta meno la presenza del vescovo, Salpi si spopola definitivamente alimentando un flusso migratorio verso il Casale.\nMa gi\u00e0 nella seconda met\u00e0 del Quattrocento un nutrito gruppo di famiglie di Schiavoni (o Slavoni) proveniente dai Balcani, ottenne l\u2019assenso regio a stanziarsi nel Casale, che diventa cos\u00ec un piccolo crogiolo di etnie, di mentalit\u00e0, di civilt\u00e0, da quella pastorale a quella orientale, a quella indigena di matrice dauna.\nSin dalla met\u00e0 del XV secolo, inoltre, il casale appare protetto da una torre di guardia, una delle tante erette lungo la costa per fronteggiare le frequenti incursioni piratesche; abbattuta solo nel XVIII secolo, perch\u00e9 lesionata da terremoti, di essa \u00e8 memoria nello stemma civico, nel quale si presenta sormontata da una banderuola rossa con il drappo carico della croce di Malta.\nQuest\u2019ultimo particolare richiama un'altra fetta di storia: dopo essere stato feudo di alcune famiglie nobili (Della Marra, Marulli), il Casale fu per due secoli (1589-1798) commenda magistrale dell\u2019Ordine dei Cavalieri di Malta e, pur essendo situato nel territorio del Priorato di Barletta, faceva parte del Gran Priorato di Venezia poich\u00e9 fu comprato in sostituzione di quella di Treviso.\nCon l\u2019occupazione napoleonica dell\u2019isola di Malta, inizi\u00f2 un periodo di crisi e di sbandamento per l\u2019Ordine i cui beni, situati in varie parti d\u2019Europa, furono incamerati dai vari sovrani e in parte venduti; e tale sorte tocc\u00f2 anche alla Commenda del Casale.\nNotevoli trasformazioni di carattere socio-economico si sono registrate nel corso dei secoli, facendo lievitare sensibilmente il tenore di vita dell\u2019intera comunit\u00e0. Nel Settecento si avvi\u00f2 quel processo di particolarizzazione fondiaria che port\u00f2 allo smantellamento dei grandi possessi di terre. Nel XIX secolo si ebbero altre due svolte radicali: il passaggio dalla pastorizia alla cerealicoltura (i pastori diventano agricoltori) e, sullo scorcio del secolo, il diffondersi su larga scala della coltura specializzata della vite, che toglie spazi alla pi\u00f9 povera coltura cerealicola.\nLa crescita economica, civile, demografica e urbanistica che ne segu\u00ec fece ritenere non pi\u00f9 appropriato il nome di \u201cCasale\u201d, per cui nel 1863 si chiese a Vittorio Emanuele II, Re d\u2019Italia, di poter mutare il nome di Casal Trinit\u00e0 in quello di Trinitapoli.\nVerso la fine dell'800 la famiglia Quercia di origine napoletana si stabil\u00ec nella citt\u00e0 dando avvio ad attivit\u00e0 vinicola con particolare riguardo al commercio di prodotto sfuso.\nil primo della famiglia Quercia ad insediarsi fu il signor Antonio, proveniente da Pomigliano d'Arco, il quale acquist\u00f2 nel febbraio del 1897 un grande vano a pianterreno per uso cantina con annesso un podere situato sul vicoletto del carcere, per le sue attivit\u00e0 industriali. Su tale suolo, adiacente alla Chiesa Cattedrale, fu edificato un bel palazzo che divent\u00f2 fra i pi\u00f9 importanti della cittadina e un simbolo del quartiere. Antonio Quercia e suo figlio Francesco Edoardo, che in quel palazzo dimor\u00f2 con la sua famiglia, hanno rappresentato un chiaro esempio di intraprendenza agroalimentare a Trinitapoli, a lungo ricordata nel paese. Dopo un passaggio di propriet\u00e0 avvenuto agli inizi degli anni 80 del Novecento il palazzo, acquisito dal Comune, fu sciaguratamente abbattuto per far spazio ad un parcheggio. Come riferimento a questa importante famiglia ora rimane solo la denominazione di un giardino pertinenziale ad un moderno complesso edilizio costruito nell'area.\nOggi Trinitapoli \u00e8 un'operosa cittadina di circa 14.500 abitanti. La sua risorsa principale \u00e8 un\u2019agricoltura moderna e competitiva con un predominio della ortofrutticoltura e della viticoltura.\nL\u2019abitato si \u00e8 esteso notevolmente, e le piccole e bianche case, quasi a volersi sdraiare al sole, rubano spazio al verde circostante dell\u2019erba e delle foglie; sullo sfondo le Saline, con le loro acque policrome, fanno da raccordo tra terra e mare. Il panorama, suggestivo, nella sua semplicit\u00e0, \u00e8 dominato dal Cupolone della Chiesa Madre, a testimoniare la genesi religiosa della citt\u00e0 e la fede ancora ferma della sua gente.\nPur essendo da sempre legato alle vicende storico-culturali della Capitanata, nel 2004 il comune \u00e8 stato aggregato alla nuova provincia di Barletta-Andria-Trani, assieme ai vicini comuni di San Ferdinando di Puglia e Margherita di Savoia, che per\u00f2 tradiscono l'appartenenza storica (e dialettale) alla Terra di Bari.\nMonumenti e luoghi d'interesse.\nArchitetture religiose.\nDuomo di Santo Stefano protomartire.\nDi stampo neoclassico, ha una facciata di marmo bianco e si affaccia su piazza Umberto I (pi\u00f9 nota come piazza Municipio). Elevata a chiesa collegiata da papa Leone XIII con bolla del 15 gennaio 1895, la chiesa dedicata al protomartire Santo Stefano custodisce entro uno scrigno moderno una storia ben pi\u00f9 antica. L'unica parrocchia del Casale aveva come originaria sede la chiesa di San Giuseppe, ma l'incremento demografico e il fervente sentimento religioso ben presto resero necessaria l'edificazione di una chiesa pi\u00f9 ampia. Negli anni sessanta del XVIII secolo si provvide, con il sostegno dei cittadini e dell'Universit\u00e0, ad innalzare il nuovo edificio. Aperto al culto nel 1767, accolse al suo interno la confraternita del SS. Sacramento, gi\u00e0 istituita nel 1758, e, in seguito, la confraternita dedicata a Santo Stefano, fondata per iniziativa di alcuni cittadini e approvata nel 1834. Ancora una volta la storia di questo edificio religioso asseconda le esigenze devozionali e demografiche del Casale della Trinit\u00e0 e, risultando troppo piccolo per accogliere il gran numero dei fedeli, fu ricostruito a partire dal 1882 su un progetto dell'architetto Raffaele Mastrapasqua. La nuova chiesa, aperta al culto gi\u00e0 nel 1899, fu solennemente consacrata nel settembre del 1935. La facciata del nuovo edificio, di gusto neorinascimentale, si presenta scandita in due parti da un'aggettante trabeazione. La parte inferiore, ritmata dalla presenza di colonne, nicchie e paraste, accoglie il portale centrale, arricchito da un timpano spezzato e dallo stemma della citt\u00e0, e i due accessi laterali sormontati da finestre circolari; la parte superiore, slanciata nel corpo centrale corrispondente alla navata maggiore, presenta l'ampia bifora inquadrata da coppie di paraste. All'interno l'edificio si sviluppa in tre navate scandite da coppie di colonne e un transetto con due ampie cappelle all'estremit\u00e0, dedicate alla Madonna del Rosario e al SS. Sacramento. Al centro del transetto si eleva una profonda cupola su tamburo, con luminose finestre alternate alle raffigurazioni delle \"Virt\u00f9 Cardinali\", impostata su quattro pennacchi dipinti con le figure degli Evangelisti. Le coperture a botte della navata centrale furono affrescate all'inizio del '900 con scene della \"Vita di Santo Stefano\", mentre per la calotta absidale, negli anni '30, il molfettese Corrado Maria Poli realizz\u00f2 i disegni della Trinit\u00e0. L'altare maggiore \u00e8 dedicato al protomartire Stefano, la cui statua fu collocata nella nicchia al centro dell'abside. Di grande pregio sono l'altare e la balaustra in marmi commessi del Settecento nella cappella del SS. Sacramento.\nSantuario della Beata Maria Vergine di Loreto.\nL'intitolazione non fa riferimento al santuario marchigiano di Loreto, ma al nome di battesimo di un pastore che trov\u00f2 un'icona della Madonna e la port\u00f2 al pubblico culto. La prima attestazione della chiesa \u00e8 in un documento del 1204; la primitiva Cappella, semidistrutta, fu trasformata nell'attuale tempio a tre navate nella prima met\u00e0 dell'Ottocento. Nel 1971 \u00e8 stata elevata a santuario diocesano. Vi si conserva, oltre all'affresco della Vergine sull'altare maggiore, la statua lignea della Madonna, databile tra la fine del Settecento e gli inizi dell'Ottocento. Custodisce inoltre una tela di Giambattista Cal\u00f2 raffigurante santo Stefano e una Via Crucis in bronzo. Nel 2004 \u00e8 stato celebrato l'ottavo centenario della chiesa.\nChiesa della Santissima Trinit\u00e0 o di Sant'Anna.\nL'antica chiesa intitolata alla Trinit\u00e0 fu sotto il patronato dei Cavalieri di Malta che nel 1589 acquistarono il Casale della Trinit\u00e0 dal conte Marulli. Nel corso del XVIII secolo la chiesa fu oggetto di costanti interventi di manutenzione ad opera dei commendatori dell'Ordine di Malta. Sotto il loro patronato rivestirono un ruolo significativo le festivit\u00e0 di San Giovanni Battista, patrono dell'Ordine, e della Trinit\u00e0. Venuto meno il possesso del Casale da parte dei Cavalieri nel 1798, la chiesa cadde in stato di abbandono, fino a quando fu concessa alla confraternita dedicata a Sant'Anna, istituita nel 1832, che provvide alla ristrutturazione e alla riapertura al culto. Gravi lesioni resero necessaria da parte della confraternita una ricostruzione dell'edificio intorno alla met\u00e0 dell'Ottocento. La chiesa si presenta con un'elegante facciata affiancata da due torri campanarie. Una sobria cornice divide il prospetto in due parti, che reca ancora lo stemma dell'Ordine dei Cavalieri di Malta, e quella superiore accoglie al centro un piccolo rosone ed \u00e8 chiusa da un fastigio a volute. L'interno, a navata unica con presbiterio coperto da una cupola impostata su pennacchi dipinti, conserva testimonianze pittoriche e scultoree, variamente databili tra la seconda met\u00e0 del XVIII secolo e il XIX secolo, significative della storia religiosa del Casale: una scultura lignea dell'Immacolata, un dipinto dell'Assunta tra i Dottori della Chiesa, una tela della Piet\u00e0 con le anime purganti, un gruppo in cartapesta della Piet\u00e0 e un reliquiario ligneo dorato ottocentesco che custodisce la reliquia della Croce di Cristo. In onore della santa titolare della confraternita, che intervenne liberando la cittadinanza dal colera all'inizio del XIX secolo, si conservano le statue vestite di Sant'Anna con Maria bambina della met\u00e0 del XIX secolo, oggetto di grande devozione..\nChiesa di San Giuseppe.\nCon il prospetto rivolto alla piazza in cui si affacciano il Duomo di Santo Stefano protomartire e l'antico palazzo dei commendatori, ora sede comunale, la chiesa di San Giuseppe \u00e8 un'importante testimonianza della storia religiosa di Trinitapoli. Sorta all'inizio del XVIII secolo, fu chiesa matrice fino al 1767, quando la parrocchia si trasfer\u00ec nel nuovo edificio del Duomo. Divenuta sede della confraternita di San Giuseppe, giuridicamente riconosciuta nel 1781, la chiesa fu restaurata e mantenuta aperta al culto ad opera dei confratelli. Intorno alla met\u00e0 dell'Ottocento, per volont\u00e0 della confraternita, si ampli\u00f2 l'edificio religioso ricostruendolo quasi totalmente. La facciata svetta sull'alta scalinata con il prospetto scandito in tre ordini da profonde trabeazioni. La parte inferiore, percorsa da una serie di lesene, presenta il portale, sormontato da una cornice mistilinea, che nel 1975 si arricch\u00ec delle porte bronzee realizzate dallo scultore Antonio di Pillo con sei scene della vita del patriarca San Giuseppe: la Fuga in Egitto, la Nativit\u00e0, la Morte, il Lavoro in bottega, lo Sposalizio e la Preghiera con il Papa. La parte intermedia conferisce slancio alla torre campanaria a pianta quadrata e al fastigio di chiusura che termina con un timpano triangolare sormontato dalla statua di San Michele Arcangelo. All'interno si conserva, entro una nicchia sopra l'altare maggiore, il busto ligneo di San Giuseppe, del XVIII secolo, attribuito a Domenico Brudaglio, mentre lungo le pareti della navata principale e di quella laterale, trovano posto altre opere pittoriche e scultoree variamente databili tra il XVIII e il XIX secolo.\nChiesa del Cristo Lavoratore (o del Villaggio del Fanciullo).\nRisale al 1961, \u00e8 nata da un'intuizione di monsignor Giuseppe Nenna. In origine era parte integrante della struttura ad essa adiacente chiamata Villaggio del Fanciullo che come fine aveva lo scopo di accogliere ed ospitare gli orfani, per istruirli ed avviarli al lavoro.\nParrocchia Immacolata (o Convento dei Frati Minori Cappuccini).\nIl convento con l'annessa chiesa dedicata all'Immacolata, \u00e8 di propriet\u00e0 dei Frati Cappuccini della Provincia monastica di Puglia. Su interessamento del Terz'Ordine francescano di Trinitapoli e dei fratelli sacerdoti Don Nicola e Don Felice Urbano, fu acquistato un terreno con una piccola torre trasformata poi in luogo di preghiera in Contrada Santi Medici all'estrema periferia della citt\u00e0, in Via Barletta. Nell'anno 1903 fu posta la prima pietra per il convento dei Frati. Nell'anno 1937 si costru\u00ec il muro di cinta. Poich\u00e9 la piccola chiesa non era sufficiente per accogliere i fedeli e le esigenze pastorali, si pens\u00f2 di costruire l'attuale chiesa i cui lavori iniziarono nell'anno 1954. Nell'anno 1966 fu canonicamente eretta a parrocchia dall'arcivescovo di Trani Reginaldo Giuseppe Maria Addazi. Le opere artistiche presenti sono: due tele del 1600, la Madonna SS. Degli Angeli, La Deposizione e Santa Rita ad opera del prof. Rollo. Il trittico frontale alla chiesa opera dello scultore locale professor Di Pillo.\nArchitetture civili.\nPalazzo dei Commendatori di Malta (Palazzo di Citt\u00e0).\nIl Casale della Trinit\u00e0 vede segnata la sua storia dall'avvicendarsi di diversi feudatari. L'attuale palazzo comunale, ben conosciuto anche come castello, fu in particolare il palazzo del commendatore dell'Ordine dei Cavalieri di Malta che nel 1589 acquist\u00f2 il Casale dal precedente feudatario, il conte Giovanni Mattia Marulli, detenendone il possesso fino al 1798. La prima fondazione del palazzo tuttavia si ritiene risalga alla met\u00e0 del XVI secolo per iniziativa dei conti della Marra, a cui Ferdinando I d'Aragona aveva concesso, nel 1465, il Casale. L'aspetto fortificato che un tempo connotava il palazzo \u00e8 ormai perso. Durante il terremoto del 1731, la svettante torre, elemento difensivo del Casale, accessibile dal palazzo attraverso un ponte di legno, fu irrimediabilmente lesionata e pertanto venne abbattuta quasi totalmente. La munificenza dei Cavalieri di Malta, si ricordi quella del commendatore Scipione Caracciolo, resero la residenza, con gli ambienti organizzati su pi\u00f9 piani intorno ad un cortile, abitabile e decorosa. Nel 1854 l'antica sede dei commendatori del Sacro Ordine di Malta fu ceduta al Comune per adibirla a sede del Municipio di quel Casale della Trinit\u00e0 che dal 1863 prese definitivamente il nome di Trinitapoli. Nel corso del XIX secolo non mancarono ingenti interventi e trasformazioni che conferirono all'edificio l'attuale aspetto. Il prospetto su Piazza Umberto I presenta una serie di accessi archivoltati a piano terra e una successione di balconi nei due piani superiori; una sobria cornice percorre il coronamento e conci regolari a vista segnano gli spigoli dell'edificio. Il prospetto nord-occidentale si rivolge su Largo Parlamento, cuore del centro storico di Trinitapoli.\nMasserie.\nLe prime masserie di Trinitapoli nascono tra il XVII e XVIII secolo per via dei greggi abruzzesi che, durante la stagione invernale, sostavano nel territorio del paese. Le masserie si dividevano in masserie di campo e masserie di pecora: quelle di campo erano adibite alla coltivazione mentre quelle di pecora erano destinate al pascolo delle pecore.\nSiti archeologici.\nParco Archeologico degli Ipogei.\nFanno parte del Parco Archeologico di Trinitapoli due ipogei: l\u2019Ipogeo dei Bronzi e l\u2019Ipogeo degli Avori. Gli Ipogei sono importanti strutture scavate nella roccia calcarea per celebrarvi suggestivi riti di carattere propiziatorio, probabilmente collegati alla caccia e alla fertilit\u00e0 del raccolto e in seguito riutilizzati come sepolture collettive.\nA Trinitapoli, infatti, in ciascuno dei due ipogei sono state rinvenute circa 200 sepolture tra adulti e bambini di entrambi i sessi, inumati in posizione fetale e accompagnati da ricchi corredi funebri. L'architettura ipogeica, che ricorda in qualche modo strutture micenee realizzate in Grecia nello stesso periodo, si basa su precise e complesse norme che si ripetono costantemente, con differenze legate essenzialmente alle dimensioni e alla forma della pianta.\nL'accesso \u00e8 costituito da un \"dromos\", stretta e ripida rampa a cielo aperto proporzionata in lunghezza alle dimensioni dell'ambiente principale, a cui segue uno stretto corridoio sotterraneo detto stomion, con la volta terminante con un inconfondibile particolare a forma di cupoletta apicale.\nLa grande sala principale presenta al centro della volta un'apertura circolare per l'aerazione e la fuoriuscita del fumo.\nDi grande suggestione la sepoltura femminile di alto rango, la Signora delle Ambre, il cui ricco corredo funerario ne rivela l'importanza e il ruolo rivestito e la recente scoperta del \u201cGigante di Trinitapoli\u201d, resti di un uomo di circa tremila anni fa, alto un metro e 85 centimetri: un vero gigante per l\u2019epoca.\nSalapia.\nLa prima citt\u00e0 di Salapia sorgeva sulle rive dell'antica laguna, fondata intorno al IX secolo a.C. da popolazioni illiriche provenienti dalla opposta sponda adriatica. Il suo porto era unito al mare aperto e alla citt\u00e0 di Siponto attraverso la laguna. Fra le testimonianze raccolte, di grande interesse sono i vasi a decorazione geometrica (dal IX all'inizio del III secolo a.C.) e le stele daune: lastre calcaree rettangolari segnacoli di tombe.\nAree naturali.\nParco Naturale della Zona Umida.\nIl parco cittadino \u00e8 un'area di pregio, che costituiva la riva meridionale del Lago di Salpi, i cui terreni salsi e paludosi, ospitano una variet\u00e0 di piante alofile e vegetazione bassa caratteristica dei pascoli inondati. Il parco rappresenta un raro documento ambientale per quanto riguarda la flora spontanea, il salicornieto e il giuncheto presenti, costituiscono una componente dell'habitat prioritario \"steppe salate mediterranee\". Le specie pi\u00f9 presenti sono la suaeda fruticosa, le salicornie, la cannuccia di palude, il giunco spinoso, la salsola soda, la salsoda kali, lo statice comune, il cocomero asinino, invece l'arbusto diffuso \u00e8 la tamerice. La presenza di un laghetto arricchisce l'habitat del parco e funge da richiamo a molte specie di uccelli: oltre ai numerosi passeriformi, si ricordano la garzetta, la sgarza ciuffetto, il tuffetto, la gallinella d'acqua, il cavaliere d'Italia, alcune anatre come il germano reale, il mestolone, la volpoca; fra i rapaci, frequenti sono le veleggiate del falco di palude che perlustra tutta la zona o lo \"spirito santo\" del gheppio.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 la popolazione straniera residente era di 589 persone.\nLe nazionalit\u00e0 maggiormente rappresentate erano:\nCultura.\nMuseo Civico Archeologico degli Ipogei.\nIl Museo Civico Archeologico degli Ipogei occupa la sede dell'ex fondazione ospedaliera Di Biase, risalente alla seconda met\u00e0 del XIX secolo, gestita dalle suore di Carit\u00e0 di San Vincenzo de' Paoli. L'intero immobile, con ambienti distribuiti su due piani, fornito di giardino e ampi terreni, nonch\u00e9 munito di chiesa, fu acquisito nel 1899 dal Comune di Trinitapoli per farne un contenitore culturale. Il Museo Civico conserva importanti testimonianze archeologiche costituite da vasi, reperti dell'industria litica, metalli, oggetti di ambra e avorio provenienti da un territorio che restituisce segni preziosi della presenza umana dalla Preistoria al Medioevo attestando una complessa rete di rapporti anche con il mondo orientale. Molti reperti custoditi nelle sale del Museo provengono dal Parco Archeologico degli Ipogei costituito da una serie di strutture sotterranee, risalenti alla media Et\u00e0 del Bronzo (XVIII-met\u00e0 del XIV secolo a.C. circa). In particolare l'Ipogeo dei Bronzi fu realizzato per funzioni culturali collettive e successivamente utilizzato come luogo di sepoltura di adulti e bambini di entrambi i sessi. In questo ipogeo sono stati ritrovati moltissimi resti umani, ma anche numerosi oggetti di corredo: vasi decorati ad intaglio, armi in bronzo, gioielli e monili di ambra, di bronzo, di pasta vitrea e oggetti ornamentali di osso e avorio. Nell'importante Ipogeo degli Avori furono ritrovati due manufatti raffiguranti un cinghiale e un idolo con protome taurina lavorati a tutto tondo in avorio, custoditi nel Museo Civico. Con l'intento di ricostruire lo scenario religioso e culturale, le pratiche di consacrazione e i riti funerari delle antiche genti che si insediarono nel territorio di Trinitapoli, nel Museo si possono osservare i resti della Tomba dei Giganti e della Signora delle Ambre.\nAmministrazione.\nTrinitapoli fa parte, con Margherita di Savoia e San Ferdinando di Puglia, dell'Unione dei Comuni Tavoliere Meridionale.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nNel comune hanno sede le seguenti societ\u00e0 sportive: la squadra di calcio A.S.D.Trinitapoli che disputa il campionato di Seconda categoria e la compagine maschile di pallavolo Casalvolley Trinitapoli, militante nella stagione 2019/20 nel campionato regionale di Prima Divisione. L'Alidaunia Trinitapoli, non attiva, fu la societ\u00e0 locale di basket che raggiunse il suo culmine con la disputa di un campionato di serie C."}
{"id": "36516", "revid": "367445", "url": "https://it.wikipedia.org/wiki?curid=36516", "title": "Vico del Gargano", "text": "Vico del Gargano (fino al 1862 ufficialmente denominata \"Vico\"; \"V\u00e0ico\" in dialetto locale) \u00e8 un comune italiano di abitanti della provincia di Foggia in Puglia.\nFa parte del Parco Nazionale del Gargano e della Comunit\u00e0 Montana del Gargano. \u00c8 uno dei comuni de \"I borghi pi\u00f9 belli d'Italia\". Fa parte della rete delle \"Citt\u00e0 sane\". Le sue frazioni San Menaio e Calenella sono due localit\u00e0 balneari.\nGeografia fisica.\nIl comune di Vico del Gargano occupa un'area di nella parte nord-orientale del Promontorio del Gargano. Il territorio comunale presenta un'escursione altimetrica accentuata (da 0 a s.l.m.), dalle alture submontane della Foresta Umbra, alle spiagge di San Menaio e Calenella. Il paesaggio nell'interno \u00e8 tipico del bosco di faggi e di abeti, lungo la costa sono presenti foreste di pini d'Aleppo (Pineta Marzini). Diffusi uliveti secolari e agrumaie mediante terrazzamenti sulla costa. La geologia \u00e8 carsica con numerose grotte anche marine.\nVico del Gargano costituisce il cuore del Parco nazionale del Gargano comprendendo nel suo territorio la maggior parte della Foresta Umbra.\nSismicit\u00e0.\nL'intero territorio comunale di Vico \u00e8 parte integrante del distretto sismico del Gargano.\nStoria.\nLa presenza dell'uomo \u00e8 documentata sin dalla pi\u00f9 remota antichit\u00e0 sul territorio vichese. Stazioni e siti paleolitici, neolitici, eneolitici sono presenti un po' dappertutto.\nSecondo la tradizione storiografica, il centro abitato odierno avrebbe avuto un'origine analoga a quella della vicina Peschici, ossia ad opera di soldati mercenari Schiavoni venuti dalle coste orientali dell'Adriatico. Gli Schiavoni, dopo essersi insediati in prossimit\u00e0 di una necropoli dell'et\u00e0 del ferro posta su un'altura chiamata Tabor, si mescolarono ai residenti locali raccolti in un unico centro fortificato che fu chiamato Vico.\nSempre secondo questa tradizione, la cittadina fu fondata nel 970 d.C. dal leggendario condottiero schiavone Sueripolo che, al servizio dei Bizantini (o di Ottone I), aveva scacciato dal Gargano i pirati Saraceni che lo avevano trasformato in un loro covo. Tuttavia, il primo documento ufficiale che attesta la presenza di un \"Castrum Vici\" sul Gargano risale al 1113 (secondo i documenti ritrovati nell'Archivio di Stato di Napoli) quando la zona era parte del normanno Ducato di Puglia e Calabria. Questa prima fortezza sar\u00e0 in seguito ampliata dall'imperatore e re di Sicilia Federico II nel 1240. Durante il periodo feudale Vico fu possesso delle pi\u00f9 importanti famiglie napoletane, tra le quali i Caracciolo e gli Spinelli.\nIl disastroso terremoto del 1646 caus\u00f2 a Vico gravi danni materiali, specialmente al convento dei frati cappuccini minori, oltre che la morte di 40 cittadini.\nIl periodo dei Lumi port\u00f2 un rinnovamento culturale che culmin\u00f2 con la fondazione della celeberrima Accademia degli Eccitati viciesi, la nascita di Michelangelo Manicone, l'innalzamento dell'Albero della libert\u00e0 e la costruzione del cimitero monumentale di San Pietro extra moenia (uno dei primi in Europa).\nL'Ottocento vide la nascita ed il prosperare della coltivazione ed il commercio degli agrumi. Attivit\u00e0 fiorenti fino a met\u00e0 Novecento ed oggi in declino.\nDopo l'annessione sabauda fu covo di molte bande di briganti che combattevano contro l'ordine costituito (e perci\u00f2, in questo caso, a favore della restaurazione borbonica); la Foresta Umbra era la loro base sul Gargano.\nMonumenti e luoghi d'interesse.\nArchitetture religiose.\nChiesa matrice.\nSotto il titolo \"della Beatissima Vergine Assunta\", la parrocchiale pi\u00f9 antica di Vico fu fondata accanto al castello, a coronamento di un'altura ai cui fianchi si stringono tuttora assiepate le case della Civita e del Casale. La semplice facciata dell'edificio, chiusa da un timpano triangolare, \u00e8 ingentilita da un portale trabeato in pietra viva. Sull'architrave a motivi vegetali, sorretto da due semicolonne, un'iscrizione con la data del 1675. Un'ariosa torre campanaria quadrangolare e una cupola a costoloni sagomano il vertice dell'impianto a fuso d'acropoli della cittadina. A tre navate, la chiesa \u00e8 provvista di undici altari e \"de Jure, et de consuetudine si mantiene, e ripara dalla Universit\u00e0 di detta Terra\". Nella descrizione, che ne fa l'arcivescovo Orsini nel 1678, erano ricordati l'altare di San Valentino, patrono di Vico gi\u00e0 da sessant'anni, e l'altare del SS. Crocifisso sotto il patronato di D. Troiano Spinelli marchese di Vico. Alla met\u00e0 del Settecento la chiesa viene insignita del titolo di Collegiata e, al tempo della Statistica del Mattei, \"vi uffiziano quotidianamente sedici canonici insigniti\"\nChiesa della Misericordia.\n\"Discosto quasi un tiro di schioppo dal convento di S. Domenico, trovasi a fronte di strada pubblica una cappella isolata sotto il titolo della Misericordia\", cos\u00ec \u00e8 descritta la chiesetta nella Relazione d'apprezzo del feudo di Vico. Gi\u00e0 un secolo prima era stata restaurata - ne fa fede la data 1626 scalpellata sul portale, alla sommit\u00e0 di una gradinata, ad opera della Confraternita, che da due anni aveva cura dell'unico altare di S. Maria Misericordiarum seu ad Nives (preziosa la statua lignea). In documenti della met\u00e0 dell'Ottocento sono riportate le dimensioni: lunga palmi 20, larga e alta palmi 18, che interventi successivi arricchiscono. Tra questi un organo nel 1861 e, nel 1902, un ampliamento con una sopraelevazione della facciata, coronata da un timpano triangolare.\nChiesa dei Santissimi apostoli Pietro e Paolo.\n\u00c8 situata in quella che una volta era la piazza pi\u00f9 importante del paese (ossia piazza San Domenico), la chiesa, con annesso il convento dei Padri Predicatori Domenicani, sotto il titolo dell'Assunta. Nella diocesi di Manfredonia, il convento di Vico con otto frati (cinque sacerdoti, due conversi e un terziario) era nel Seicento il quarto della \"Natione di Capitanata\", dopo Foggia, Manfredonia e Lucera. Negli Acta della Santa Visita dell'Orsini, risulta eretta nella chiesa, \"sub data die ultima Junij 1631\" la Confraternita di S. Vincenzo Ferreri nella cappella ancora esistente. Il luminoso tempio, a navata centrale con copertura a botte e navatelle laterali con quattro cappelle a sinistra e tre a destra, per decreto di mons. Eustachio Dentice nel 1818 \u00e8 diventato parrocchia dei SS. Apostoli Pietro e Paolo. Soppresso nel settembre 1809 e per met\u00e0 passato allo Stato italiano, il convento \u00e8 oggi sede del Municipio.\nChiesa di San Giuseppe.\nChiesa nel quartiere Terra o Borgo Vecchio, di grande suggestione e per il suo schema planimetrico, con una navatella laterale che sembra aggrapparsi a quella centrale mediante archetti, e per la presenza dell'artistica statua lignea del Cristo Morto. Del simulacro vi \u00e8 gi\u00e0 notizia nella Relazione d'apprezzo del feudo di Vico, venerato sotto l'altare della Beata Vergine della Consolazione. Successivo forse a quell'unico altare, che, nell'Appendix del Sinodo Sipontino del 1678, risulta non avere \"rendita sufficiente per la sua manutenzione. Supplisce per\u00f2 decentemente la Congregazione de' fedeli in essa esistente\". Certamente l'attiva Confraternita dei Cinturati di S. Agostino e S. Monica, nel secolo scorso avr\u00e0 fatto realizzare il portale di gusto neoclassico. Un'antica Confraternita, che anche di recente ha meritoriamente provveduto a restauri necessari, nel corso dei quali \u00e8 venuta in luce una sepoltura che si apre sulla strada, forse quella di un eremita che aveva cura del luogo e degli arredi sacri.\nChiesa di San Marco.\n\u00c8 tradizione che per voto la chiesa sia stata costruita da gente de Dalmatia. Nella convenzione stipulata il 23 settembre 1607 tra l'Universit\u00e0 della Terra di Vico e l'Universit\u00e0 del Casale (un quartiere, fuori le mura, nato per ospitare famiglie slave ed albanesi ivi immigrate), quest'ultima chiede che sia assicurato anche il pagamento del cappellano di S. Marco. La chiesa, extra moenia \u00e8 con due altari al tempo della Santa Visita dell'Orsini, risale al XIV secolo. Lo confermano importanti affreschi, scoperti di recente, l'impianto dell'edificio e la data del 1365 sulla campana custodita nella sacrestia, forse l'originaria campana della chiesa. Nella prima met\u00e0 del Settecento, agli altari della Madonna delle Grazie e di S. Marco, si era aggiunto quello di S. Giorgio. Attiguo alla chiesa il monastero femminile della Visitazione che, autorizzato da Ferdinando II, rimane attivo solo per i primi decenni dell'Ottocento (sono dieci le religiose nel 1837).\nChiesa di Santa Maria Pura.\n\u00c8 una piccola chiesa appena fuori le mura, sotto l'antica Civita, a guardia di un torrente che d\u00e0 origine all'Asciatizzi. Questa \u00e8 una delle poche acque perenni del Gargano che dopo aver raccolto molte altre sorgenti sfocia in mare nel comune di Rodi Garganico (in localit\u00e0 Molino di Mare). La chiesa \u00e8 di impianto sei-settecentesco ed \u00e8 impreziosita all'interno da decorazioni e statue in pietra tenera locale che si presumano essere di barocco leccese. Il nome lo deve alla pia costumanza di seppellirvi le vergini ed i fanciulli, come \u00e8 attestato nel \u201cLibro dei Defunti\u201d conservato nella Chiesa Madre con scritturazioni che vanno dal 1600 in avanti. Si ritiene localmente che la Chiesa poggi, addirittura, su strutture molto pi\u00f9 antiche forse il tempio di Calcante da altri localizzato, invece, nel sito della Basilica di S. Michele a Monte S. Angelo. Non risultano, comunque, documentati scavi o ricerche archeologiche che possano in qualche modo comprovare la leggenda. Annesso alla Chiesa di S. Maria Pura trovasi una fabbrica molto restaurata, che fu gi\u00e0 ospedale tenuto dai \u201cFatebenefratelli\u201d per il ricovero di militari ammalati nel XVIII secolo.\nChiesa di Santa Maria degli Angeli.\nIl Convento, noto tra il popolo anche con il titolo del SS. Crocifisso, sorse a circa un miglio dal centro abitato su un'amena collina intorno all'anno 1556, ad opera dell'Ordine dei Cappuccini, da poco fondato (breve di Clemente VII del 28 maggio 1526). Va detto che sulla collina, il cui intorno fu sede di antichissimi insediamenti umani forse neolitici, sorgeva una Cappella fin dal secolo X. Non \u00e8 stato ancora possibile localizzare tali strutture quasi sicuramente conglobate nelle murature del Convento e della Chiesa. Si \u00e8 per\u00f2 ipotizzato che possano corrispondere all'attuale Sacrestia. Il Convento su due piani a base rettangolare con Chiostro originario del tipo frequente nei molti Conventi francescani del Gargano. L'ala Nord ed Ovest sono particolarmente ben conservate. Alla chiesa, originariamente ad una sola navata, ne fu aggiunta un'altra all'atto della ricostruzione seguita al crollo causato dal terremoto del 1646. La ricostruzione avvenne a spese del feudatario del luogo, Caracciolo, con il concorso del popolo. Molte opere d'arte nobili, specie olii su tela, sono conservate nella chiesa. Vi si trova, tra le altre statue lignee, un celebre crocifisso opera di un intagliatore veneziano del XVII secolo. Sul sagrato \u00e8 presente una quercia secolare come testimonianza dell'antica selva che una volta copriva l'intero territorio di Vico fino al mare.\nChiesa di San Martino.\n\u00abCappella piccola sotto il titolo di S. Martino, jus padronato del R.D. Biagio Altilia e consiste in una stanza coverta a tetto con astraco nel suolo, in testa della quale sta altare di fabbrica addetta al suddetto Santo, e vi celebra ogni giorno\u00bb, si legge cos\u00ec nella Relazione d'apprezzo del feudo di Vico redatta nel 1726 e pubblicata da Gennaro Scaramuzzo. A ridosso del palazzo Caracciolo \u00e8 l'altare, sormontato da un'originale nicchia ogivale in pietra. Questo al tempo dell'arcivescovo Orsini \u00absi mantiene coll'entrare del beneficio in essa esistente\u00bb. La chiesetta, costruita dentro le mura e dedicata ad un santo che ricordava di certo la terra di origine di qualche feudatario, \u00e8 stata di recente restaurata. Non \u00e8 tuttavia ancora stata adeguata e aperta al culto.\nChiesa di San Nicola.\nLa chiesa, nota come \"cappella di San Nicola di Mira\", esisteva nel 1676, come riporta la relazione\nvisita pastorale del cardinale Vincenzo Maria Orsini, in seguito divenuto papa Benedetto XIII: all'epoca era tuttavia in cattive condizioni; aveva un unico altare, un'immagine del santo (\u00ab\"Iconem pulvere deturpatam\"\u00bb) e una teca contenente la manna di San Nicola. Era sede della confraternita di San Nicol\u00f2 dei morti ed aveva tre sepolture: per i confratelli, per le consorelle e per la famiglia patronale dei De Avello. La cappella fu riconsacrata per ordine del cardinale nel 1678, come ricorda una lapide posta sulla parete sinistra.\nLa chiesa \u00e8 inoltre descritta nel resoconto di una seconda visita del 1726, come avente un'unica navata con un soffitto di tavole dipinte.\nDal 1810 \u00e8 divenuta sede dell'arciconfraternita del Santissimo Sacramento. Nel Novecento sub\u00ec lavori di ampliamento.\nIn facciata \u00e8 presente un portale cinquecentesco in pietra locale, fiancheggiato da due semicolonne lisce sormontate da una trabeazione a metope e triglifi; il tutto coronato da una nicchia inserita fra volute. Sull'architrave \u00e8 tracciata la scritta \"Memento mori\". Una lapide in pietra sulla parete destra ricorda che l\u2019altare l\u00ec situato era dedicato ai defunti (\"Altare privilegiatum quotidianum perpetuum pro defunctis\"), mentre una lapide commemorativa sul lato opposto ricorda la riconsacrazione della chiesa nel 1678.\nChiesa di San Pietro.\nDa tempo immemorabile esisteva sul \"Tabor\" una cappella che divenne chiesa, quindi tempio, sormontato nel secolo XVIII, da una cupola, e dedicata all'Apostolo Pietro. Da documenti medioevali risulta essere la chiesa di San Pietro in Vico gi\u00e0 celebre ai tempi dei Normanni. Molte donazioni furono fatte a questa chiesa la quale \u00e8 nominata in un Breve di Papa Alessandro III del 1167; negli atti di conferenza di Clemente III del 7 ottobre 1197. Nel 1264, con le terre e le abitazioni, venne concessa in enfiteusi al giudice Gualtieri. La chiesa con i suoi tenimenti fu anche \"Grancia\" del monastero di San Leonardo di Siponto che, per molti secoli, appartenne all'Ordine Teutonico (poi dei Cavalieri di Malta). La Chiesa fu trasformata, con terreno annesso, in cimitero extra moenia dal canonico vichese Pietro Finis nell'anno 1792 (data di inaugurazione). Fu il terzo cimitero d'Italia ad essere istituito fuori le mura di una citt\u00e0 (dopo quelli di Pisa e Napoli) consentendo cos\u00ec di abbandonare l'uso di seppellire nelle chiese. Andato in disuso il Cimitero, con il tempo, e, caduta in rovina la chiesa (che fu semidiroccata da eventi meteorologici) questa \u00e8 stata recentemente (1979-71) rimessa in pristino con un vasto restauro reintegrativo che ha cercato di riprodurre la forma originaria e mantenere in essere quanto ancora esistente. Sul colle ove sorge la Chiesa furono ritrovate, all'atto della costruzione del moderno Istituto di S. Pietro, importanti reperti di tombe antiche tra cui lo scheletro di un guerriero di notevoli proporzioni. Non essendoci parroco o monaco che la governi \u00e8 chiusa tranne in alcuni giorni particolari.\nArchitetture militari.\nIl castello.\nNella sagoma quadrilatera del castello moduli architettonici diversi evidenziano tempi, funzioni e culture artistiche che si succedono, dai Normanni agli Aragonesi. Motivi di difesa sono alla base del primo impianto del complesso, che in et\u00e0 sveva assume gli ideali residenziali di una \"domus solaciorum\", di una dimora signorile per gli svaghi di cortigiani e forse anche dello stesso imperatore Federico II. Questi, nel 1234, aveva dato in dote alla terza moglie, Isabella d'Inghilterra, Vico e i paesi garganici compresi nell'Honor Montis Sancti Angeli.\nIl nucleo pi\u00f9 antico del castello si sviluppa sull'asse nordest-sudest, chiuso agli angoli da torri quadrate.\nQuella di nordest si eleva su una scarpa di base a blocchi sagomati e smussati, evidenziata da un costolone marcapiano; l'altra di sudest culmina con un'elegante bifora, descritta da A. Haseloff (\"un capitello a foglie piatte e grossi bulbi obliqui\"), e con l'originaria merlatura. Quasi a rinsaldare quest'ultima slanciata struttura angolare, un bastione circolare di fortificazione, la cosiddetta torre maestra, ricorda il periodo aragonese. E gli adattamenti per bocche di fuoco, accanto alle balestriere, riportano al ricorrente dramma della guerra, all'assedio e al cannoneggiamento di Vico nel 1529, da parte degli spagnoli.\nLe Pietre Della Memoria.\nNella piazza San Domenico la quale ospita il comune ospita anche un monumento per i caduti cittadini del paese chiamato Pietre Della Memoria, dove sono stati scritti su lastre di marmo tutti i cittadini partiti per la guerra e mai pi\u00f9 tornati.\nLa cinta muraria.\nNel 1292 Teodisco de Cuneo maestro dei balestrieri, uomo d'armi, provvede Vico di un organizzato sistema di difesa con una cinta muraria guarnita di circa venti torri. Questa la descrizione che se ne fa nella \u201cRelazione d'apprezzo del Feudo di Vico\u201d: \u00abLa maggior parte di essa che forma il pieno di detta terra sta racchiusa da mura ad uso di fortelizio, ripartito di quando in quando da torri rotondi e quadre, merc\u00e9 dei quali mura non si permette altro ai cittadini, che l'entrare ed uscire a detta terra per una sola porta, della quale ne tiene il dominio la Casa Marchesale, e questo ad oggetto di impedire qualche incursione dei Turchi che per l'addietro si dice essere giunti fino al recinto di detta terra, per la qual causa nacque l'uso di farsi eleggere dal Barone una persona sotto nome di Camberlengo, affinch\u00e9 invigilasse all'apertura e chiusura di detta porta, e di camminarsi la notte con suoi Giurati e Soldati e ritrovando persone fuori delle loro case da due ore di notte in avanti dopo li tocchi della campana, pu\u00f2 quelli carcerare, e n'esigge la pena la Casa Marchesale ducati 6\u00bb.\nPalazzo Della Bella.\nLa sagoma della costruzione signorile introduce a Vico, all'aprirsi del secolo XX, una parentesi \u201cfiorentina\". Voluto da D. Ignazio Della Bella, il progetto, che si ispirava al modello trecentesco di palazzo Vecchio, si collocava nella corrente neo-gotica. Su due piani scanditi da cornici marcapiano e coronati da una merlatura a coda di rondine, presenta due corpi di fabbrica lungo Salita Della Bella e due antiche torri circolari. Sul sito dell'originaria torre d'angolo, di cui la famiglia Della Bella conserva documentazione fotografica, svetta oggi l'imponente torre, allungata da due bifore e coronata da ballatoio e merli guelfi (la merlatura del palazzo vichese inverte i tipi rappresentati in palazzo Vecchio).\nPure il corpo di fabbrica parallelepipedo, verso la chiesa di San Giuseppe, sembra, infatti, richiamare una preesistente torre, di cui il progettista volle forse conservare l'idea.\nVicolo del Bacio.\nStrada situata nel centro storico nei pressi della chiesa di San Giuseppe. Larga non pi\u00f9 di 50 centimetri e lunga meno di 30 metri, \u00e8 luogo di incontro degli innamorati che, soprattutto durante la festa patronale di San Valentino del 14 febbraio, si danno appuntamento nel vicolo. In questo modo, a causa della ristrettezza del passaggio, gli innamorati sono costretti a \"sfiorarsi\".\nVillaggio Umbra.\nVillaggio sito nel cuore della Foresta Umbra, \u00e8 sede di un museo della flora e fauna garganica in cui \u00e8 ricostruito anche un antico villaggio di carbonai. \u00c8 sede inoltre di una caserma aeronautica e di una forestale.\nIl leccio monumentale del convento dei cappuccini.\nAlbero caratteristico \u00e8 il leccio (\"Quercus ilex\") di Vico, un albero secolare posto davanti alla chiesa francescana di Vico. A trapiantarlo nella sua attuale posizione fu fra Nicola da Vico che mor\u00ec nel 1719, in et\u00e0 avanzata. Nel 1934, durante una tempesta, un grosso ramo cadde, lasciando un vuoto visibile ancora oggi. La chioma dell'albero ha raggiunto l'altezza di 17 metri e la circonferenza del tronco \u00e8 di circa 5 metri.\nIl parco della Rimembranza.\nNei pressi del convento di Santa Maria degli Angeli, commemora i caduti vichesi in guerra. Infatti ognuno degli alberi del parco \u00e8 intitolato, tramite targhetta, ad un caduto. \u00c8 possibile, inoltre, ammirare le valli che si stendono ai piedi del paese fino alla piana di Calenella che si estende fino al mare.\nGeografia antropica.\nFrazioni.\nSan Menaio.\nSan Menaio, l'unica frazione di Vico del Gargano, si trova circa a Nord, sulla costa. \u00c8 un borgo balneare che sorge lungo il percorso della litoranea SS89 tra Rodi Garganico e Peschici. Nota per la sua lunga spiaggia di sabbia finissima e per la pineta Marzini, foresta di pini d'Aleppo tra le pi\u00f9 antiche e vaste d'Italia (che ne ricoprono il territorio e ne infiltrano l'abitato fino a lambirne l'arenile), deve gran parte della sua fama a Nicola Serena di Lapigio, che sin dai primi anni del Novecento ne decant\u00f2 le bellezze nelle proprie opere, e all'artista Andrea Pazienza che vi risiedette al lungo e al quale nel 2008, a vent'anni dalla scomparsa, \u00e8 stato intitolato il Lungomare orientale.\nDegna di nota \u00e8 la trecentesca torre dei Preposti, una fortificazione affacciata sul mare con funzioni di difesa e di dogana, che spezza la linearit\u00e0 del lungomare tra il nucleo storico di San Menaio e la zona residenziale di pi\u00f9 recente costituzione detta \"Murge Nere\" per via della presenza di due grandi monoliti di roccia scura affioranti dal bagnasciuga.\nSan Menaio \u00e8 inoltre conosciuta per i commerci di agrumi D.O.P. \"Arancia bionda del Gargano\" e \"Limone Femminiello del Gargano\" con America e Unione Europea.\nEconomia.\nOggi Vico del Gargano \u00e8 un paese soprattutto agricolo. Nondimeno non si pu\u00f2 non considerare la consolidata tradizione turistica nel territorio comunale grazie all'attrattiva rappresentata dalle bellezze naturali e dalle spiagge di San Menaio. Il turismo, infatti, si sviluppa essenzialmente nei mesi estivi e lungo la costa, dove si concentra l'offerta ricettiva pi\u00f9 numerosa e di maggior livello. La zona submontana occupata dalla Foresta Umbra \u00e8 meta apprezzata dagli appassionati dell'escursionismo e dell'orienteering.\nI piatti tipici sono la \"paposcia\", le orecchiette con le noci, l'insalata di arance, il capretto al \"ruoto\", la zuppa di pesce, le minestre con l'olio forte, i pancotti, i sospiri.\nSerie Tv.\nQuesto \u00e8 il mio paese, in onda dal 2015; alcune parti della serie tv \u00e8 stata girata in questa zona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nVico del Gargano era parte dell'ormai soppressa Comunit\u00e0 Montana del Gargano, che raggruppava complessivamente 13 comuni."}
{"id": "36520", "revid": "123647753", "url": "https://it.wikipedia.org/wiki?curid=36520", "title": "Volturino", "text": "Volturino (Utr\u00ecn in pugliese) \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nSorge, al confine con il Molise e con la Campania, a 735 metri di altitudine.\nIl suo territorio (esteso circa ettari) si espande dai 250 metri di quota nella vallata verso Lucera fino a 874 metri sul livello del mare sulle cime al confine con il comune di Alberona.\nIl borgo si trova in uno dei settori pi\u00f9 alti dei monti della Daunia e quindi, in condizioni di ottima visibilit\u00e0, presenta un ampio panorama che spazia sulla piana del Tavoliere dall'Adriatico alle isole Tremiti, al Gargano, al limite della Murgia barese fino al lontano monte Vulture in Basilicata.\nClima.\nEssendo situato tra le zone pi\u00f9 alte e settentrionali della Puglia, \u00e8 tra i posti pi\u00f9 freddi e continentali dell'intera regione.\nLa temperatura media annua \u00e8 di circa 12\u00b0, scende spesso sotto gli 0\u00b0 durante l'inverno, con frequenti gelate e numerose nevicate, mentre supera raramente i 30\u00b0 in quelli estivi.\nCaratteristici della zona sono i forti venti di favonio, scirocco e maestrale che presentano pochi ostacoli e s'incalano facilmente tra le vicine montagne.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio della citt\u00e0 \u00e8 l'\"A.S.D. Volturino\" che milita nel girone B molisano di 1\u00aa Categoria."}
{"id": "36521", "revid": "1564499", "url": "https://it.wikipedia.org/wiki?curid=36521", "title": "Zapponeta", "text": "Zapponeta (\"Zappun\u00f2te\" nel dialetto pugliese settentrionale) \u00e8 un comune italiano di abitanti della provincia di Foggia in Puglia. \nOrigini del nome.\nIl toponimo deriva dal latino \"sappinus\" (=\"abete\") \u2013 forse con riferimento al pino d'Aleppo o forse confuso con \"sabina\" (=\"ginepro\") \u2013 con l'aggiunta del suffisso \"-eta\" (antico plurale neutro del suffisso \"-etum\") che contrassegna i fit\u00f2nimi (analogamente all'italiano \"pineta\"). Il pino d'Aleppo e il ginepro dovevano infatti essere comuni sulla duna sabbiosa su cui sorse il primo nucleo abitato.\nStoria.\nLe origini del centro abitato risalgono al 1768, quando il barone Michele Zezza favor\u00ec l'insediamento di un nucleo di braccianti in un suo latifondo costruendo loro un primo lotto di case e la chiesa di san Michele Arcangelo.\nZapponeta \u00e8 stata fino ai primi dell'Ottocento frazione di Barletta e poi con l'Unit\u00e0 d'Italia \u00e8 divenuta frazione di Manfredonia fino al 1975, quando ha ottenuto l'autonomia amministrativa.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 432 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nIl comune mantiene ancora oggi una radicata vocazione agricola, per lo pi\u00f9 rivolta alla produzione di ortaggi, quali patate, cipolle, carote. La patata di Zapponeta \u00e8 stata riconosciuta dal D.Lgs. 173/1998 come prodotto agroalimentare tradizionale pugliese, cos\u00ec come la cipolla e la carota.\nIn anni recenti, all'agricoltura si \u00e8 affiancato il turismo, favorito dal lungo litorale, che si estende tra la zona umida dell'oasi Lago Salso, inclusa nel parco nazionale del Gargano, e la riserva naturale Salina di Margherita di Savoia. La spiaggia di Zapponeta si caratterizza per il colore scuro della sabbia, dovuto alla cospicua presenza di minerali ferrosi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36523", "revid": "1318658", "url": "https://it.wikipedia.org/wiki?curid=36523", "title": "Socket", "text": ""}
{"id": "36524", "revid": "767487", "url": "https://it.wikipedia.org/wiki?curid=36524", "title": "Spie come noi", "text": "Spie come noi (\"Spies Like Us\") \u00e8 un film del 1985 diretto da John Landis.\nTrama.\nDue impiegati della CIA, un brillante analista dati ed un lazzarone perditempo sempre in cerca di scorciatoie, si sottopongono a un test per essere ammessi nei ranghi operativi della famosa Agenzia di Langley, ma i grotteschi tentativi del secondo per barare e copiare condannano entrambi a venire inconsapevolmente scelti come \"esche\" da sacrificare in una missione suicida, in modo da permettere a \"veri\" agenti di passare inosservati.\nI due vengono prima assegnati a un improbabile corso di addestramento e poi spediti in Pakistan da dove, dopo essere sfuggiti alla cattura da parte dei sovietici, giungono in Afghanistan e scambiati per dei medici; infine, con l'aiuto dei guerriglieri locali, si infiltrano in Tagikistan, dove si ricongiungono - inaspettatamente - con i veri agenti operativi della CIA inviati sul posto.\nLo scopo della missione, come si scopre, \u00e8 prendere il controllo di una base TEL (centrale di lancio mobile) e del relativo missile ICBM sovietico, in modo che le forze Usa possano intercettarlo e distruggerlo con un sofisticato sistema laser, in condizioni totalmente simili a quelle di un vero attacco nucleare.\nIl sistema fallisce e, di fronte a un impatto nucleare inatteso sugli Stati Uniti, la Terza Guerra Mondiale sembra ormai imminente anche a causa della determinazione dei generali, pronti a sacrificare l'umanit\u00e0 pur di garantire il modello di vita americano; dalla sperduta steppa sovietica le due \"spie come noi\" hanno i minuti contati per evitare il disastro nucleare oramai imminente.\nProduzione.\nIl film \u00e8 costellato di apparizioni-cameo, come quella dei registi Terry Gilliam, Joel Coen, Sam Raimi, Costa-Gavras e Michael Apted, di attori del passato come Bob Hope, del cantante B.B. King, del produttore cinematografico e ideatore di effetti speciali Ray Harryhausen e del produttore Larry Cohen.\n\"Spies Like Us\".\nLa canzone del titolo, \"Spies Like Us\", venne scritta ed eseguita da Paul McCartney. Pubblicata su singolo, raggiunse la posizione numero 7 in classifica negli Stati Uniti all'inizio del 1986, e la numero 13 nel Regno Unito."}
{"id": "36527", "revid": "2022787", "url": "https://it.wikipedia.org/wiki?curid=36527", "title": "Bedollo", "text": "Bedollo (\"Bed\u00f3l\" in dialetto trentino, \"Bedull in Pineit\" in tedesco) \u00e8 un comune sparso italiano di abitanti della provincia di Trento. Assieme a Baselga di Pin\u00e9 \u00e8 uno dei due comuni che compongono l'Altopiano di Pin\u00e9. \u00c8 inoltre uno dei quattro comuni nati dopo la dissoluzione della Magnifica Comunit\u00e0 Pinetana assieme a Baselga di Pin\u00e9, Lona-Lases e Miola (soppresso). Fa parte della Comunit\u00e0 Alta Valsugana e Bersntol.\nGeografia fisica.\nI gruppi di antichi masi e nuclei abitati (unitisi via via in un unico agglomerato nel Novecento) che formano la frazione sparsa di Bedollo, sorgono sulla soleggiata dorsale sud del monte Gac', si sviluppano su un dislivello di oltre 250 m e godono di una spettacolare vista sui sottostanti laghi delle Piazze e della Serraia sull'altopiano di Pin\u00e9. Anche la vicina localit\u00e0 di Pitoi (facente parte della frazione Regnana), che ha un borgo storico ristrutturato, offre scorci panoramici su Brenta e Alpi altoatesine. La sede comunale si trova a localit\u00e0 \"Centrale\".\nLe altre frazioni del comune sono: Piazze (con Cialini e localit\u00e0 minori), Regnana (paese a maso sparso) e Brusago (con Montepeloso, Gabart e masi sparsi), frazione, quest'ultima, situata alle porte del Lagorai nord-occidentale e punto d'inizio per le escursioni sulle cime di Monte Croce, Fregasoga e Monte Cogne.\nNel suo territorio comunale si trova la cascata del lupo.\nStoria.\nFino al secolo 1800 erano ancora presenti insediamenti di tipo tedesco ."}
{"id": "36529", "revid": "2022787", "url": "https://it.wikipedia.org/wiki?curid=36529", "title": "Bersone", "text": "Bersone (\"Bars\u00f9n\" in dialetto locale) \u00e8 una frazione di abitanti del comune di Valdaone nella provincia di Trento. \nHa costituito comune autonomo fino al 31 dicembre 2014, dopodich\u00e9 il 1\u00ba gennaio 2015 si \u00e8 fuso con Daone e Praso per formare il nuovo comune di Valdaone.\nAmministrazione.\nL'ultimo sindaco di Bersone fu Lener Bugna della lista civica eletto il 16 novembre 2004 e rieletto il 17 maggio 2010.\nVariazioni.\nNel 1928 il comune di Bersone fu soppresso per la prima volta e i suoi territori aggregati al comune di Pieve di Bono; nel 1952 il comune fu ricostituito (Censimento 1951: pop. res. 318)."}
{"id": "36530", "revid": "1371684", "url": "https://it.wikipedia.org/wiki?curid=36530", "title": "Mantello", "text": ""}
{"id": "36531", "revid": "2022787", "url": "https://it.wikipedia.org/wiki?curid=36531", "title": "Besenello", "text": "Besenello (\"Besen\u00e8l\" in dialetto trentino) \u00e8 un comune italiano di abitanti della provincia autonoma di Trento.\nGeografia fisica.\nTerritorio.\nRisalendo la Vallagarina da Rovereto a Trento, si scorge sulla destra su un piccolo colle il Castel Beseno; il comune di Besenello si stende ai piedi del colle, in zona soleggiata e protetta dai venti del nord, circondato da vigneti e altre coltivazioni. Besenello \u00e8 uno dei paesi che separa Trento da Rovereto, insieme a Calliano.\nAttorno al paese si trova la salita sulla montagna retrostante di Scanuppia (riserva naturale guidata della Scanuppia); \u00e8 la salita (cementata) pi\u00f9 difficile d'Europa da affrontare in bicicletta, con una pendenza media del 17% e massima del 43%. Si sale mediante un sentiero scosceso con vista di tutta la Vallagarina. Si raggiunge il Monte Spizom (tra malghe, antichi masi, prati, boschi di abete rosso, larice, faggio).\nA pochi chilometri si trovano le zone sciistiche di Folgaria.\nClima.\nIl clima \u00e8 temperato grazie alla posizione ottimamente soleggiata e riparata. Adatto alla coltivazione della vite e di altra frutta.\nOrigini del nome.\nIl paese trae il nome dal vicino Castel Beseno di cui era dipendenza. Sull'etimologia di quest'ultimo si sono fatte varie ipotesi: da \"bis-sinus\" \"doppia baia\" (riferimento a due anse di un fiume, magari l'Adige) o da \"bis amnis\" \"due fiumi\" (per la presenza di due corsi d'acqua).\nNegli antichi documenti Beseno veniva reso \"Besenum\" e \"Bisinum\" in latino e \"Bisein\", \"Pissein\" e simili in tedesco.\nStoria.\nNei pressi del paese, vi sono segni di colonizzazione preistorica (et\u00e0 del bronzo, romana e barbarica).\nIl nome Besenello compare fin dal XV secolo (quando era unito alla vicina cittadina di Calliano). Poi fu Gastaldia. Divisa nel secolo scorso, durante il periodo fascista nuovamente riunificata con Calliano e, dal 1947, \u00e8 nuovamente comune indipendente.\nNel 1929 il comune viene soppresso e i suoi territori aggregati al nuovo comune di Beseno; nel 1947 il comune viene ricostituito (Censimento 1936: pop. res. 1543).\nGli abitanti di Besenello vengono comunemente chiamati Besenel\u00f2ti.\nStemma del comune.\nRaffigura quattro sfere d'argento (che rappresenterebbero i quattro comuni: oltre a Besenello i vicini Calliano, Volano e Folgaria).\nMonumenti e luoghi d'interesse.\nArchitetture religiose.\nChiesa di Sant'Agata.\nLa struttura architettonica \u00e8 romanica. Sant'Agata \u00e8 la patrona del paese. Documenti sull'edificio sono disponibili fin dal XIII secolo (1205). La chiesa attuale \u00e8 frutto del grande rifacimento condotto sul finire dell'Ottocento.\nInteressanti sono le due pietre tombali dei conti Trapp (ultimi privati possessori del Castel Beseno). L'altare maggiore barocco e l'altare dedicato a Sant'Antonio di Padova sono opere dello scultore Cristoforo Benedetti (1727-1730).\nChiesa di Santa Marina.\nAnch'essa in stile romanico, risale al XIII secolo.\nEconomia.\nAgricoltura.\nColtivazioni agricole di uva da tavola (variet\u00e0 delizia, schiava) e per vinificazione (particolarmente noto: merlot, cabernet, moscato, diventato nel 2010 DOC, e altri vitigni pregiati).\nArtigianato.\nFalegnamerie e lavorazione del ferro battuto.\nIndustria.\nProdotti per l'edilizia (lavorazione dei marmi)."}
{"id": "36533", "revid": "123206230", "url": "https://it.wikipedia.org/wiki?curid=36533", "title": "Bezzecca", "text": "Bezzecca (\"Bez\u00e8ca\" in dialetto locale) \u00e8 una frazione di 592 abitanti del comune di Ledro in provincia di Trento.\nEra un comune che, assieme agli ex comuni di Tiarno di Sopra, Tiarno di Sotto, Concei, Molina di Ledro e Pieve di Ledro, faceva parte dell'Unione dei Comuni della Valle di Ledro. I suddetti comuni sono confluiti, il primo gennaio 2010, nel nuovo comune di Ledro.\nStoria.\nIl 21 luglio 1866 fu teatro della famosa battaglia di Bezzecca, quando i garibaldini del Corpo Volontari Italiani di Giuseppe Garibaldi respinsero un massiccio attacco austriaco, nel corso della terza guerra di indipendenza. Il tenente Carlo Tortima che partecip\u00f2 alla battaglia vide morire il colonnello Giovanni Chiassi. Ne raccolse gli speroni e unitamente alla sua divisa con decorazioni ne fece dono al Museo nazionale di Mentana dopo aver partecipato alla campagna del 1867. Fu proprio a Bezzecca che Giuseppe Garibaldi pronunzi\u00f2 il celebre \"Obbedisco\".\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Enguiso, Lenzumo, Locca e Pieve di Ledro; nel 1952 distacco di territori per la ricostituzione dei comuni di Pieve di Ledro (Censimento 1951: pop. res. 213) e del nuovo comune di Concei, comprendente i territori degli ex comuni di Enguiso, Lenzumo e Locca (Censimento 1951: pop. res. 780).\nSport.\nBezzecca \u00e8 stata sede di arrivo di tappa del Giro d'Italia nel 1966"}
{"id": "36536", "revid": "47767", "url": "https://it.wikipedia.org/wiki?curid=36536", "title": "Bieno", "text": "Bieno (\"Bi\u00e9n\" in dialetto trentino) \u00e8 un comune italiano di 450 abitanti della provincia autonoma di Trento in Trentino-Alto Adige.\nGeografia fisica.\nSituato a pochi chilometri dalla vicina strada statale 47 della Valsugana, l'abitato di Bieno, pur non appartenendo all'Altopiano del Tesino in senso stretto, rappresenta la porta naturale che immette nell'altopiano.\nIl paese \u00e8 posto a 810\u00a0m s.l.m. e beneficia di un'ottima esposizione solare; \u00e8 stato infatti edificato a cavallo dell'estremit\u00e0 sud del lungo promontorio morenico che separa il letto del torrente Chieppena da quello del rio Lus\u00f9mina, su un panoramico gradino di origine morenica, tanto che viene spesso definito \"Il balconcino della Valsugana\".\nDa segnalare la presenza del tiglio secolare di Maso Weiss, la zona di Lastra-Castrozze (caratterizzata da castagni secolari e coltivazioni vegetali) e, infine, la cascatella alla sorgente Pison.\nIl territorio montano di Bieno \u00e8 dominato dalle pareti della catena denominata Sottogruppo di Rava. In esso sono presenti le malghe Rava di Sopra e di Sotto e Fierollo di Sopra e di Sotto, oltre ad alcuni caratteristici laghi di origine glaciale che, passando mei pressi del lago di Mezzo (2.030\u00a0m) e del lago Grande (2.125\u00a0m), conducono a Cimon Rava (2.436\u00a0m).\nStoria.\nBieno \u00e8 un antico borgo legato alla storia e alla cultura dei girovaghi ed \u00e8 famoso per i suoi esperti scalpellini che si dedicavano ad estrarre il granito dalle vicine cave di Rava. \u00c8 attraversato dall'antica strada romana via Claudia Augusta Altinate il cui tracciato si sviluppava, da oriente verso occidente, poco a monte dell'attuale strada provinciale. Se teniamo presente che le strade tracciate dai Romani spesso ricalcavano tracciati preistorici preesistenti, possiamo legittimamente pensare che il paese abbia avuto origine ancora in epoca preromana.\nLo stesso toponimo \u201cBieno\u201d, di cui si ignora il significato, confermerebbe questa ipotesi; secondo gli esperti infatti si tratterebbe di un toponimo prelatino anche se appare nei documenti per la prima volta nell\u2019anno 1241 (\u201c...et comune Bleni\u201d) e successivamente nel 1302 (\u201c...quondam domini Jvani de Bleno\u201d). In documenti degli anni 1430 - 1449 \u201cBieno\u201d \u00e8 stato scritto in due modi: \u201cBlen\u201d e \u201cPlen\u201d. Qualcuno ha osservato che questi due modi di scrivere il toponimo, insieme con la dicitura latina \u201cBlenus\u201d, potrebbero tradire l\u2019origine e il senso del nome che nel linguaggio longobardo-bajuvaro significherebbe \u201cPiano\u201d o \u201cPianoro\u201d.\nPossiamo pensare che alcuni cacciatori prima, e poi pastori, si siano insediati su questo piccolo altopiano, esposto al sole, collegato da piste e sentieri sia con la Valsugana che con le zone del Tesino e di Feltre. In quell\u2019epoca remota il gruppo montuoso a nord dell\u2019altopiano offriva possibilit\u00e0 di caccia e i pascoli necessari ai primi abitanti del piccolo altopiano, opera di un piccolo ghiacciaio e di alcuni corsi d\u2019acqua.\nIl comune di Bieno, come comunit\u00e0 ed ente indipendente sia da Strigno che da Pieve, esiste \u201cab immemorabili\u201d, in un certo senso da sempre. Come gi\u00e0 detto, il primo documento in cui si nomina Bieno e il suo sindaco (Sindicum ipsius Comunis), risale al 1241 ed \u00e8 riportato dal Montebello; in esso \u00e8 nominato il sindaco Giovanni Schenono. In una pergamena del 1285 invece \u00e8 nominato il sindaco di Bieno, Michele Dalrio. Questi antichi documenti furono scritti in seguito a due vertenze con il vicino comune di Pieve.\nAnticamente il senso di appartenenza alla comunit\u00e0 era molto forte. Per indicare gli abitanti del comune si usavano diverse espressioni, come \u201cgli abitanti nella Regola di Bieno\u201d (in Regula Bleni), \u201conoranda Comunit\u00e0 della villa di Bieno\u201d, \u201cmagnifica Comunit\u00e0 di Bieno\u201d. Anche questa \u201cmagnifica Comunit\u00e0\u201d, come le altre della giurisdizione, aveva una sua \u201cCarta di Regola\u201d, cio\u00e8 l\u2019insieme delle norme che i capifamiglia si erano dati nel corso degli anni per regolare l\u2019uso dei beni comuni: boschi, pascoli, malghe, strade ecc.\nPer circostanze contingenti il comune di Bieno, insieme con quello di Cinte Tesino, fu aggregato a Pieve Tesino con regio decreto del 15 gennaio 1928, trasmesso al Podest\u00e0 di Bieno il 3 febbraio dello stesso anno. Fu ricostituito Comune il 21 gennaio 1947 e tale \u00e8 rimasto ad oggi."}
{"id": "36545", "revid": "287204", "url": "https://it.wikipedia.org/wiki?curid=36545", "title": "Bleggio Inferiore", "text": "Bleggio Inferiore (\"Blec\u2019 de Sota\" in dialetto locale) \u00e8 un'ex comune sparso della Provincia di Trento, confluito dal 1\u00ba gennaio 2010, fondendosi con il comune di Lomaso, nel comune di Comano Terme. Nel suo territorio si trovano le localit\u00e0 di Cares e Ponte Arche (quest'ultima, gi\u00e0 capoluogo di Bleggio, \u00e8 ora capoluogo di Comano Terme).\nStoria.\nIl Bleggio era una delle \"Sette Pievi delle Giudicarie\" che per secoli hanno operato in sintonia con una certa autonomia dal Principe Vescovo di Trento, alla cui autorit\u00e0 erano sottoposte e che purtuttavia esercitava invece un dominio diretto su singoli territori delle Valli Giudicarie, come il Castello di Stenico in Banale ed i centri abitati di Storo e Darzo, nel mentre il piccolo paese di Lodrone era soggetto al dominio dei conti di Lodron, assieme ad altri territori fuori del Trentino.\nSu una collina prospiciente il punto pi\u00f9 stretto della valle del Sarca sorgono i ruderi di un antico castello, denominato \"Castel Restor\".\nQuasi un terzo del territorio agricolo del comune \u00e8 di propriet\u00e0 della famiglia Bleggi, che risiedeva (ed in parte risiede ancora) nella frazione Cill\u00e0, la cui origine si narra derivi da un soldato dell'esercito napoleonico provvisto di un buon bottino di guerra, che si arricch\u00ec poi con il commercio di cavalli. Il cognome Bleggi sarebbe stato assunto per nascondere quello originario ed arrogarsi un'origine locale. Nella prima met\u00e0 del XX secolo la famiglia assunse importanti iniziative economiche nel comune, tra cui la promozione del consorzio elettrico di Stenico, che assicur\u00f2 l'energia elettrica a tutti i comuni circostanti ad un prezzo favorevole.\nGeografia antropica.\nVariazioni.\nNel 1928 il comune viene soppresso e i suoi territori aggregati al comune di Bleggio; nel 1947 il comune viene ricostituito (Censimento 1936: pop. res. 821).\nIl viene soppresso e fuso con Lomaso per formare il comune di Comano Terme."}
{"id": "36546", "revid": "2022787", "url": "https://it.wikipedia.org/wiki?curid=36546", "title": "Bleggio Superiore", "text": "Bleggio Superiore (\"Bl\u00e9cc de S\u00f3ra\" in dialetto trentino) \u00e8 un comune italiano di abitanti del Trentino. Si tratta di un comune sparso con capoluogo e sede nella frazione Santa Croce del Bleggio.\nOrigini del nome.\nIl nome della frazione capoluogo Santa Croce deriva dalla presenza nella chiesa parrocchiale della \"Santa Croce del Bleggio\", croce di legno ritenuta per fede popolare taumaturgica e quindi in grado di concedere grazie miracolose ai devoti che la invochino, come risulta da numerosi quadretti \"ex voto\" nella chiesa parrocchiale. Parte dello sviluppo edilizio della frazione capoluogo si sta svolgendo sul territorio del comune di Comano Terme (gi\u00e0 prima Bleggio Inferiore).\nIl Bleggio era una delle \"Sette Pievi delle Giudicarie\" che per secoli hanno operato in sintonia con una certa autonomia dal Principe Vescovo di Trento, alla cui autorit\u00e0 erano sottoposte e che purtuttavia esercitava invece un dominio diretto su singoli territori delle Valli Giudicarie, come il Castello di Stenico nel vicino territorio del Banale.\nGeografia antropica.\nVariazioni.\nNel 1928 il comune viene soppresso e i suoi territori aggregati al comune di Bleggio; nel 1947 il comune viene ricostituito (Censimento 1936: pop. res. 1794).\nFrazioni.\nLe singole frazioni derivano da tipici masi alpini del Trentino costituiti da una o due famiglie, sovrappopolatisi con lo sviluppo demografico di fine ottocento/inizi Novecento, ed ora in fase di progressiva riduzione della popolazione dalla met\u00e0 del Novecento.\nQuadra.\nQuadra indica un'antica suddivisione amministrativo-giuridica diffusa nell'Italia settentrionale e il riferimento locale riguarda l'insieme dei paesi di Bivedo (Bu\u00e8), Larido (Lar\u00ec), Marazzone (Maraci\u00f3n) e Cavaione (Cavaj\u00f3n) tutti nel comune di Bleggio Superiore. Altre frazioni sono: Santa Croce (La Pi\u00e8f), Madice (M\u00e0des), Cavrasto (Caver\u00e0st), Marc\u00e8, Cornelle (Corn\u00e8le), Balbido (Balb\u00ec), Rango (Rangh). Riguardo ai singoli paesi della Quadra si ricordano numerosi incendi sul finire dell'Ottocento che distrussero gran parte delle abitazioni; tra questi quello di Bivedo del 20 ottobre 1879, quello di Marazzone del 14 maggio 1893 e quello di Cavaione del 14 luglio 1894. Pure l'abitato di Rango fu totalmente distrutto da incendi, il primo nel 1780 e il pi\u00f9 recente il 17 novembre 1884. I tetti erano ancora di paglia e solamente una casa, la canonica, fu risparmiata dalle fiamme in quanto distaccata dal centro del borgo (fonte: diario di famiglia residente e originaria di Rango)\nMadice di Bleggio.\nMadice di Bleggio (Mades) era un tipico maso alpino di propriet\u00e0 di due famiglie, Bonomi e Peregrinati (quest'ultima oggi estinta). Nel corso del XIX secolo successivi frazionamenti hanno portato ad una parcellizzazione della propriet\u00e0 fondiaria, oggi estremamente frantumata, cos\u00ec come \u00e8 successo in tutta la zona. Conta oggi 110 abitanti circa. \u00c8 priva sia di chiesa che di cimitero, per i quali fa riferimento alla vicina frazione di Santa Croce del Bleggio.\nMadice prende il nome dalla prima famiglia, cio\u00e8 quella dei \"de madici\" che vivevano nella \"ca de goma\" ancora presente nel paese."}
{"id": "36547", "revid": "2022787", "url": "https://it.wikipedia.org/wiki?curid=36547", "title": "Bocenago", "text": "Bocenago (\"Buzan\u00e0c\" o \"Bozan\u00e0c\" in dialetto trentino) \u00e8 un comune italiano di 401 abitanti della provincia di Trento, situato in Val Rendena, sulla riva sinistra del Sarca, pochi chilometri a sud di Pinzolo e della famosa localit\u00e0 turistica di Madonna di Campiglio. \nEconomia.\nTurismo.\nGrazie ai suoi paesaggi naturalistici, alla presenza del fiume Sarca e alla vicinanza con Pinzolo, Bocenago \u00e8 una meta turistica invernale ed estiva.\nInoltre a Ferragosto il comune richiama turisti da tutta la val Rendena grazie alla manifestazione \"Com'eravamo\", un'originale rievocazione storica della vecchia Bocenago.\nAmministrazione.\nDal 2010 Walter Ferrazza \u00e8 sindaco di Bocenago. Nel 2013 viene nominato sottosegretario agli Affari Regionali e Autonomie del Governo Letta.\nSport.\nA Bocenago ha sede il golf club Rendena, che pratica il golf su un campo con 9 buche, che si estende da Caderzone a Bocenago."}
{"id": "36551", "revid": "2022787", "url": "https://it.wikipedia.org/wiki?curid=36551", "title": "Bondo (Sella Giudicarie)", "text": "Bondo (\"B\u00f3nt\" in dialetto trentino) \u00e8 un ex comune italiano di 701 abitanti della provincia autonoma di Trento, nelle Giudicarie. Il 1\u00ba gennaio 2016 \u00e8 confluito insieme a Breguzzo, Lardaro e Roncone nel nuovo comune di Sella Giudicarie.\nLa sella di Bondo rappresenta il punto di spartiacque fra il Chiese e il bacino del Sarca che confluisce nel lago di Garda.\nMonumenti e luoghi d'interesse.\nOspita il cimitero monumentale austro-ungarico, costruito nel 1916 per commemorare i caduti dell'Impero austro-ungarico della prima guerra mondiale."}
{"id": "36553", "revid": "2022787", "url": "https://it.wikipedia.org/wiki?curid=36553", "title": "Bondone", "text": "Bondone (\"Bond\u00f9\", in dialetto locale) \u00e8 un comune italiano di 640 abitanti della provincia di Trento. Il comune fa parte del circuito dei borghi pi\u00f9 belli d'Italia.\nGeografia fisica.\nIl paese di Bondone \u00e8 collocato su un pianoro a mezza montagna a ed \u00e8 il comune pi\u00f9 meridionale della Valle del Chiese, nell'estremo lembo sud-occidentale del Trentino. \u00c8 composto da due frazioni: il paese di Bondone e il paese di Baitoni nella piana alle foci del fiume Chiese abitato dalla met\u00e0 del XIX secolo dopo la bonifica. Dal punto di vista geologico e floristico \u00e8 interessante consultare su questa enciclopedia la voce Tombea.\nStoria.\nLa storia di Bondone si intreccia con la storia del vicino comune di Storo e con la storia dei conti Lodron. Il documento pi\u00f9 antico sulla zona a nord del lago d'Idro \u00e8 dell'anno 1000 e contiene l'invito ai padri benedettini di san Pietro in Monte presso Brescia perch\u00e9 vengano a fondare un monastero. I monaci si insediano sulla sponda di San Giacomo e da qui guidano la bonifica delle paludi del Pian d'Oneda. Un documento del 1086 riguarda un contratto di affitto agli uomini di Anfo di alcuni pascoli presso il Caffaro e il diritto di pesca sul lago. Nell'indicare i confini si nomina un \"castrum de summo lacu\" (un castello alla sommit\u00e0 del lago d'Idro).\nNon si sa quale sia ma si pu\u00f2 ben pensare al castello di san Giovanni di Bondone che in un documento del 24 agosto 1189 viene affidato a titolo di feudo a sette famiglie di Storo (le sette torri dello stemma del vicino comune di Storo?) in successione al conte Calapino, primo personaggio nominato nella storia dei conti Lodron. Nel Trecento per un intero secolo gli uomini di Bondone difendono contro gli storesi i loro diritti sui pascoli e boschi della grande conta dell'Alpo: ne parla un documento del 27 dicembre del 1301 rinvenuto nell'archivio di Bondone e uno del 18 luglio del 1367 rinvenuto nell'archivio di Storo. Si giunge a una sentenza del 5 ottobre 1367, pronunciata da un arbitro nominato fra i conti Lodron, ma nel luglio del 1396 riesplode la lite che porter\u00e0 all'attuale determinazione dei confini del 20 ottobre 1399. Altri due documenti rispettivamente del 16 aprile 1312 e del 15 febbraio 1321 dell'archivio di Storo riguardano invece una decima o un feudo della gente di Condino nei confronti di quelli di Bondone che la contestano.\nGli storesi sostennero un'altra lite secolare con il monastero di Santa Giulia in Brescia riguardante il possesso dell'ampia zona compresa tra Lorina e l'Alpo, comprendente tutto il bacino del Rio Torto e la Valle del Comune che cess\u00f2 in seguito ad un atto col quale il monastero donava quei boschi e pascoli agli uomini di Storo e di Bondone. Il territorio controverso forma oggi il Comune Catastale di Bondone Storo, (detto catasto \"da Siora\") nel territorio amministrativo del Comune di Bondone e composto da quattro particelle fondiarie di cui due di propriet\u00e0 del Comune di Storo e due del Comune di Bondone.\nIn un atto del 1312 del notaio Deladio di Bono risulta che a Bondone ci sono almeno 26 fuochi o famiglie quindi circa 130 abitanti che era allora una popolazione di una certa importanza se paragonata a Storo quando nello stesso periodo vi erano circa 300 persone.\nI primi statuti della comunit\u00e0 di Bondone sono del 5 marzo 1401 messi su pergamena dal notaio Giovanni fu Pietro di Condino e vengono determinati in Castel Romano da alcuni delegati del paese alla presenza di Pietro fu Parisino di Lodrone (definito \"sovrano generale degli uomini, delle persone e della comunit\u00e0 di Bondone\").\nIn una pergamena dell'archivio di Storo del 21 aprile 1420 si parla di alcuni uomini di Bondone che compaiono a Levido (Pieve di Bono) dinanzi al notaio per nominare un loro sindaco procuratore incaricato con altri per una supplica al principe vescovo di Trento per una decima. Il 1\u00ba dicembre 1434 un Paolo fu Bonardo di Bondone abitante allora nella villa di Zucca (Lodrone) riceve in dono da Paride Lodron il paese e il territorio di Darzo per i servizi prestati ai conti nelle guerre del precedente quinquennio co persone e sostanze.\nIl 2 luglio 1446 sulla piazza comune di Bondone l'assemblea di regola aggiorna lo statuto alla presenza di un notaio. In un atto del 26 giugno 1462 si parla di una via Camarella che corre sotto Bondone. Un atto del 12 ottobre 1472 riprende l'accordo del 1399 per i monti Calva e Tignone\nIl 18 aprile del 1498 in contrada Zucca di Lodrone nella casa di Francesco, Bernardino e Paride Lodron dove si esige il dazio compaiono 25 capifamiglia (su 30 circa) di Bondone per decidere di vendere dei beni ai propri vicini per avere il denaro per pagare i conti Lodron.\nInterregno di Storo.\nIn ossequio alla volont\u00e0 accentratrice del fascismo con regio decreto 1\u00ba marzo 1928 n. 540 (G.U. 2 aprile 1928 n. 78) i comuni di Darzo, Lodrone e Bondone sono aggregati a quello di Storo. Con legge regionale 24 agosto 1953, n. 10 pubblicata sulla G.U. 28 agosto 1953 n. 15 viene ricostituito il comune di Bondone con la circoscrizione territoriale preesistente.\nDurante il ventennio fascista ai comuni pervenivano dal Prefetto disposizioni di dedicare nomi di vie anche a eroi e simboli del fascismo oltre a quelli del Risorgimento. Il Podest\u00e0 del comune di Storo con determina n. 144 del 14 settembre 1939 adeguandosi denominava a Bondone e Baitoni (non a Storo) le seguenti vie:\nTullio Baroni \u00e8 nato a Santa Croce del Bleggio il 25 novembre 1905 e deceduto in combattimento nella guerra civile di Spagna in localit\u00e0 \u00abstrada di Francia\u00bb l'11 marzo 1937 ottenendo la medaglia d'oro al valor militare alla memoria come \u00abtempra eccezionale di fascista e di soldato\u00bb. Era un alpino ed \u00e8 ricordato fra le dodici medaglie d'oro sul vessillo della sezione trentina dell'Associazione nazionale alpini.\nIl suo nome risulta citato in:\nAldo Sette, milanese, fu uno dei primi squadristi caduto negli scontri delle squadre d'azione che operarono prima della marcia su Roma. Si riportano alcune fonti bibliografiche:\ne le seguenti notizie:\nIl carbonaio.\nDall'art. 1 commi 9 e 10 dello statuto del Comune di Bondone:\n\u00abIl mestiere del carbonaio con la vita quasi sempre all'aperto, oltre ad una resistenza non indifferente alle fatiche fisiche chieste dagli scavi per l'apprestamento delle piazzole per le carbonaie, della preparazione della legna, dal suo trasporto e accatastamento, dalla copertura della catasta stessa con zolle e terra, dalle veglie e sveglie notturne per curare il processo di carbonizzazione che poteva durare fino a 5 o 6 giorni, richiedeva anche una particolare maestria nel saper guidare l'andamento della combustione in modo da non farla ardere, il che avrebbe ridotto la legna in cenere, ma di farla procedere come un lento braciere. Nelle carbonaie si accatastavano in genere dai 30 ai 40 quintali di legna, da cui si ricavavano dai 6 agli 8 quintali di carbone.\u00bb \nAlla voce: \"il carbonaio\" di questa enciclopedia \u00e8 riportata testualmente l'originale in dialetto e la traduzione in italiano della poesia sul carbonaio di Gianpaolo Capelli.\nLe feste di settembre.\nIl giorno di festa del patrono cade l'otto settembre quando nella liturgia della chiesa cattolica si festeggia la Nativit\u00e0 della Beata Vergine Maria. A Bondone per tradizione si festeggia anche la vigilia in preparazione alla festa. \u00c8 una occasione importante per la popolazione perch\u00e9 in quei giorni i carbonai e le loro famiglie dispersi sui monti dalla primavera per produrre il carbone di legna, tornano in paese per incontrarsi e festeggiare.\nLa peste del 1628 - 1630, (quella di manzoniana memoria) fece molte vittime anche a Bondone: vennero risparmiate otto famiglie che a ringraziamento fecero dipingere sulle loro case immagini sacre che ancora oggi \u00e8 possibile ammirare. I sopravvissuti fecero un voto in onore della Beata Vergine effigiata a Bondone con una statua lignea che rappresenta la Madonna con il bambino in braccio (La Madono dal Bamb\u00ec en br\u00f2s) stabilendo che il giorno 9 settembre di ogni anno sar\u00e0 un giorno di festa durante il quale si terr\u00e0 una solenne processione, portando la statua della Madonna fino alla localit\u00e0 Plos ove furono seppelliti i parenti morti di peste del 1630 che non poterono trovare posto nel luogo consacrato attorno alla chiesa.\nIl voto si trova ufficializzato negli archivi della parrocchia il 9 settembre 1855 nei seguenti termini: \u00abDedicare e consacrare un giorno che non sia gi\u00e0 prima vincolata festa di precetto, per una pubblica venerazione di Maria Vergine, quale inno di solenne ringraziamento e a perenne invocazione di nuove grazie\u00bb. E cos\u00ec a Bondone dal 7 settembre fino al 9 settembre, o al 10 se il 9 \u00e8 gi\u00e0 festa, si festeggiano le ricorrenze religiose e anche il ricordo del ritorno in paese per alcuni giorni dei carbonai e delle loro famiglie a ridare vita alla comunit\u00e0.\nAmministrazione.\n \nGeografia antropica.\nFrazione di Baitoni.\n\"Baitoni\" \u00e8 l'unica frazione del comune di Bondone. Si trova sul lago d'Idro, sorge a 371 metri sul livello del mare e dista 0,74 kilometri dall'abitato di Bondone. Baitoni conta 443 abitanti. Nella frazione vi \u00e8 il parco Idroland.\nBaitoni si divide in due gruppi di case: Baitoni Superiore e Inferiore. Quest'ultimo \u00e8 posizionato vicino al campanile e si trova nei pressi dell'antico sentiero che lo collegava con Bondone. \nIl villaggio di Baitoni risulta abitato gi\u00e0 dalla met\u00e0 del XIX secolo, prima era una zona paludosa. Il nome deriva dalle baite che i bondonesi costruirono per avere un posto comodo vicino ai campi e agli allevamenti."}
{"id": "36557", "revid": "61051", "url": "https://it.wikipedia.org/wiki?curid=36557", "title": "Palaeospheniscus biloculatus", "text": "Palaeospheniscus biloculatus , \u00e8 una specie di uccello estinto della famiglia Spheniscidae, probabile antenato dei pinguini.\nDistribuzione.\nI suoi resti fossili sono stati rinvenuti in America meridionale, nei pressi del Rio Chubut, in Argentina.\nSistematica.\nA seguito di un lavoro della paleontologa Hospitaleche del 2007, \u00e8 stata cambiata la vecchia denominazione \"Chubutodyptes biloculata\" . Monotipica.\nStatus e conservazione.\nFossile."}
{"id": "36560", "revid": "5", "url": "https://it.wikipedia.org/wiki?curid=36560", "title": "Pigoscelide di Tyree", "text": ""}
{"id": "36562", "revid": "1658", "url": "https://it.wikipedia.org/wiki?curid=36562", "title": "Convenzione di Ginevra", "text": ""}
{"id": "36573", "revid": "968817", "url": "https://it.wikipedia.org/wiki?curid=36573", "title": "Sindaco (Italia)", "text": "Il sindaco, nell'ordinamento italiano, \u00e8 l'organo monocratico a capo del governo di un comune.\nDenominato anche \"primo cittadino\", il sindaco secondo l'art. 36 del decreto legislativo 18 agosto 2000, n. 267 (Testo unico delle leggi sull'ordinamento degli enti locali) \u00e8 uno degli organi di governo del comune, assieme alla giunta comunale e al consiglio comunale.\nEtimologia.\nIl termine \"sindaco\" deriverebbe dal latino \"syndicus\", il quale a sua volta deriva dal greco \"syndikos\". Con tale termine erano chiamati nell'antica Grecia degli speciali giudici incaricati di rivedere i conti in seguito all'espulsione dei Trenta tiranni da Atene (nel 404 a.C.).\nIl termine italiano \"sindaco\" \u00e8 posteriore al termine francese \"syndic\" (pron. ), e quindi probabilmente derivato da esso, in uso presso l'amministrazione sabauda e in generale nei Paesi di lingua francese. Il termine \"syndic\" \u00e8 attualmente ancora in uso ufficialmente in francese in Valle d'Aosta e in buona parte della Svizzera romanda, ma non in Francia, dove \u00e8 il termine \"maire\" si \u00e8 affermato nell'uso ufficiale a partire dalla Rivoluzione francese. L'amministrazione sabauda ha conservato questo termine a seguito dell'Unit\u00e0 d'Italia.\nQuesto termine, assieme ad alcuni altri termini relativi a cariche politiche, \u00e8 stato recentemente adattato al femminile, divenendo comune, sui giornali in particolare, l'appellattivo di \"sindaca\". Tale modificazione del termine sindaco ha conosciuto capillare diffusione a partire da una polemica sui \"termini femminili tradizionalmente declinati al maschile\", che ha coinvolto Giorgio Napolitano, Vittorio Sgarbi e Laura Boldrini agli inizi di gennaio 2017. In particolare Giorgio Napolitano, durante il suo ultimo incontro con Laura Boldrini, aveva definito \"orribili\" e \"abominevoli\" i tentativi di declinare al femminile termini come sindaco e ministro. Il critico Vittorio Sgarbi, qualche tempo dopo, critic\u00f2 l'uso dei termini \"sindaca\" e \"ministra\" da parte di Laura Boldrini.\nIn seguito alle affermazioni, l'Accademia della Crusca chiar\u00ec che declinare al femminile termini come sindaco o ministro era corretto e da allora i giornali in particolare hanno cominciato a utilizzare i termini ministra e sindaca con maggiore disinvoltura rispetto a prima. In precedenza, i termini sindaco e ministro erano utilizzati al maschile anche per riferirsi a persone di sesso femminile.\nStoria.\nCon il dominio napoleonico fu introdotto in Italia un sistema di organizzazione dei poteri locali piramidale-gerarchico, che rispecchiava quello francese: il territorio era ripartito in dipartimenti, distretti, cantoni (a soli fini elettorali) e comuni. Al dipartimento era preposto un prefetto, nominato dal ministro dell'interno, al distretto un sottoprefetto e al comune un podest\u00e0 che era al contempo capo dell'ente e delegato del Governo. Con la caduta di Napoleone e la restaurazione dei precedenti ordinamenti monarchici, il nuovo sistema di organizzazione amministrativa fu generalmente mantenuto essendosi rivelato efficiente.\nCos\u00ec fecero anche il Regno delle Due Sicilie, dove il capo dell'amministrazione comunale era chiamato \"pretore urbano\", e il Regno di Sardegna, la cui legislazione fu poi estesa a tutto il territorio nazionale con la legge 20 marzo 1865, n. 2248, allegato A. In base a questa legge il territorio dello Stato era diviso in province con a capo il prefetto, circondari con a capo il sotto-prefetto e comuni con a capo il sindaco, che manteneva l'ambigua natura di rappresentante della collettivit\u00e0 e di organo locale dello Stato.\nIl sindaco era inizialmente nominato con Regio decreto e doveva essere scelto fra i consiglieri comunali. Solo nel 1889 fu introdotta l'elezione da parte del consiglio comunale, tra i suoi membri; la durata del mandato era di quattro anni, con possibilit\u00e0 di rielezione.\nCon l'avvento del fascismo, gli organi democratici comunali furono soppressi e sostituiti da organi di nomina governativa. Dapprima il Comune di Roma fu trasformato in \"Governatorato\" (R.D.L. 28 ottobre 1925, n. 1949); in seguito fu introdotta la figura del podest\u00e0, inizialmente nei comuni con meno di abitanti (Legge 4 febbraio 1926, n. 237) e poi in tutti gli altri (R.D.L. 3 settembre 1926, n. 1910). Tali leggi di riforma, confluite poi nel Testo unico della legge comunale e provinciale del 1934, delinearono un sistema nel quale tutte le funzioni in precedenza spettanti al sindaco, alla giunta e al consiglio comunale erano attribuite a un unico organo, il \"podest\u00e0\", nominato con regio decreto per cinque anni ma revocabile in ogni momento. Il podest\u00e0 era affiancato da una \"consulta municipale\", composta da almeno sei \"consultori\" nominati dal prefetto (o, nelle grandi citt\u00e0, dal ministro dell'interno), con funzioni consultive su alcune materie indicate dalla legge e su tutte le altre questioni che il podest\u00e0 avesse ritenuto di sottoporgli. Nei comuni con pi\u00f9 di abitanti il podest\u00e0 poteva essere affiancato da uno o due \"vice-podest\u00e0\" (secondo che la popolazione fosse o meno superiore a abitanti), nominati dal ministro dell'interno. La citt\u00e0 di Roma aveva un ordinamento differenziato, essendo le funzioni municipali attribuite a un \"governatore\", coadiuvato da un \"vicegovernatore\", come lui di nomina regia, e dalla \"consulta di Roma\", costituita da dodici \"consultori\" nominati dal ministro dell'interno.\nIn seguito alla caduta del fascismo, l'amministrazione provvisoria dei comuni fu disciplinata con R.D.L. 4 aprile 1944, n. 111 che l'affid\u00f2, fino al ripristino del sistema elettivo, a un sindaco e a una giunta comunale, nominati dal prefetto su proposta del CLN. Il sistema elettivo fu ripristinato con D.L.L. 7 gennaio 1946, n. 1.\nCon il periodo repubblicano si estende l'elettorato attivo e passivo alle donne. Tra il 1946 e la met\u00e0 del 1950 furono elette le prime quattro donne sindaco: Ninetta Bartoli, sindaco dal 10 marzo 1946 al 1958 di Borutta; Caterina Tufarelli Palumbo, sindaco dal 24 marzo 1946 al 1952 di San Sosti; Ada Natali, sindaco dal 1946 al 1959 di Massa Fermana; Elisa Carloni sindaco dal 1946 al 1949 di Castiglion Fibocchi; Maria Chieco Bianchi, sindaco dal 1949 al 1954 di Fasano e Vittoria Giunti, sindaco dal 1956 del comune siciliano di Santa Elisabetta.\nCon la legge 8 giugno 1990, n. 142, la prima disciplina generale degli enti territoriali dopo la fondazione della Repubblica, fu prefigurato un nuovo ente, attuato solo nel 2015, la citt\u00e0 metropolitana e la figura del sindaco metropolitano.\nCon la legge 25 marzo 1993, n. 81 venne introdotta l'elezione diretta del sindaco e, correlativamente, la nomina dei componenti della giunta da parte dello stesso, mentre in precedenza sia il sindaco sia la giunta erano eletti dal consiglio comunale. In questo modo la forma di governo del comune, in precedenza riconducibile al modello parlamentare, venne avvicinata al modello presidenziale. La stessa legge aveva fissato in quattro anni la durata del mandato del sindaco (art. 2), successivamente portati a cinque (art. 7, legge 30 aprile 1999, n. 120).\nDescrizione.\nEleggibilit\u00e0.\nI requisiti sono definiti dal Decreto legislativo 18 agosto 2000, n. 267:\nSecondo l'art. 46 il sindaco \u00e8 eletto dai cittadini iscritti nelle liste elettorali del comune a suffragio universale e diretto ed \u00e8 membro di diritto del consiglio comunale. Ai sensi dell'art. 55 sono eleggibili a sindaco gli elettori di un qualsiasi comune della Repubblica che abbiano compiuto il diciottesimo anno di et\u00e0, nel primo giorno fissato per la votazione. Quindi pu\u00f2 essere eletto sindaco di un comune anche chi non risiede nel comune stesso.\nInoltre, in base agli artt. 71 e 72 del D. Lgs. n. 267/2000 il sindaco \u00e8 eletto contemporaneamente all'elezione del consiglio comunale.\nNei comuni con popolazione fino a abitanti unitamente alla lista di candidati al consiglio comunale deve essere presentato anche il nome e cognome del candidato alla carica di sindaco, quindi a ogni candidato sindaco deve corrispondere una sola lista e viceversa. \u00c8 eletto sindaco il candidato che ottiene il maggior numero di voti; solo nel raro caso di parit\u00e0 di voti si procede al ballottaggio fra i due candidati che hanno ottenuto il maggior numero di voti: in caso di ulteriore parit\u00e0 viene eletto il pi\u00f9 anziano di et\u00e0.\nNei comuni con popolazione superiore a abitanti, ciascun candidato alla carica di sindaco deve dichiarare all'atto della presentazione della candidatura il collegamento con una o pi\u00f9 liste presentate per l'elezione del consiglio comunale. \u00c8 eletto sindaco il candidato che ottiene la maggioranza assoluta dei voti validi; se nessun candidato ottiene tale maggioranza si procede al ballottaggio fra i due che hanno ottenuto il maggior numero di voti.\nLa Corte costituzionale, con sentenza n. 277 del 21 ottobre 2011, ha dichiarato l'illegittimit\u00e0 costituzionale delle norme sull'elezione del parlamento (articoli 1, 2, 3 e 4 della legge 15 febbraio 1953, n. 60) nella parte in cui non prevedono l'incompatibilit\u00e0 tra la carica di parlamentare e quella di sindaco di comune con popolazione superiore ai abitanti, introducendo cos\u00ec tale incompatibilit\u00e0 attraverso una sentenza additiva.\nLa Corte costituzionale, con sentenza n. 120 del 5 giugno 2013, ha dichiarato l'illegittimit\u00e0 costituzionale dell'art. 63 del TUEL nella parte in cui non prevede l'incompatibilit\u00e0 tra la carica di sindaco di comune con popolazione superiore ai abitanti e quella di parlamentare, introducendo cos\u00ec tale incompatibilit\u00e0 attraverso una sentenza additiva, precisando, cos\u00ec che l'incompatibilit\u00e0 \u00e8 bidirezionale.\nMandato.\nL'art. 51 del testo unico sull'ordinamento degli enti locali fissa la durata in carica del sindaco in cinque anni, come il consiglio comunale. Chi ha ricoperto per due mandati consecutivi la carica di sindaco non \u00e8 rieleggibile, con l'eccezione dei comuni con popolazione fino a abitanti, in conformit\u00e0 di quanto previsto dalla legge 7 aprile 2014, n. 56.\nSecondo l'art. 52 del D. Lgs. n. 267/2000 il sindaco e la giunta cessano dalla carica in caso di approvazione di una \"mozione di sfiducia\" votata per appello nominale dalla maggioranza assoluta dei componenti del consiglio comunale. La mozione deve essere motivata e sottoscritta da almeno due quinti dei consiglieri (senza computare a tal fine il sindaco). Se la mozione \u00e8 approvata, il consiglio viene sciolto e, in attesa dell'elezione del nuovo consiglio e del nuovo sindaco, viene nominato un commissario al quale \u00e8 affidata l'amministrazione del comune.\nLo stesso principio, noto come \"simul stabunt vel simul cadent\", trova applicazione anche nel successivo art. 53, laddove prevede che, in caso di impedimento permanente, rimozione, decadenza o decesso del sindaco, la giunta decade e si procede allo scioglimento del consiglio.\nFunzioni.\nSecondo l'art. 46 del D. Lgs. n. 267/2000 il sindaco nomina i componenti della giunta comunale, tra cui un vicesindaco, e pu\u00f2 in ogni momento revocare uno o pi\u00f9 assessori, dandone motivata comunicazione al consiglio.\nSecondo l'art. 50 del D. Lgs. n. 267/2000 il sindaco \u00e8 l'organo responsabile dell'amministrazione del comune ovvero detiene il potere esecutivo a livello locale assieme alla giunta; rappresenta l'ente; convoca e presiede la giunta, nonch\u00e9 il consiglio comunale quando non \u00e8 previsto il presidente del consiglio; sovrintende al funzionamento dei servizi e degli uffici e all'esecuzione degli atti; esercita le funzioni che gli sono attribuite dalle leggi, dallo statuto e dai regolamenti; sovrintende all'espletamento delle funzioni statali e regionali attribuite o delegate al comune; esercita le altre funzioni attribuitegli quale autorit\u00e0 locale nelle materie previste da specifiche disposizioni di legge e, in particolare, adotta le ordinanze contingibili e urgenti in caso di emergenze sanitarie o di igiene pubblica a carattere esclusivamente locale; nomina i responsabili degli uffici e dei servizi; attribuisce e definisce gli incarichi dirigenziali e quelli di collaborazione esterna; provvede, sulla base degli indirizzi stabiliti dal consiglio, alla nomina, alla designazione e alla revoca dei rappresentanti del comune presso enti, aziende ed istituzioni.\nIl sindaco \u00e8 \"autorit\u00e0 sanitaria locale\" (\"in primis\" Regio decreto 27 luglio 1934, n. 1265, art. 217). In questa veste, ai sensi dell'art. 32 della legge n. 833/1978 e dell'art. 117 del D. Lgs. n. 112/1998, pu\u00f2 anche emanare ordinanze contingibili e urgenti, con efficacia estesa al territorio comunale, in caso di emergenze sanitarie e di igiene pubblica. \nIn collaborazione con il Servizio igiene e sanit\u00e0 pubblica, il sindaco ha in ogni tempo la potest\u00e0 di valutare la tollerabilit\u00e0 di lavorazioni classificate dalla normativa come insalubri in base ai materiali o alle sostanze detenute o trattate, e di adottare in via cautelare \"interventi finalizzati ad impedire la continuazione o l\u2019evolversi di attivit\u00e0 che presentano i caratteri di possibile pericolosit\u00e0\". Tali poteri in materia di salute pubblica non sono stati impattati n\u00e9 ridimensionati dall'introduzione dell'Autorizzazione integrata ambientale.\nInoltre, secondo l'art. 50, comma 5, del D.Lgs. n. 267/2000, il sindaco, quale rappresentante della comunit\u00e0 locale, pu\u00f2 adottare ordinanze contingibili e urgenti in relazione all'urgente necessit\u00e0 di interventi volti a superare situazioni di grave incuria o degrado del territorio, dell'ambiente e del patrimonio culturale o di pregiudizio del decoro e della vivibilit\u00e0 urbana, in particolare per tutelare la tranquillit\u00e0 e il riposo dei residenti, anche con interventi in materia di orari di vendita e di somministrazione di bevande alcoliche e superalcoliche. Per la tutela della tranquillit\u00e0 e del riposo dei residenti in determinate aree urbane interessate da notevole afflusso di persone, anche in relazione allo svolgimento di specifici eventi, il sindaco pu\u00f2 disporre con ordinanza non contingibile e urgente e per un periodo comunque non superiore a 30 giorni, limitazioni in materia di orari di vendita, anche per asporto, e di somministrazione di bevande alcoliche e superalcoliche.\nSecondo l'art. 99 del D.Lgs. n. 267/2000 il sindaco nomina il \"segretario comunale\", che dipende funzionalmente da lui, scegliendolo tra gli iscritti all'apposito albo. Il segretario cessa automaticamente dall'incarico con la cessazione del mandato del sindaco che l'ha nominato, salvo che non sia confermato dal nuovo sindaco.\nSecondo l'art. 108 del D. Lgs. n. 267/2000 il sindaco nei comuni con popolazione superiore ai abitanti, previa deliberazione della giunta comunale, pu\u00f2 nominare un \"direttore generale\", al di fuori della dotazione organica e con contratto a tempo determinato, che provvede ad attuare gli indirizzi e gli obiettivi stabiliti dagli organi di governo dell'ente, secondo le direttive impartite dal sindaco, e che sovrintende alla gestione dell'ente, perseguendo livelli ottimali di efficacia ed efficienza. Il direttore generale pu\u00f2 essere revocato dal sindaco, previa deliberazione della giunta comunale; la durata del suo incarico non pu\u00f2 eccedere quella del mandato del sindaco.\nFunzioni imposte al Sindaco quale ufficiale del Governo.\nIl sindaco, oltre che organo responsabile dell'amministrazione del comune, \u00e8 al contempo organo locale dello Stato; quando agisce in tale veste, si dice che agisce quale \"ufficiale del Governo\".\nLe funzioni del sindaco quale ufficiale del Governo sono disciplinate dall'art. 54 del D. Lgs n. 267/2000. Secondo tale articolo il sindaco, nel rispetto degli atti di indirizzo emanati dal Ministro dell'interno, sovraintende: \nInoltre, il sindaco quale ufficiale del Governo adotta, con atto motivato e previa comunicazione al prefetto, provvedimenti contingibili e urgenti nel rispetto dei principi generali dell'ordinamento, al fine di prevenire ed eliminare gravi pericoli che minacciano l'incolumit\u00e0 pubblica e la sicurezza urbana. I provvedimenti concernenti l'incolumit\u00e0 pubblica sono diretti a tutelare l'incolumit\u00e0 fisica della popolazione mentre quelli concernenti la sicurezza urbana sono diretti a prevenire e contrastare l'insorgere di fenomeni criminosi o di illegalit\u00e0, quali lo spaccio di stupefacenti, lo sfruttamento della prostituzione, la tratta di persone, l'accattonaggio con impiego di minori e disabili, ovvero riguardano fenomeni di abusivismo, quale l'illecita occupazione di spazi pubblici, o di violenza, anche legati all'abuso di alcool o all'uso di sostanze stupefacenti. Se l'ordinanza \u00e8 rivolta a persone determinate e queste non ottemperano all'ordine impartito, il sindaco pu\u00f2 provvedere d'ufficio a spese degli interessati, senza pregiudizio dell'azione penale per i reati in cui siano incorsi.\nCon tali provvedimenti, in casi di emergenza connessi con il traffico o con l'inquinamento atmosferico o acustico, ovvero quando a causa di circostanze straordinarie si verifichino particolari necessit\u00e0 dell'utenza o per motivi di sicurezza urbana, il sindaco pu\u00f2 anche modificare gli orari degli esercizi commerciali, dei pubblici esercizi e dei servizi pubblici, nonch\u00e9, d'intesa con i responsabili territorialmente competenti delle amministrazioni interessate, gli orari di apertura al pubblico degli uffici pubblici localizzati nel territorio.\nIl sindaco segnala alle competenti autorit\u00e0, giudiziaria o di pubblica sicurezza, la condizione irregolare dello straniero o del cittadino appartenente ad uno stato membro dell'Unione europea, per la eventuale adozione di provvedimenti di espulsione o di allontanamento dal territorio dello Stato.\nNell'ambito delle suddette funzioni, il prefetto pu\u00f2 disporre ispezioni per accertare il regolare funzionamento delle stesse. In caso d'inerzia del sindaco o del suo delegato nell'esercizio delle medesime funzioni, il prefetto pu\u00f2 intervenire con proprio provvedimento.\nIl sindaco, previa comunicazione al prefetto, pu\u00f2 delegare l'esercizio delle funzioni di ufficiale del Governo, esclusa l'emanazione delle ordinanze contingibili e urgenti, al presidente del consiglio circoscrizionale; ove non siano costituiti gli organi di decentramento comunale, il sindaco pu\u00f2 conferire la delega a un consigliere comunale per l'esercizio delle funzioni nei quartieri e nelle frazioni (il cosiddetto \"prosindaco\").\nSecondo l'art. 1 del R.D. n. 773/1931 (Testo unico delle leggi di pubblica sicurezza) il sindaco \u00e8 autorit\u00e0 locale di pubblica sicurezza, nei comuni dove manca il capo dell'ufficio di pubblica sicurezza del luogo.\nSecondo l'art. 15 della legge 24 febbraio 1992, n. 225, il sindaco \u00e8 autorit\u00e0 comunale di protezione civile: al verificarsi dell'emergenza nel territorio comunale, assume la direzione e il coordinamento dei servizi di soccorso e di assistenza alle popolazioni colpite e provvede agli interventi necessari dandone immediata comunicazione al prefetto e al presidente della giunta regionale. Quando la calamit\u00e0 naturale o l'evento non possono essere fronteggiati con i mezzi a disposizione del comune, chiede l'intervento di altre forze e strutture al prefetto.\nAtti del sindaco.\nNell'esercizio delle sue funzioni il sindaco adotta provvedimenti amministrativi, solitamente in forma di \"ordinanza\" o di \"decreto\". Va tuttavia rammentato che, in virt\u00f9 del principio di separazione tra funzioni di indirizzo politico-amministrativo e di gestione, i provvedimenti del sindaco, come quelli degli altri organi politici, non possono invadere l'ambito delle funzioni di gestione, riservate ai dirigenti (o, nei comuni minori, ai funzionari che ne esercitano le funzioni), salve le eccezioni espressamente previste dalla legge. Per lo stesso motivo, il sindaco non \u00e8 pi\u00f9 titolato a stipulare contratti per il comune (mentre pu\u00f2 stipulare gli accordi di programma, data la loro natura politica). Le delibere sono invece appannaggio delle sedute comuni tra sindaco e giunta.\nRegioni a statuto speciale.\nSecondo l'art. 1, comma 2, del D. Lgs. n. 267/2000 le disposizioni del testo unico non si applicano alle regioni a statuto speciale se incompatibili con le attribuzioni previste dagli statuti e dalle relative norme di attuazione. Gli statuti di tutte queste regioni, dopo le modifiche apportate alla legge costituzionale 23 settembre 1993, n. 2, attribuiscono la materia dell'ordinamento degli enti locali e delle relative circoscrizioni alla competenza del legislatore regionale; esso, pertanto, pu\u00f2 derogare le disposizioni del D. Lgs. n. 267/2000.\nNel Trentino-Alto Adige il limite di popolazione fino al quale il candidato alla carica di sindaco deve essere collegato con una sola lista di candidati al consiglio comunale \u00e8 ridotto da a abitanti. Il numero massimo di mandati consecutivi consentiti al sindaco \u00e8, inoltre, elevato da due a tre; lo stesso avviene anche in Valle d'Aosta per i comuni diversi dal capoluogo.\nIn Friuli-Venezia Giulia il candidato alla carica di sindaco pu\u00f2 sempre essere collegato a pi\u00f9 liste, a prescindere dalla popolazione del comune.\nNelle regioni a statuto speciale dove, al posto del D. Lgs. n. 267/2000 sono ancora in vigore le disposizioni della legge n. 81/1993, il vicesindaco sostituisce il sindaco anche in caso di impedimento permanente, rimozione, decadenza o decesso, sino all'elezione del nuovo sindaco.\nDenominazione nelle lingue minoritarie.\nNelle regioni a statuto speciale dove vige un regime di bilinguismo, la denominazione \"sindaco\" \u00e8 affiancata dalle seguenti:\nDistintivo.\nL'art. 50 del D. Lgs. n. 267/2000 descrive il tradizionale distintivo del sindaco: \"la fascia tricolore con lo stemma della Repubblica e lo stemma del comune, da portarsi a tracolla\". Tale norma ha sostituito l'art. 36, comma 7 della L. n. 142/1990, abrogata dall'art. 294 del D. Lgs. n. 267/2000, che prevedeva che la fascia tricolore dovesse essere portata sulla spalla destra, con la striscia verde rivolta verso il collo. Pertanto, allo stato la legge (art. 50, comma 12 del D. Lgs. n. 267/2000) prevede esclusivamente che la fascia tricolore sia indossata \"a tracolla\".\nIn Trentino-Alto Adige al sindaco \u00e8 consentito l'uso, oltre che della fascia, di un medaglione con catena, da portare al collo, riportante le insegne civiche, come \u00e8 tipico nei territori di lingua tedesca.\nIndennit\u00e0.\nLa legge 3 agosto 1999, n. 265 prevede che al sindaco spetti una \"indennit\u00e0 di funzione\", dimezzata per i lavoratori dipendenti che non abbiano richiesto l'aspettativa.\nLa stessa norma afferma che tale indennit\u00e0 \u00e8 determinata con adozione di un decreto interministeriale (emanato dal Ministero dell'Interno di concerto con il Ministero del tesoro, del bilancio e della programmazione economica) - sentita la Conferenza Stato-citt\u00e0 ed autonomie locali - nel rispetto di alcuni criteri previsti dalla stessa norma del 1999.\nIn ottemperanza ai dettami della legge n. 265/1999 \u00e8 stato emanato il decreto del Ministero dell'Interno n. 119 del 4 aprile 2000. La materia \u00e8 oggi regolata dall'art. 82 del TUEL.\nRiguardo alla corresponsione dell'indennit\u00e0 poi il Ministero dell'Interno ha chiarito che, circa il dimezzamento della stessa, ai lavoratori dipendenti che non abbiano richiesto di essere collocati in aspettativa retribuita e che, pertanto, a coloro che non possono avvalersi di tale facolt\u00e0, quali i lavoratori autonomi, disoccupati, studenti e i pensionati compete l'indennit\u00e0 di funzione nella misura intera, sul presupposto che la attuale posizione escluda la sussistenza di un rapporto di lavoro dipendente. Agli amministratori ai quali viene corrisposta, non \u00e8 dovuto alcun gettone per la partecipazione a sedute degli organi collegiali dell'ente, n\u00e9 di commissioni che di quell'organo costituiscono articolazioni interne ed esterne."}
{"id": "36576", "revid": "1652635", "url": "https://it.wikipedia.org/wiki?curid=36576", "title": "Borgo Valsugana", "text": "Borgo Valsugana (\"El B\u00f3rgo\" in dialetto locale, \"Burg in Suganertal\" in tedesco, desueto) \u00e8 un comune italiano di abitanti della provincia di Trento: \u00e8 l'undicesimo centro abitato della provincia per popolazione, il terzo della Valsugana ed il principale della Comunit\u00e0 Bassa Valsugana e Tesino.\nGeografia fisica.\nBorgo \u00e8 situata in una strozzatura della Valsugana e si \u00e8 sviluppato attorno al fiume Brenta stretta tra il monte Ciolino a Nord e il monte Rocchetta a Sud, entrambi non molto elevati.\nIl suo centro storico \u00e8 l'unico in tutto il Trentino ad essersi sviluppato su entrambe le sponde di un fiume (a differenza del centro storico di Trento, per esempio, che occupa una sola sponda dell'Adige).\nStoria.\nGrazie alla sua posizione di passaggio tra il Veneto e il Trentino, la Valsugana ha sempre avuto una certa importanza dal punto di vista storico, politico ed economico.\nDalle origini all'et\u00e0 romana.\nI primi nuclei abitativi stabili si insediarono nella bassa Valsugana a partire dalla tarda et\u00e0 del bronzo. Si trattava soprattutto di popolazioni retiche e venetiche.\nLa romanizzazione del territorio avvenne probabilmente nel I secolo d.C., quando esso venne annesso al Municipium di Feltria della X Regio. In quest'epoca la valle assunse il nome di \u201cVallis Ausuganea\u201d, dall'antico nome di Borgo, che era appunto \u201cAusugum\u201d (nome che oggi conserva la via pi\u00f9 importante del centro storico). In un secondo tempo il nome si modific\u00f2 in \u201cBurgum Ausugi\u201d, con l'aggiunta di \u201cBurgum\u201d, dal germanico \"burgs\" (\"luogo rialzato fortificato\").\nIl termine \"ausugum\" \u00e8 stato sicuramente romano ma forse nato dai residenti non romani, quindi i venetico-reti, quindi di lingua retico prealpina; potrebbe essere anche di derivazione greca visti i notevoli traffici che i greci ebbero con gli scambi commerciali fra gli empori commerciali di Adria e Spina, ma sicuramente di altri porti sui fiumi che arrivavano alla base delle prealpi venete, dalla Laguna, non cos\u00ec lontana da Bassano. Anche il paese di Susegana e gli abitanti del basso Veneto, gli \"Eugaei\" hanno quasi la stessa \"radice\".\nIl Borgo di \"Ausugum\" potrebbe per\u00f2 derivare dal nome della popolazione che i romani trovarono in questo luogo, che \u00e8 l'area pi\u00f9 larga e centrale di tutta la valle e quindi aveva un maggior numero di abitanti. I primi mercanti romani che qui arrivarono con i loro carri di mercanzie nel 250 a.C., forse li chiamarono \"Ausugi\", come i \"Drixinates\" della larga valle dell'Agno (da cui deriv\u00f2 il borgo di \"Drixinum\"-Trissino) e gli Arusnates veronesi e forse gli abitanti dell'alta valle dell'Astico gli eventiali \"Asticones\". Non \u00e8 cambiato nei millenni il meccanismo della nascita del nome di una popolazione, specialmente se questa popolazione era orograficamente delimitata dalle montagne. In tedesco e quindi anche in longobardo, l'inizio della parola \"aus\" significa da, cio\u00e8 provenriente da... \"sugi, asugi, sugum\"..\nLa costruzione della Via Claudia Augusta Altinate, importante arteria viaria che collegava Altino (nei pressi dell'odierna Venezia) ad Augusta (in Baviera), favor\u00ec la creazione di nuovi insediamenti abitativi nella valle e diede notevole impulso economico al paese.\nIl Medioevo.\nNell'alto Medioevo il paese continu\u00f2 a essere interessato da un intenso traffico commerciale sia attraverso l'antico percorso della Via Claudia Augusta, sia attraverso la Via Paulina, tragitto mercantile pi\u00f9 recente. All'inizio del II millennio vennero creati il Principato Vescovile di Trento e la Contea Vescovile di Feltre, alla quale vennero aggregati anche Borgo e il resto della Valsugana Orientale, per ragioni storiche e per la difficolt\u00e0 di comunicazioni con Trento.\nVerso la fine del Duecento avvennero i primi insediamenti di coloni di lingua tedesca, provenienti in gran parte dalle zone germanofone delle Alpi meridionali, le cui tracce sono evidenti ancor oggi nella toponomastica locale e in diversi cognomi.\nGran parte della costruzione attuale del Castel Telvana risale al 1331, con l'eccezione del palazzo superiore, risalente al periodo romano. Il castello fu dominio dei signori di Castelnuovo, di Caldonazzo e dei signori di Welsperg, che lo ingrandirono nel Cinquecento.\nPer tutto il Trecento la Valsugana fu oggetto di una dura contesa tra i conti del Tirolo e diverse citt\u00e0 venete, passando ripetute volte da una parte e dall'altra. La valle far\u00e0 parte della Repubblica di Venezia per una breve parentesi tra il 1410 e il 1413, prima di passare definitivamente sotto il diretto dominio del Tirolo e di conseguenza del Sacro Romano Impero Germanico. Si stabilirono cos\u00ec i cosiddetti \u201cwelsche konfinen\u201d, ovvero i confini tra Tirolo e Stati italiani che resteranno praticamente invariati fino alla Grande Guerra. Il passaggio della Valsugana Orientale ai duchi d'Austria diede origine ad una seconda ondata di immigrazione tedesca, che port\u00f2 nel territorio soldati, artigiani, armaioli e minatori (provenienti soprattutto dalla Baviera).\nL'Ottocento.\nNel 1796 le campagne napoleoniche segnarono la fine di un lungo periodo di tranquillit\u00e0: Napoleone Bonaparte stesso giunse a Borgo e vi pernott\u00f2 con 15.000 uomini, per vincere gli austriaci il giorno successivo presso Bassano del Grappa. Nel 1809 anche la Valsugana Orientale fu coinvolta dalla sollevazione hoferiana, che interess\u00f2 la popolazione di tutto il Tirolo storico, ribellatosi alla dominazione franco-bavarese.\nNel 1862 un furioso incendio distrusse una vasta porzione del paese, lasciando circa 1670 persone senza tetto. Fra le case ricostruite fu aperta una larga via che venne dedicata a tutti i fratelli che generosamente aiutarono il paese, come ancora oggi si legge su una lapide di \u201cVia Fratelli\u201d.\nDurante la Terza guerra di indipendenza del 1866 la Valsugana fu teatro di alcune fortunate azioni delle truppe italiane. Per la sua posizione, insieme agli altri territori trentini di confine il comprensorio di Borgo divenne uno dei settori pi\u00f9 fortificati dell'arco alpino. Un notevole progresso per lo sviluppo della valle fu raggiunto nel 1896 con l'inaugurazione della ferrovia della Valsugana, che arrivava all'epoca solo fino a Grigno, al confine con il Regno d'Italia.\nIl Novecento.\nCon lo scoppio della prima guerra mondiale il 24 maggio 1915, la Valsugana si venne a trovare proprio sulla linea del fronte, che in luglio si spost\u00f2 proprio tra Roncegno Terme e Borgo. Per vari mesi questa zona fu terra di nessuno, e l'anno successivo gli abitanti furono costretti a sfollare, in parte verso l'Austria, in parte verso l'Italia. Per la Bassa Valsugana fu una catastrofe: l'intera zona venne sottoposta a furiosi bombardamenti, che provocarono la distruzione di circa un terzo dei fabbricati di Borgo e il danneggiamento pi\u00f9 o meno grave dei restanti due terzi. Alla fine della guerra, nel novembre 1918 Borgo venne annessa all'Italia, assieme al resto del Trentino, all'Alto Adige e all'Ampezzano.\nLa seconda guerra mondiale, pur con tutti i disagi legati ad ogni conflitto, non caus\u00f2 danni materiali ingenti. Nel 1943 il Trentino fu praticamente annesso al Terzo Reich assieme alle province di Bolzano e Belluno, formando la zona d'operazione dell'Alpenvorland. Poco prima della resa, il 2 maggio 1945 i tedeschi fecero saltare in aria la Casa Romani, sede del loro comando, provocando un incendio che danneggi\u00f2 notevolmente anche le case vicine.\nNel 1953 venne installato nell'Ospedale di S. Lorenzo una bomba al cobalto, chiamata Eldorado A per la telecobaltoterapia, la prima nel suo genere in Europa, facendo di Borgo Valsugana un centro d'eccellenza nella cura dei tumori.\nIl 19 agosto 1954 mor\u00ec nella sua casa in Val di Sella (comune di Borgo) lo statista Alcide Degasperi, originario proprio della Valsugana.\nMonumenti e luoghi d'interesse.\nArchitetture militari.\nCastel Telvana si trova una quota leggermente superiore e in posizione strategica e panoramica, in parte diroccato ed in parte adibito a residenza privata, caratterizzato da una torre quadrangolare alta e stretta.\nArchitetture civili.\nIl centro storico (ed in particolare la zona denominata \"Borgo v\u00e8cio\", ovvero \"Borgo vecchio\") \u00e8 caratterizzato da numerosi palazzi antichi, con interessanti portali, affreschi e altre decorazioni.\nNelle vicinanze della chiesa arcipretale e lungo il Brenta si trova l'ex-filanda, notevole edificio industriale ora riconvertito e sede del Polo scolastico superiore (Istituto di istruzione \"A. Degasperi\"). Sulla sponda opposta del fiume \u00e8 stato da poco realizzato il parco della pace \"Alfredo Giorgio Dall'Oglio\".\nCultura.\nEventi.\nNelle estati degli anni pari a partire dal 1986 presso la Val di Sella si svolge la biennale internazionale di arte contemporanea nella natura \"Arte Sella\", con esposizione di opere inserite nell'ambiente naturale. Le opere esposte possono essere ammirate lungo un sentiero di circa 3\u00a0km denominato \"artenatura\". Nella \"Malga Costa\" sono invece ospitate le altre attivit\u00e0 espositive, gli artisti invitati e i servizi per il pubblico. Nei pressi della malga \u00e8 stata realizzata nel 2001 l'opera \"Cattedrale vegetale\", di Giuliano Mauri. Dal 2006 Arte Sella \u00e8 presente anche nel centro di Borgo con gli spazi culturali e espositivi \"Spazi Rossi\".\nAssociazioni.\nL'associazione culturale Gruppo storico Palio dela Brenta, all'interno della quale si \u00e8 costituito il primo gruppo di musici e sbandieratori di tutto il Trentino, organizza il palio del Trentino denominato Palio dela Brenta al Borgo che si svolge ogni anno l'ultima settimana di agosto.\nIstruzione.\nNel comune di Borgo Valsugana, oltre ad una scuola primaria ed una secondaria di primo grado, sono presenti due scuole secondarie di secondo grado: l'istituto di istruzione Alcide De Gasperi e le scuole ENAIP.\nGeografia antropica.\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Carzano, Castelnuovo, Ronchi, Telve, Telve di Sopra e Torcegno; nel 1947 distacco di territori per la ricostituzione del comune di Carzano (Censimento 1936: pop. res. 399), Castelnuovo (Censimento 1936: pop. res. 963), Ronchi, ora Ronchi Valsugana (Censimento 1936: pop. res. 546), Telve (Censimento 1936: pop. res. 1557), Telve di Sopra (Censimento 1936: pop. res. 619) e Torcegno (Censimento 1936: pop. res. 786).\nEconomia.\nArtigianato.\nPer quanto riguarda l'artigianato, importante e rinomata \u00e8 la produzione di pianoforti, di liuti e di chitarre.\nSport.\nLa 17\u00aa tappa del Giro d'Italia 1988 si \u00e8 conclusa a Borgo Valsugana con la vittoria di Patrizio Gambirasio.\nDal 1968 a Borgo Valsugana si tiene la gara ciclistica Coppa d'Oro riservata alla categoria allievi. Il vincitore in questa competizione \u00e8 il direttore sportivo del primo atleta classificato. Questa competizione negli ultimi anni ha acquisito un livello internazionale visto che alla manifestazione partecipano molte rappresentative straniere.\nLa principale squadra di calcio della citt\u00e0 \u00e8 l\"U.S. Borgo A.S.D.\" che milita nel girone trentino di Prima Categoria (calcio), i colori sociali sono: il giallo ed il rosso, \u00e8 nata nel 1953. Mentre la squadra di pallavolo \u00e8 GS Ausugum, arrivata fino alla serie B2, in Serie C."}
{"id": "36577", "revid": "124426683", "url": "https://it.wikipedia.org/wiki?curid=36577", "title": "Bosentino", "text": "Bosentino (\"Bosentin\" o \"Bosentim\" in dialetto trentino) \u00e8 una frazione di 827 abitanti del comune italiano dell'Altopiano della Vigolana, nella provincia autonoma di Trento.\nGeografia fisica.\nIl paese \u00e8 posto ad un'altitudine di 688 m s.l.m., sulle pendici del monte di Bosentino (o \"Bosch\u00e9t\"), sul margine est dell'altipiano della Vigolana, di fronte al lago di Caldonazzo.\nNel comune sono presenti due abitati: Bosentino e Migazzone.\nOrigine del toponimo.\nBosentino deriva probabilmente da \"buccina\", uno strumento a fiato, oppure da \"buxus\" (dal latino \"arbusto\"). Migazzone, l'altro abitato presente nel comune, da \"mugo\".\nStoria.\nDalle origini al medioevo.\nLe radici degli abitati di Bosentino e Migazzone affondano in epoca pre-romana, quando nell'VIII secolo vi furono infiltrazioni etrusche nella zona. Seguirono i galli cenomani e quindi i romani.\nVi sono notizie storiche di un antico castelliere poi distrutto e non pi\u00f9 ricostruito. Al periodo delle invasioni barbariche del V secolo risalgono numerose tombe barbare rinvenute nella zona e i cui corredi sono conservati nei musei di Trento.\nNel 1020, insieme a Trento, Bosentino e Migazzone passarono sotto l'influenza del Principe Vescovo.\nEpoca moderna.\nSecondo la tradizione, nel luogo dove ora sorge la chiesa \"Madonna del Feles\", all'inizio del XVII secolo ad un pastorello apparve la Vergine Maria. In quel luogo venne quindi eretta in un primo tempo un capitello votivo e nel 1729 la chiesa Madonna del Feles, pi\u00f9 volte ampliata. Sul luogo \u00e8 presente una pietra sulla quale si dice sia ancora impressa l'ombra della mano della Vergine.\nNel 1805, Bosentino, Vigolo Vattaro e Vattaro si aggregarono per formare il comune di \"Vigolo Vattaro\". Riprese ad essere un comune a s\u00e9 stante dal 1946 al 2016, quando venne definitivamente assorbito nel comune dell'Altopiano della Vigolana."}
{"id": "36578", "revid": "2022787", "url": "https://it.wikipedia.org/wiki?curid=36578", "title": "Breguzzo", "text": "Breguzzo (\"Bregucc\" in dialetto locale) \u00e8 stato un comune italiano di 569 abitanti della provincia di Trento.\nDal 1\u00ba gennaio 2016 con i comuni di Bondo, Lardaro e Roncone forma il nuovo comune di Sella Giudicarie."}
{"id": "36579", "revid": "2022787", "url": "https://it.wikipedia.org/wiki?curid=36579", "title": "Brentonico", "text": "Brentonico (\"Brent\u00f2nec\" in dialetto trentino) \u00e8 un comune italiano di abitanti della provincia di Trento in Trentino-Alto Adige.\nGeografia fisica.\nIl borgo, secondo l'etimologia popolare, prende il nome dall'altopiano che comprende interamente la valle della Sorna. Una porzione di territorio atipica, per clima e morfologia, rispetto ad un contesto trentino determinato da condizioni morfologiche e climatiche di carattere tipicamente alpino; incassato tra i rilievi del Monte Baldo e del Monte Altissimo di Nago (2078 metri), della Colma di Vignola (1606 metri) e di Pravecchio (1540 metri), Brentonico conta quattro contrade, tra loro segnate da precisi confini geografici. La contrada di Fontana, a nord, confinante con la contrada di Lera (ora sede del Comune). Rivolta a sud, in direzione di Verona, troviamo la contrada di Vigo, mentre a ovest, verso il lago di Garda, si ergono le massicce case in pietra della contrada di Fontechel. A rendere l'altopiano di Brentonico famoso fu l'arte dello scalpellino. Le numerose cave che circondano l'abitato di Castione, ora chiuse e trasformate in una sorta di museo a cielo aperto, fornirono per secoli i marmi per altari e arredi delle chiese delle Tre Venezie e del Tirolo.\nOrigini del nome.\nPrende il nome dalla sua forma che richiama quella di un catino (\"brenta\" in dialetto trentino). Ha origini premedievali e una storia antica e interessante (come illustrato nel libro \"il Brentari\"). Sembra sia stato fondato dai Brenti un popolo barbaro disceso dal nord fra il III e il IV secolo d.C. assieme ai pannoni. In origine era un castelliere prima barbaro e poi romano, infatti al \"Doset\", localit\u00e0 vicino all'attuale cimitero, sono stati rinvenuti in alcuni scavi oggetti e monete romane del IV e V secolo d.C. Paolo Diacono nella sua \"Historia Langobardorum\" cita il \"castrum Bremtonicum\" tra quelli distrutti dai Franchi nella loro avanzata sul territorio trentino del 590.\n\u00c8 comunemente definito altopiano, anche se pi\u00f9 che un altopiano \u00e8 una successione di larghi terrazzi morenici aperti a ventaglio attorno alla marcata incisione della valle della Sorna.\nStoria.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nLa circoscrizione territoriale ha subito nel 1923 il distacco della frazione Loppio aggregata al comune di Mori (Censimento 1921: pop. res. 126).\nGeografia antropica.\nFrazioni.\nIl comune di Brentonico \u00e8 composto da molte frazioni, abbastanza distanziate tra loro e la pi\u00f9 popolosa d\u00e0 il nome al comune stesso. L'abitato di \"Brentonico\" \u00e8 il territorio formato dalle contrade di Fontana, Fontechel, Lera e Vigo.\nCastione.\nLe cave di marmo giallo e rosso hanno fatto conoscere scultori come i Benedetti, i Canali, i Sartori costruttori di altari delle chiese sia di tutto il basso Trentino che in Austria e nel veronese. Oggi sono raccolte e commercializzate le castagne marroni, circa un terzo della produzione totale trentina, alle quali viene dedicata una festa in ottobre.\nIl piccolo centro abitato e caratterizzato da un assetto urbanistico di tipo medioevale, dove il ponte che annuncia il paese venne costruito, secondo la leggenda, con le pietre del mastio dell'antico maniero.\nSulla piazza centrale si erge la chiesa parrocchiale di San Clemente. L'interno dell'edificio conta tre navate. Di notevole interesse la casa degli scultori Benedetti, la cui corte \u00e8 contornata da poggioli di pietra con le ringhiere di ferro battuto. L'assetto architettonico e urbanistico dell'intero paese risente in maniera positiva dei trascorsi artistici, tanto che alcune costruzioni richiamano stili toscani. Per quattro secoli a Castione furono attive numerose cave di marmo e scuole d'artigianato mantennero vive nel tempo l'arte dello scalpello.\nCazzano.\nLa frazione di Cazzano si trova a 557\u00a0m. e conta 150 abitanti. \nEssa ospita un monumento in ricordo dei caduti della prima guerra mondiale e la Chiesa della Nativit\u00e0 della Beata Vergine Maria.\nLa leggenda vuole che nel Medioevo sulle pendici del Baldo esistesse un paesino di nome Fano, che fu distrutto da un'enorme frana datata fra il 1400 e l'inizio del Cinquecento.\nGli abitanti si dispersero e fondarono le attuali frazioni di Cazzano e Crosano. Il detto vuole che loro dissero \"Cazantene chi e altri... Encrosentene li...\". Da questo i due nomi delle suddette frazioni.\nCrosano.\nCrosano \u00e8 uno dei centri pi\u00f9 popolati sin dal 1800 dove erano circa mille. La crisi economica e sociale dimezz\u00f2 per\u00f2 la popolazione. La nota caratterizzante \u00e8 il dosso di Resol\u00e8 Pozze, lungo le cui pendici si \u00e8 sviluppata l'intera rete urbana. Il centro del paese risulta caratterizzato da viottoli corti e molto ripidi, disegnati tra caratteristiche case in pietra. La chiesa di San Zeno, risalente al XVI secolo, \u00e8 il risultato di numerosi interventi succedutisi in oltre trecento anni di storia. L'altare maggiore, realizzato con marmi di Castione, \u00e8 attribuito al maestro Valentino Villa di Crosano (XVIII secolo). La solitaria cappella di S. Antonio, costruita sull'evidente spiazzo sulla sinistra della strada che scende verso la bassa valle della Sorna, merita una visita.\nSorne.\nVista dal basso la frazione pare una fortezza medioevale. Costruito sulla rupe lambita dal torrente Sorna il paese ricopre da sempre un ruolo importante nella tradizione di Brentonico. In questa zona si estraeva la lignite con la quale nell'immediato primo dopoguerra si azionavano le locomotive in servizio sulla linea del Brennero. Alle Moiette, poco fuori Sorne, sgorga una fonte d'acqua salino-ferruginosa alla temperatura costante di 8 gradi. Quest'acqua\u00a0\u2013 riporta un testo scientifico - passando attraverso il tufo basaltico scioglie in parte gli elementi contenuti nella roccia in decomposizione, riemergendo alla luce del sole ricca di sali e propriet\u00e0. La fonte fu sfruttata a lungo alla fine dell'Ottocento.\nCorn\u00e9.\nCorn\u00e8 \u00e8 nome di plaga, non di paese. L'abitato \u00e8 composto da una dozzina di casali (contrade) disseminati sulla sponda destra della Vai della Soma. Una leggenda vuole che proprio in una delle contrade, quella di Lodron, un conte sarebbe stato ucciso dai terrazzani perch\u00e9 restio alla soggezione feudale. Un'altra delle dodici contrade, Tognati, va famosa per la caratteristica vite in legno, tuttora custodita in casa Francesconi, testimonianza ultima di un antico torchio per l'olio di noce. La macina era composta da una trave in noce lunga ben dieci metri. Da segnalare le chiese della Madonna del Carmine e di S. Matteo, quest'ultima ora sconsacrata.\nPrada.\nAbitato un tempo prevalentemente da pastori, Prada (776\u00a0m. s.l.m.) \u00e8 tra i paesi pi\u00f9 alti del altopiano di Brentonico con 165 abitanti (gennaio 2011). Una leggenda narra che i primi abitanti del villaggio furono dei briganti, al servizio di \u00abdonna Giulia\u00bb. Nel paesino sono presenti deliziosi affreschi di Madonnine che decorano le facciate di casa Gottardi e della canonica pi\u00f9 volte distrutta e ricostruita. Sulla piazza che ospita la chiesa parrocchiale di S. Maria Maddalena si affaccia la grande edicola del 1738 dipinta su tre lati, con le effigi di San Rocco, San Valentino e Sant Antonio.\nSaccone.\nPaese di 172 abitanti sorto su un terrazzo ad occidente del monte Cornal\u00e9 a 742 m s.l.m. Ha una chiesa dedicata a Sant'Anna e San Gioachino, patroni del paese, festeggiati il 26 luglio. La pala raffigurante sant'Anna, dietro l'altare maggiore \u00e8 di Roberto Baldessari, noto pittore.\nPolsa.\nInsediamento turistico risalente agli anni settanta la Polsa ha ospitato alcuni appuntamenti sportivi. Tra questi ricordiamo le due tappe del giro d'Italia (1969\u00a01970) vinte da Dancelli e Merckx, e il ritiro estivo della grande Inter (agosto 1970). Il 23 maggio 2013 la localit\u00e0 ha ospitato la cronoscalata individuale Mori-Polsa, 18\u00aa tappa del Giro d'Italia 2013. Alla Polsa passa il Sentiero della pace: itinerario a met\u00e0 tra storia ed escursionismo di oltre 450 chilometri di sentieri, strade forestali, di trincee e di camminamenti che attraversando il Trentino.\nGli impianti di risalita gestiti dalla Brentonicoski offrono un'area sciabile che si estende alla localit\u00e0 vicina di San Valentino di Brentonico.\nSan Giacomo.\nCentro di medie dimensioni a 1194 metri, S. Giacomo \u00e8 una delle localit\u00e0 dell'Altopiano di Brentonico a maggiore vocazione turistica. Il paese conta la chiesa di S. Giacomo maggiore, del 1500, con il caratteristico campanile a vela. La chiesa \u00e8 attigua alla casa baronale un tempo appartenuta alla famiglia Salvotti. La tradizione alpinistica di S. Giacomo \u00e8 di antica data, ad esempio all'interno della villa dei baroni Salvotti, fin dalla seconda met\u00e0 del secolo scorso venne ricavato un bivacco, usato dagli alpinisti del tempo quale punto di partenza per le loro escursioni. Altra meta per le passeggiate sono i \u00abfontanoni\u00bb, in localit\u00e0 Postemon: opere idriche realizzate dalle truppe austriache nel corso della prima guerra mondiale.\nSan Valentino di Brentonico.\nLa stazione sciistica di San Valentino di Brentonico, gestita dalla Brentonicoski \u00e8 nata nella zona delle Mosee alla fine degli anni sessanta ed \u00e8 situata sul versante trentino del Monte Baldo.\nLungo la strada che porta a San Valentino sono ancora oggi visibili i bastioni di roccia utilizzati durante la prima guerra mondiale come ricovero e osservatorio militari.\nSport.\nNel 1970 Brentonico \u00e8 stata sede di arrivo di una tappa del Giro d'Italia.\nIl locale BrentonicoSki organizza corsi promozionali, attivit\u00e0 agonistica giovanile e gare FISI giovanili di sci alpino Alcuni suoi atleti hanno ottenuto importanti risultati di vertice nelle massime competizioni giovanili regionali e nazionali.\nNella Frazione di San Giacomo, presso il rinnovato Centro, \u00e8 possibile praticare lo sci nordico su un tracciato caratterizzato da 8 km di piste differenti, adatte a tutte le difficolt\u00e0. Oltre ad essere luogo in cui si allenano quotidianamente atleti e atlete, \u00e9 facilmente fruibile da bambini, amatori e turisti che abbiano voglia di cimentarsi, per la prima volta, nella disciplina.\nPrimo promotore dello sci di fondo, sull'Altopiano di Brentonico, \u00e8 il Gruppo Sciatori che, da pi\u00f9 di settant\u2019anni, organizza corsi, gare e manifestazioni sportive, coinvolgendo soprattutto i giovani. \nNella sua lunga storia sono stati raggiunti tanti risultati sia a livello agonistico che da un punto di vista della promozione della pratica sportiva.\nInoltre, dal 2021 sar\u00e0 attivo il nuovo Centro polifunzionale che potr\u00e0 essere utilizzato da tutte le associazioni sportive che ne abbiano necessit\u00e0 durante allenamenti o manifestazioni estive ed invernali."}
{"id": "36580", "revid": "2022787", "url": "https://it.wikipedia.org/wiki?curid=36580", "title": "Bresimo", "text": "Bresimo (IPA: , \"Br\u00e9sem\", pronunciato , in noneso) \u00e8 un comune italiano di 249 abitanti della provincia di Trento. Il paese riunisce in un unico abitato le localit\u00e0 di Bevia, Fontana e Fontana Nuova. Pi\u00f9 staccata verso est si trova la frazione di Baselga.\nStoria.\nLa valle di Bresimo era un antichissimo punto di passaggio, conosciuto e frequentato anche da Reti e Romani, come via di scambio dal Trentino verso l'area della Val Venosta e la Svizzera, attraverso la Val d'Ultimo. Fu dominio fin dall'alto Medioevo della famiglia Altaguardia (ramo dell'antichissima stirpe dei Da Livo), infeudati a met\u00e0 del '200 circa dal Principe Vescovo di Trento del castello omonimo, di Altaguardia appunto, i cui ruderi dominano ancora sulla frazione di Baselga e sull'intera valle. Furono proprio questi primi Signori, in particolare Nicol\u00f3 e Arnoldo, a fondare anche la chiesa di Baselga e poi rinnovarla nel 1334 in forme gotiche, probabilmente utilizzata come cappella funeraria della famiglia, e detennero anche il potere sul castello di Beliarde, posto nella parte alta della frazione di Fontana, il quale aveva possedimenti e domini sulla parte pi\u00f9 interna della valle ed \u00e8 citato per una spartizione proprio con i Livo nel Codice Wanghiano dell'anno 1212. Dopo l'estinzione della linea principale dei Signori di Altaguardia, il ramo della famiglia chiamatosi in seguito Arnoldi Dalla Torre ottiene il castel Beliarde, mentre il dominio sulla Valle di Bresimo passa ai conti Thun nel 1407, per via dell'imparentamento con gli stessi signori locali, in quanto Lola Thun sorella di Simone (il primo infeudato nuovamente dal Vescovo nel 1407) aveva sposato Sanguerra D'Altaguardia nel 1373, il quale a sua volta era fratello dell'ultimo Signore del castello, Mandele. I Thun arricchirono e ingrandirono ulteriormente il castello, nonch\u00e9 la chiesa di Baselga, dotandola di preziose suppellettili e arredi, fra cui il prezioso \"Altare dei Conti\" in stile tardogotico/rinascimentale e commissionarono un ciclo di affreschi, eseguito attorno al 1539/40 ed ispirato alla 'Kleine Passion' di Albrecht D\u00fcrer, che va ad adornare le pareti interne della navata unica della chiesa e ricopre degli affreschi di epoca precedente. Ai primi del '700 il castello, in parte in rovina, fu abbandonato, quindi abitato e governato da dei capitani fino ai primi dell'800, momento in cui sub\u00ed l'abbandono definitivo e poi la vendita al Comune di Bresimo a met\u00e0 del secolo e quindi il recente restauro, che ne ha restituito i resti e il sito alla comunit\u00e0.\nStemma.\nLo stemma del Comune di Bresimo si rif\u00e1 a quello degli antichi Signori del Castello di Altaguardia, che rappresenta una variante dello stemma Da Livo/Zoccolo, cio\u00e8 'Interzato in scaglione, in uno di rosso, in due d'oro e in tre di nero. Cimiero: due semivoli interzati in scaglione, come nello scudo'. A questo stemma Altaguardia, quello comunale unisce la figura di una muraglia d'argento merlata alla ghibellina, segno della presenza dell'antico castello appunto e dell'antichit\u00e0 storica dell'intera valle."}
{"id": "36582", "revid": "123651997", "url": "https://it.wikipedia.org/wiki?curid=36582", "title": "Brez", "text": "Brez (IPA: , \"Br\u00e9c'\" in noneso) \u00e8 stato un comune italiano di abitanti della provincia autonoma di Trento in Trentino-Alto Adige. Dal 1\u00ba gennaio 2020 \u00e8 frazione del comune di Novella, a seguito della fusione con i comuni di Cagn\u00f2, Cloz, Rev\u00f2 e Romallo.\nMonumenti e luoghi d'interesse.\nArchitetture religiose.\nChiesa di Maria Ausiliatrice.\nLa chiesa parrocchiale moderna \u00e8 stata edificata tra 1965 e 1966 su progetto di Dario Segna.\nRappresenta un'opera postconciliare notevole e conserva nella sua sala un Crocifisso del XVII secolo proveniente dalla vicina pieve di San Floriano oltre al paliotto dell'altare maggiore in bronzo e la \"Via Crucis\" pure in bronzo dello scultore di Bolzano Agide Finardi attivo nella seconda met\u00e0 del XX secolo in regione.\nChiesa dei Santi Fabiano e Sebastiano.\nL'antica parrocchiale di San Fabiano e san Sebastiano venne edificata sui resti di un preesistente edificio di culto nel XII secolo mentre la cappella laterale e la torre campanaria sono di due secoli posteriori. La navata interna \u00e8 unica e in controfacciata si trova la cantoria.\nSociet\u00e0.\nRipartizione linguistica.\nNel censimento del 2001, 149 abitanti del comune si sono dichiarati \"ladini\".\nGeografia antropica.\nDopo le modifiche amministrative del 2020 Brez \u00e8 divenuto frazione di Novella.\nIl centro abitato \u00e8 formato dai due rioni di Brez e di Rivo, separati dalla strada principale."}
{"id": "36583", "revid": "2022787", "url": "https://it.wikipedia.org/wiki?curid=36583", "title": "Brione (Borgo Chiese)", "text": "Brione (\"Bri\u00f9\" o \"Briun\" in dialetto locale), \u00e8 una frazione del comune di Borgo Chiese della provincia di Trento.\nVenne istituito come comune italiano nel 1920 in seguito all'annessione della Venezia Tridentina al Regno d'Italia. Nel 1928 \u00e8 stato aggregato al comune di Condino. Nel 1946 viene ricostituito staccandolo nuovamente dal comune di Condino. Nel 2016 cessa nuovamente di esistere come entit\u00e0 amministrativa autonoma e viene inglobato nel costituendo comune di Borgo Chiese in seguito alla fusione dei comuni di Brione, Cimego e Condino..\nL'abitato si trova a 900 metri sulla costa occidentale della Valle del Chiese, ha una popolazione di circa 120 abitanti e costituisce il tipico esempio di paese di montagna del Trentino."}
{"id": "36585", "revid": "2022787", "url": "https://it.wikipedia.org/wiki?curid=36585", "title": "Caderzone Terme", "text": "Caderzone Terme (\"Cad\u00e4rci\u00f3n\" o \"Cadarci\u00f9n\" nella parlata locale) \u00e8 un comune italiano di 696 abitanti della provincia di Trento bagnato dal fiume Sarca, situato nella Val Rendena circa 3 chilometri pi\u00f9 a sud di Pinzolo, all'inizio della piana prativa del maggior centro della valle.\nNel centro del paese \u00e8 situato uno stabilimento termale alimentato da una sorgente di acqua ferruginosa, detta \"acqua forte\", posta a monte del centro abitato.\nBuona parte del territorio in quota di Caderzone Terme, comprendente i laghi di San Giuliano e Garzon\u00e8, le malghe Campo e San Giuliano, \u00e8 incluso nel perimetro del Parco Naturale Adamello-Brenta, il pi\u00f9 esteso parco naturale del Trentino.\nMonumenti e luoghi d'interesse.\nAree naturali.\nSui monti del territorio di Caderzone sono presenti 4 laghi alpini: il Lago d'Amola, il Lago di Vacarsa e i laghi di Garzon\u00e8 e San Giuliano, dove si pesca il salmerino. in Val Genova \u00e8 presente una diga per produrre elettricit\u00e0 sotto il comune di Caderzone. Sono presenti anche varie malghe: Malga Campo, Malga San Giuliano, Malga Garzon\u00e8 e Malga Campastril.\nCultura.\nCaderzone \u00e8 tra i cinque paesi trentini ai quali \u00e8 stato assegnato il marchio Bandiera arancione del Touring Club Italiano.\nA Caderzone c'\u00e8 una banda musicale, la Banda Comunale di Caderzone Terme.\nCucina.\nI caderzonesi che emigravano nel Mantovano nei mesi invernali portarono a Caderzone le tecniche per realizzare i salumi, adattandone le ricette ai gusti locali, ad esempio con un ampio uso di aglio. Alcuni di questi sono tutelati come prodotti agroalimentari tradizionali: il cacciatore nostrano all'aglio di Caderzone, la pancetta nostrana all'aglio di Caderzone, il salame all'aglio di Caderzone e la salamella fresca all'aglio di Caderzone.\nAmministrazione.\nAltre informazioni amministrative.\nDal 2006, dopo un referendum comunale, il comune ha aggiunto il termine Terme alla denominazione Caderzone.\nSport.\nLa squadra di calcio a 11 maschile di Caderzone \u00e8 denominata U.S. Tre P Val Rendena e gioca nel campionato di Seconda Categoria trentina.\nOgni anno ai primi di Settembre si tiene la \"24H Val Rendena - Memorial Giorgio Ducoli\", 24 ore in sella alla bicicletta attraversando Caderzone, Bocenago e Strembo.\nInoltre fuori paese sono presenti un campo da calcio sintetico, 2 campetti minori, un campo da basket e un laghetto dove si pu\u00f2 pescare."}
{"id": "36587", "revid": "1444396", "url": "https://it.wikipedia.org/wiki?curid=36587", "title": "Cagn\u00f2", "text": "Cagn\u00f2 (IPA: , \"Ciagn\u00f2u\" o \"Cign\u00f2u\" in noneso) \u00e8 stato un comune italiano di abitanti della provincia autonoma di Trento in Trentino-Alto Adige. Dal 1\u00ba gennaio 2020 \u00e8 frazione del comune di Novella, a seguito della fusione con i comuni di Brez, Cloz, Rev\u00f2 e Romallo. Si trova in Val di Non, ai confini con la provincia autonoma di Bolzano, ed \u00e8 affacciato sul lago di Santa Giustina.\nOrigini del nome.\nSecondo Giovanni Battista a Prato, che propose lo stemma adottato dal comune, il toponimo avrebbe un richiamo al cane, in trentino \"cagn\". Invece secondo E. Lorenzi, che nel 1932 pubblic\u00f2 un \"Dizionario toponomastico tridentino\", il nome deriverebbe da \"cuneatum\", \"cuneus\", ovvero un cuneo che si spinge verso la valle. Questa interpretazione \u00e8 sostenuta anche da Schneller nel suo \"Tirolische Namenforschungen\".\nStoria.\nNell'anno 1807 il governo bavarese abol\u00ec le regolanie e i regolani furono sostituiti dai sindaci e capocomuni. Fu cos\u00ec che nel 1810 Cagn\u00f2 form\u00f2 con Romallo e Rev\u00f2 un comune unico con sede in Rev\u00f2. Nel 1817 avvenne la prima ricostituzione in comune autonomo.\nNel 1928 il comune di Cagn\u00f2 venne nuovamente soppresso assieme a quello di Romallo, rendendoli frazioni di Rev\u00f2. Nel 1950, dopo la fine della Seconda guerra mondiale e la caduta del fascismo, i comuni di Cagn\u00f2 (Censimento 1936: pop. res. 406) e Romallo (Censimento 1936: pop. res. 638) vennero ripristinati."}
{"id": "36588", "revid": "533647", "url": "https://it.wikipedia.org/wiki?curid=36588", "title": "Raddusa", "text": "Raddusa (\"Raddusa\" in ) \u00e8 un comune italiano di abitanti della citt\u00e0 metropolitana di Catania in Sicilia.\nSituato a 38\u00a0km da Caltagirone, a 40\u00a0km da Enna e a 71 da Catania al confine con la provincia di Enna, nella Sicilia centrale, si trova a 350 metri s.l.m. sulle colline confinanti con la piana di Catania ed i Monti Erei. L'attivit\u00e0 economica prevalente \u00e8 l'agricoltura, in particolare la coltivazione di grano duro.\nFesta patronale.\nA Raddusa San Giuseppe si festeggia due volte l'anno, il giorno della festa liturgica il 19 marzo e il 19 settembre, giorno scelto come festa patronale. \nIl 19 settembre si festeggia tradizionalmente come ringraziamento al Santo per il grano raccolto nella passata stagione. Durante la giornata si celebrano due Messe nella Chiesa Immacolata Concezione una la mattina e una la sera dopo la processione. \u00c8 d'uso dopo le celebrazioni religiose passeggiare per la via Regina Margherita piena di bancarelle e con tutte le serrande dei negozi e bar aperte. In tarda serata di solito si svolge anche uno spettacolo musicale sul palcoscenico allestito in piazza Umberto I, centro del paese posto tra la Chiesa Madre e la via Regina Margherita.\nIl 19 marzo \u00e8 invece consolidata tradizione realizzare gli \"altari votivi\". Alcuni abitanti infatti preparano questi grandi altari ricoperti di cibo, distribuito tradizionalmente ai pi\u00f9 poveri del paese, per una grazia ricevuta o come impegno affinch\u00e9 il Santo risolva un problema.\nRecentemente \u00e8 diventata usanza invitare pi\u00f9 persone possibili a mangiare quel cibo dopo la benedizione del prete locale, dando vita a delle vere e proprie feste in cui scambiare quattro chiacchiere e commentando la squisitezza di quanto mangiato. Tra i piatti tradizionali c'\u00e8 la \"pasta di San Giuseppe\", una minestra a base di legumi con pasta fatta in casa. La preparazione di questa pietanza avviene in una grande pentola, chiamata \"cuadara\" (o \"caudara\"), e distribuita con dei mestoli nei piatti o nelle pentole che gli invitati hanno portato dalla propria casa.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36589", "revid": "533647", "url": "https://it.wikipedia.org/wiki?curid=36589", "title": "Ragalna", "text": "Ragalna \u00e8 un comune italiano di abitanti della citt\u00e0 metropolitana di Catania in Sicilia.\nOrigini del nome.\nL'etimologia del toponimo \u00e8 incerta. Nel 1136 \u00e8 documentato come \"Rechalena\": forse composto dall'arabo \"r\u00e8g\" (deserto di pietre) ed \"al\u00e9na\" (alito di vento) col poetico significato di \"localit\u00e0 petrosa dove soffia un vento leggero\". Secondo altri, come un gran numero di toponimi siciliani che hanno un prefisso identico (Racalmuto, Regalbuto, etc.), deriverebbe pi\u00f9 probabilmente dalla composizione delle due parole \"rahal\" parola araba del significato di casale, luogo o borgata e \"Anna\": significherebbe quindi \u00abBorgata\u00bb o \u00abCasale di Anna\u00bb.\nStoria.\nLe prime testimonianze sull'origine di Ragalna risalgono all'epoca normanna. In un documento del 1136 si rileva un'antica denominazione del paese, Rachalena, riferita alla donazione fatta dal genero del conte Ruggero I al monastero di San Nicola in Pannacchio per aver sposata la figlia Flandrina. Nel 1400 Ragalna divent\u00f2 propriet\u00e0 della famiglia Moncada di Patern\u00f2. Nel 1780 la borgata di Ragalna \u2013 ricca di fondi di proprietari terrieri paternesi \u2013 venne minacciata da una colata lavica che, dopo una processione delle reliquie di Santa Barbara, portate dalla chiesa di Patern\u00f2, si arrest\u00f2 nei pressi della contrada Eredit\u00e0. Durante la seconda guerra mondiale fu ricovero per tante famiglie paternesi che sfuggirono ai bombardamenti delle truppe alleate su Patern\u00f2.\nGi\u00e0 frazione di Patern\u00f2, ottenne l'autonomia il 17 maggio 1985, con Legge regionale n. 20 del 29 aprile.\nEconomia.\nL'attivit\u00e0 economica principale \u00e8 quella agricola grazie alla fertilit\u00e0 del suolo ragalnese ma attualmente il turismo sta vivendo un momento florido grazie alla posizione geografica ideale, immersa nel Parco dell'Etna con i suoi sentieri naturalistici e paesaggi incantevoli sul vulcano pi\u00f9 alto d'Europa. In estate il paese arriva a contare 20.000 abitanti.\nAlle pendici dell'Etna trova la sua pi\u00f9 grande ispirazione naturalistica-ambientale con i numerosi frutteti, oliveti e vigneti insediati su un terreno lavico e quindi fortemente fertile. \nParticolarmente conosciuta ed apprezzata la tradizionale festa patronale di fine settembre in onore della Madonna del Carmelo, la sagra della salsiccia e \"caliceddi\", la sagra dell'olio ecc.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36590", "revid": "322321", "url": "https://it.wikipedia.org/wiki?curid=36590", "title": "Ramacca", "text": "Ramacca \u00e8 un comune italiano di abitanti della citt\u00e0 metropolitana di Catania in Sicilia, facente parte del comprensorio del Calatino.\nOrigini del nome.\nL'etimologia dell'attuale toponimo del centro abitato rimane oscura.\nNel tempo per\u00f2 sono state avanzate diverse ipotesi non verificate, tra cui: \"Rammuellah\" (\"grande bosco\", cio\u00e8 \"rifugio di malviventi\"), \"Rammuallah\" (\"terra o giardino di Dio\"), \"Rahal Mohac\", (\"casale dei Mohac\"), \"Rammak\" (\"custodi di giumente\"), \"Ramaha\", (\"galoppatoio\") o \"Ramah\" (\"altura\").\nCi\u00f2 che appare meno dubbia \u00e8 l'origine araba del nome, che tra l'altro \u00e8 comparabile a quello di Ramallah in Palestina, citt\u00e0 che significa \u0631\u064e\u0627\u0645 \u0627\u0644\u0644\u0651\u0670\u0647 (\"r\u0101m all\u0101h\", \"collina di Dio\"). La prima parte di questo toponimo deriva dall'aramaico \u05e8\u05b8\u05de\u05b8\u05d0 (\"r\u0101m\u0101\", \"collina\"), parola acquisita dall'arabo.\nLa parte finale di \"Ra\"macca\"\" resta invece di difficile interpretazione. Si potrebbe ipotizzare un'associazione con la Mecca, che in arabo \u00e8 appunto \n\u0645\u064e\u0643\u064e\u0651\u0629 (\"makka\").\nVale la pena denotare anche che \"Macca\" \u00e8 un cognome diffuso in Sicilia, la cui origine potrebbe coincidere anche con il toponimo.\nStoria.\nLe prime presenze umane nel territorio prendono origine dal Paleolitico-Mesolitico. Il villaggio dell'et\u00e0 del bronzo sito in contrada Torricella testimonia la presenza di notevole attivit\u00e0.\nLe prime notizie certe su Ramacca risalgono al XVII secolo. Il 7 ottobre 1688 Carlo II concesse il titolo di Principe a Sancio Gravina, signore del Feudo di Ramacca, a condizione che costruisse un centro abitato e desse le terre per la coltivazione.\nEconomia.\nL'economia di Ramacca \u00e8 incentrata sull'agricoltura, in particolare sulle coltivazioni di carciofi. Difatti, viene anche festeggiata una sagra. \nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nRamacca si distingue in ambito sportivo per i numerosi successi sia a livello regionale che nazionale, in attivit\u00e0 come pugilato, ciclismo e danza. Pugili come Nunzio Sciarotta, Gino Landolina, Sebastiano Oliveri, Michele Aquilino, Rosario Aquilino, Alessandro Fatuzzo e Mario Giglio hanno rappresentato il vecchio e il nuovo pugilato della cittadina. Parliamo di titoli regionali e nazionali oltre ad un titolo Europeo conquistato da Nunzio Sciarotta."}
{"id": "36592", "revid": "1516566", "url": "https://it.wikipedia.org/wiki?curid=36592", "title": "Calavino", "text": "Calavino (\"Calavin\" in dialetto trentino) \u00e8 un ex comune italiano di abitanti della provincia autonoma di Trento.\nIl 1\u00ba gennaio 2016 si \u00e8 fuso con Lasino per formare il nuovo comune di Madruzzo.\nStoria.\nI primi abitanti della zona vivevano di caccia e pastorizia. Con l'andar del tempo, per\u00f2, appresa meglio l'arte agricola, si trasferirono nella plaga pianeggiante detta Campagna, dove scorreva anche la roggia proveniente da Lasino e che solo pi\u00f9 tardi, a causa di alluvioni, prese il corso attuale.\nIn questo pianoro si costruirono abitazioni pi\u00f9 comode, utilizzando il legname del luogo e bonificando nel contempo il terreno necessario alla loro sussistenza.\n\u00c8 di questo conglomerato che i Romani prendono possesso fra il 200 e il 100 a.C., organizzandolo con strade che furono la traccia delle moderne vie di comunicazione. \nLargamente documentata archeologicamente \u00e8 la romanit\u00e0 della zona sia sul terrazzo del centro storico, sia nella campagna che sui monti.\nSimboli.\nLo stemma di Calavino si blasonava:\nOrganizzazione.\nL'organizzazione urbanistica del nucleo pi\u00f9 vecchio segue l'antica viabilit\u00e0.\nLa vecchia strada veniva da Padergnone, attraversava il centro storico e proseguiva per Madruzzo.\nSu di essa si affacciavano con portali e simmetriche finestre, talvolta con inserti affrescati, le facciate delle case. La struttura dell'aggregato del \"Mas\" \u00e8 medioevale. I suoi caseggiati compatti e massicci, sono ordinati a corti interne vincolate da androni (p\u00f2rteghi) aperti sulle due strade maggiori. Le dimore signorili abbinano alla residenza la casa rurale, il cui spazio antistante, cinto da muri con ingresso carraio a portale, \u00e8 solitamente comune.\nLo spazio pievano composto dalla piazza, dalla chiesa, dal sagrato, dal cimitero, dalla canonica, dalle case coloniche e di servizio annesse, \u00e8 un illustre esempio dell'organizzazione urbanistica di nucleo religioso, di matrice medioevale, a dimensione valligiana, isolato e allo stesso tempo concentrico rispetto al paese.\nGeografia.\nIl territorio comunale di Calavino disegna una lunga fascia irregolare, trasversale rispetto alla Valle di Cavedine, di cui occupa l'estremo tronco nord. Dal Monte Bondone, m. 1550, scende nella Valle del Sarca, dove si allarga ad abbracciare l'intera conca di Toblino. Il Paese di Calavino \u00e8 situato alle falde occidentali del Monte Bondone nella Valle dei Laghi, a 409 metri di altitudine, a 18 chilometri da Trento, all'imboccatura della Valle di Cavedine. La sua planimetria si sviluppa principalmente lungo il torrente che discende da Lasino, la Roggia, alimentato all'estremit\u00e0 meridionale del paese dalla sorgente del Buss Foran.\n\u00c8 costituito da quattro rioni: Mas, Bagnol, Piazza e Casal.\nAll'interno del suo territorio comunale si trova il canyon del Limar\u00f2, una forra naturale che il torrente Sarca crea per alcuni chilometri.\nVariazioni.\nNel 1928 il comune viene soppresso e i suoi territori aggregati al comune di Madruzzo; nel 1953 il comune viene ricostituito (Censimento 1951: pop. res. 1121). Nel 1978 aggregazione di territori staccati dal comune di Lasino (Censimento 1971: pop. res. 86).\nGeografia fisica.\nClima.\nIl clima \u00e8 mite proprio per la benefica influenza del Lago di Garda e dei laghetti circostanti; vi si coltivano infatti olivi e vigneti specializzati con una flora mediterranea.\nCultura.\nIstruzione.\nEventi.\nOgni anno, a luglio, la Pro Loco di Calavino, in collaborazione con le altre associazioni del paese, rievoca il passato e per un fine settimana le vie del paese si trasformano in quelle di un borgo medievale con i suoi momenti di vita quotidiana.\nLa manifestazione storica \u00e8 imperniata sul rapporto fra la Comunit\u00e0 di Calavino e la famiglia Madruzzo, che per 119 anni (1539-1658) resse ininterrottamente le sorti del principato vescovile di Trento in uno dei periodi pi\u00f9 importanti della storia della chiesa trentina.\nAnche se gli avvenimenti che hanno interessato il XVI e XVII secolo riguardarono la citt\u00e0 di Trento, rimangono segni tangibili della presenza dei Madruzzo in quei luoghi da cui la famiglia proveniva: i castelli di Madruzzo e di Toblino, la chiesa arcipretale di Calavino con la famosa cappella cinquecentesca, la chiesetta settecentesca dei SS. Mauro, Grato e Giocondo a Corgnon.\nTra Calavino e i Madruzzo si instaur\u00f2 un rapporto sia giuridico-amministrativo sia di tipo socio-economico; la gente era impegnata nello svolgimento dei lavori sia nel castello che nelle propriet\u00e0 agricole, sparse sul territorio, oltre all'assolvimento di oneri feudali.\nNasce cos\u00ec la \"Carta di Regola\" di Calavino, una sequenza di 27 articoli che regolamentavano la vita comunitaria, approvata nel 1493 da Giovanni Gaudenzio, padre del Cardinale Cristoforo Madruzzo.\nLa Carta regolava democraticamente la comunit\u00e0, che si riuniva annualmente alla presenza del rappresentante della famiglia Madruzzo nella piazza del paese. Nel corso di questo incontro venivano prese delle decisioni rilevanti, come l'elezione delle cariche comunali, il calendario agreste in riferimento allo sfalcio del fieno e al periodo della vendemmia, ecc. \nLa convocazione avveniva la sera precedente per mezzo del saltaro, ossia una guardia giurata comunale che passava di casa in casa avvertendo i vicini, termine col quale si indicavano gli abitanti originari del luogo, distinti dai forestieri, ossia coloro che si erano insediati da poco nella comunit\u00e0, di presentarsi all'indomani in piazza per la regola. La partecipazione era obbligatoria; gli assenti, salvo cause di forza maggiore, venivano multati, verificandone la presenza per appello nominale.\nOltre alle autorit\u00e0 locali, come il maggiore (carica di sindaco) o i giurati (specie di consiglieri), la figura centrale era rappresentata dal regolano, l'incaricato vescovile (per Calavino coincideva con un rappresentante della famiglia Madruzzo o con il Capitano del Castello) che doveva verificare la regolarit\u00e0 delle operazioni assembleari e svolgere anche la funzione di giudice civile fra gli abitanti per eventuali questioni inerenti ai possibili contrasti sul mancato rispetto delle norme statutarie o liti private. \nIl momento pi\u00f9 atteso era l'elezione delle cariche pubbliche; il meccanismo elettorale non era del tutto semplice e, al di l\u00e0 delle scelta di persone valide per i posti di maggiore responsabilit\u00e0, era in uso allora il sistema della rotazione secondo l'ordine progressivo delle abitazioni; prevaleva, quindi, il senso del dovere pi\u00f9 che quello dell'onore.\nNella quotidianit\u00e0 l'attivit\u00e0 prevalente era legata alla terra, piuttosto diffusa era l'attitudine dei contadini per i lavori artigianali; ossia la realizzazione in proprio di utensili e di vestiario. Calavino possedeva inoltre una notevole ricchezza naturale: la roggia, che costitu\u00ec per quel tempo e per i secoli seguenti la risorsa fondamentale per lo sviluppo di un'attivit\u00e0 artigianale con pochi uguali: fra mulini, fucine, gualchiere, segherie, ecc.\nLa crescita demografica influenz\u00f2 l'organizzazione urbanistica del paese nel corso dei secoli, sia nella viabilit\u00e0, sia nell'attivit\u00e0 agricola e artigianale lungo il corso della Roggia portando alla nascita di 4 insediamenti rionali: Mas (il pi\u00f9 antico di stampo prettamente artigianale in funzione dei suoi innumerevoli mulini, segherie, fucine, ...), Piazza (il luogo residenziale), Bagnol (contrassegnato dalle numerose sorgenti e dal suo rapporto pi\u00f9 stretto, data la vicinanza, con il castello) e Casal (il rione che confinava con la campagna).\nNacque cos\u00ec il \"Palio dei Rioni\" e gli stendardi per cui battersi, che abbinano i 4 elementi fondamentali a ciascun rione: l'Aria per Piazza, il Fuoco per Mas, l'Acqua per Bagnol e la Terra per Casal. La gara, oltre all'immancabile duello, consiste nell'approvvigionamento idrico, attingendo con antichi recipienti (secchi di legno, botti, ...) l'acqua della fontana della Piazzetta, a cui anticamente potevano rifornirsi gli abitanti del rione.\nSport.\nCalcio.\nLa squadra di calcio del paese \u00e8 l'U.S. Calavino che milita in Seconda Categoria, fondata nel 1968. La migliore stagione in assoluto \u00e8 stata il 2007/2008 quando militava nella promozione trentina. Nella stagione 2008/2009 i pulcini del Calavino allenati da Filippo Santoni vincono il campionato da imbattuti pareggiando solo con la Sacra Famiglia.\nAttualmente la squadra \u00e8 allenata da Matteo Dallap\u00e8."}
{"id": "36593", "revid": "533647", "url": "https://it.wikipedia.org/wiki?curid=36593", "title": "Riposto", "text": "Riposto (\"u Ripostu\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nRiposto sorge sul mar Ionio, sulla costa che va da Catania a Messina; \u00e8 praticamente congiunta alla cittadina di Giarre, dove si trova la stazione ferroviaria. Possiede un grande e moderno porto turistico denominato \"Marina di Riposto\" o \"Porto dell'Etna\" per la sua posizione.\nStoria.\nLa storia di Riposto \u00e8 strettamente connessa a quella di Mascali, della cui contea faceva parte come suo scalo commerciale: il suo nome deriva infatti dal siciliano \"ripostu\" ovvero \"ripostiglio\" o \"cantina\". Sino al tardo Seicento il sito, soggetto alle incursioni dei pirati e dei corsari musulmani, fu popolato solo stagionalmente per motivi commerciali e militari, e solo a fine secolo cominciarono a fabbricarsi le prime case di pescatori che diedero vita ad un insediamento stabile a macchia di leopardo lungo la costa.\nLa zona venne presto popolata da famiglie provenienti dall'area messinese, ma soprattutto da enfiteuti acesi che stavano trasformando il territorio ancora brullo e boschivo in vigneti e frutteti. Indizio dell'esistenza di una piccola comunit\u00e0 stabile \u00e8 la fondazione della chiesetta di Santa Maria della Lettera con atto notarile del 12 gennaio 1710 da parte di don Giovanni Cal\u00ec di Acireale. Nel 1750 lo storico siciliano Vito Maria Amico nelle annotazioni alle \u00abDeche\u00bb del Fazello scriveva: \"...Est non longe a Mascalis repositorium, vulgi vocabulo riposto promptuariis sedibusque ad vinum condendum accomodatis, cuius ingens fit quaestum ab incolis...\".\nNel XVIII secolo una potente famiglia veneziana, i Pasini, s'era stabilita ad Acireale ed in poco tempo aveva accumulato un'immensa distesa terriera a sud-ovest del torrente Jungo. I Pasini operarono nella zona una politica di popolamento e svilupparono l'insediamento sparso, attirando manodopera e favorendo la formazione di piccole fattorie. Costruirono nel 1725, a sud dello Jungo una loro casa di campagna a cui doveva far capo il secondo nucleo dell'antica Riposto, che prese nome di \"Scarice\u1e0d\u1e0du\" (\"piccolo scalo\") per distinguerlo da quello gi\u00e0 esistente (il grande scalo era quello del quartiere dei \"Pagghiara\", ossia \"capanne\").\nMan mano che l'area collinare e sub-montana veniva trasformandosi in vigneto, Riposto divenne il luogo dove venivano depositate le ingenti quantit\u00e0 di vino e i prodotti agricoli raccolti nelle vicine citt\u00e0, che cominciarono a essere esportate in tutta Europa. Allo scopo di proteggere gli ingenti traffici ripostesi dalle scorrerie dei pirati turchi, nel 1751 il vicer\u00e9 di Sicilia Duca de Viefuille volle che sulla spiaggia fosse edificato una massiccia torre di difesa che portava il suo nome, forse l'ultima opera difensiva sorta in Sicilia contro la pirateria, che nel 1923 sar\u00e0 distrutta per disposizione dell'Amministrazione comunale. Nel 1763, coll'approvazione dell'arcivescovo di Messina, la Chiesa della Madonna della Lettera fu eretta in chiesa sacramentale con l'elezione del cappellano. Il borgo cominci\u00f2 ad avere una sua qualificata rappresentanza e ottiene nel 1765 da Mascali un avvicendamento di \"officiali\" per l'amministrazione ordinaria.\nNel dicembre del 1784, in vista di trovare alleato il piccolo quartiere di Riposto nella lotta per l'autonomia da Mascali, Giarre ottiene l'apertura della strada che dalla piazza Duomo scende in linea retta verso il mare: \"Fuit in mense dicembris anni 1784 noviter aperta pro beneficio et commodo pubblici huius civitatis Mascalarum quaedam lata et spatiosa via, quae ex quarterio, vulgo nominato delle Giarre directa linea percursum milliarij unius, circiter, ducit ad maritium litus alterius quarterii, vulgo ditto del Riposto\" (A.S. Contea, n. 3849). Si costru\u00ec un ponte per oltrepassare il letto del torrente \"Rio Canalai\", che intersecava la strada. La chiesa di San Pietro, iniziata nel 1808, aperta al culto nel 1818, completata nel 1865, venne eretta a parrocchia nel 1869 e sorse con l'antistante \"piano di San Pietro\" in un luogo intermedio ai primi due nuclei abitati.\nDopo l'abolizione del feudalesimo e la Costituzione del 1812, gli abitanti di Giarre, appoggiandosi anche alle aspirazioni espresse da Riposto, chiesero di potersi staccare da Mascali, e il 15 maggio Lord William Bentinck in assenza del re firm\u00f2 il decreto di separazione di Giarre (che comprendeva Riposto) da Mascali. Ma Riposto desider\u00f2 subito l'autonomia anche da Giarre, che ottenne dopo decenni di continue polemiche con decreto del 17 aprile 1841, il quale avrebbe sortito effetto a partire dal 1\u00ba gennaio 1842. Nel frattempo la cittadina era diventata \"la pi\u00f9 commerciale e doviziosa terra di Sicilia\", come scrisse L. Vigo nel 1836. Nel 1820, grazie ad un decreto reale di Ferdinando I di Borbone, venne costruita proprio a Riposto una delle primissime scuole pubbliche in Sicilia, la seconda scuola nautica dopo quella di Camogli, l'attuale Istituto Tecnico Nautico \"Luigi Rizzo\", e nel 1906 venne iniziata la realizzazione del porto.\nAlla fine del XIX secolo si verific\u00f2 il boom economico di Riposto. Vi erano sedi consolari di Svezia, Romania, Norvegia, Uruguay, Francia, Brasile, Grecia, Gran Bretagna. Nel 1885, vi si pubblicava la rivista settimanale \"La Sicilia Vinicola\". L'espansione coloniale verso la Libia, avvenuta sotto il governo da Giolitti nel 1911-1912 prima, e la prima guerra mondiale dopo, impoverirono Riposto in conseguenza della chiusura dei suoi mercati di esportazione-importazione, che costituivano sino al 1919 una delle principali ricchezze del paese. Oltre a ci\u00f2 l'arruolamento e la morte durante il conflitto bellico di molti dei suoi marinai contribuirono al declino commerciale e sociale.\nNel 1939 Riposto fu riunita nuovamente al comune di Giarre con il nome di Giarre-Riposto; dalla fusione appunto dei due centri vicini il nuovo comune prese nel 1942 la denominazione di Ionia. Numerose polemiche conseguirono all'accentramento dei servizi pubblici a Giarre, soprattutto in considerazione delle differenti origini e vocazioni delle popolazioni dei due comuni e della differente estrazione sociale. Pertanto nel 1945 i due comuni, specie per le pressioni dalla parte ripostese, furono nuovamente separati, riprendendo le rispettive denominazioni.\nSimboli.\nLo stemma del comune di Riposto fu concesso con regio decreto del 19 gennaio 1882. Esso \u00e8 descritto come:\nMonumenti e luoghi d'interesse.\nArchitetture religiose.\nBasilica di San Pietro.\nIn stile neoclassico, la basilica riprende in scala ridotta la facciata della basilica di San Giovanni in Laterano, a Roma, opera di Alessandro Galilei.\nLa pianta dell'edificio \u00e8 a croce latina e a tre navate. All'interno troviamo un organo a canne Jaquot di Remberville, Francia, di fine Ottocento, un artistico pulpito realizzato dall'architetto Carlo Sada e diverse tele di pittori siciliani.\nChiesa della Madonna della Lettera.\nLa Chiesa della Madonna della Lettera \u00e8 stata la prima chiesa di Riposto; tuttavia l'odierna struttura \u00e8 solo la quarta ricostruzione. La prima fu eretta nel XII secolo, la seconda in epoca rinascimentale, la terza nel Settecento e l'ultima nel 1868.\nAl suo interno \u00e8 custodito un dipinto raffigurante la Madonna della Lettera che sostituisce un'antica icona bizantina ormai perduta; alcuni ritengono che la copia sia di Giuseppe Zacco, mentre altri la considerano opera della scuola del pittore Catalano di Messina. Nella chiesa si trovano inoltre un organo settecentesco ed una cripta con un ossario, un pozzo d'acqua marina e dei colatoi utilizzati per il trattamento delle salme, dove ancora oggi, durante l'alta e la bassa marea, l'acqua si alza e si abbassa.\nSociet\u00e0.\nReligione.\nLa religione maggioritaria \u00e8 il cristianesimo nella sua confessione cattolica. Il patrono di Riposto \u00e8 San Pietro, protettore dei pescatori. \u00c8 importante anche il culto della Madonna della Lettera, patrona di Messina.\nCultura.\nLa stagione pi\u00f9 viva, da un punto di vista culturale, \u00e8 l'estate. Da segnalare la rassegna di musica \"Musiche Migranti\" che si tiene sul finire dell'estate e che vede esibirsi gruppi provenienti da tutti i Paesi del bacino del Mediterraneo e \"l'Atelier Internazionale della Musica\" che nasce a Riposto nel 1999 e da qui si sviluppa quale manifestazione concertistica regionale in venti comuni della Sicilia, vedendo personalit\u00e0 del concertismo internazionale. Ricordiamo Paolo Bordoni, Marcella Crudeli, Salvatore Accardo, Giovanni Allevi, Arnoldo Fo\u00e0.\nIstruzione.\nBiblioteche.\nRiposto dispone della biblioteca comunale \"Rosario Contarino\", sita in via De Maio.\nScuole.\nHanno sede nella cittadina diversi istituti di istruzione superiore:\nArte.\nNe \"I Malavoglia\" di Giovanni Verga, Riposto, col suo fiorente porto, rappresenta uno spiraglio di speranza e di dignit\u00e0 per la famiglia trezzota; in tal senso, l'annegamento di Bastianazzo a seguito del naufragio della propria nave, che trasportava un carico di lupini, simboleggia il fallimento del progresso umano e sociale e la vittoria del fato.\nCinema.\nIl noto cantautore Franco Battiato ha girato nella cittadina ionica, a cui \u00e8 rimasto sempre profondamente legato, parte del suo film \"Perdutoamor\" con la partecipazione di Gregorio Alicata, anche lui originario di Riposto. Inoltre fu parzialmente girata \"in loco\" anche la pellicola \"La chance\" di Aldo Lado.\nMusica.\nRiposto ha un forte legame con la musica. Fu visitata nel 1882 dal compositore tedesco Richard Wagner ed inoltre ha dato i natali al cantautore Franco Battiato. Il comune dispone anche di una banda, il Gran Complesso Bandistico Filarmonica Jonica Etnea, fondata nel 1990.\nGeografia antropica.\nFrazioni.\nTorre Archirafi \u00e8 la frazione storicamente pi\u00f9 legata a Riposto (il borgo fa parte di questo comune dal 1842, cio\u00e8 dalla secessione da Giarre). Prende nome una delle sette torri difensive della Contea di Mascali. Altre frazioni sono Altarello (in buona parte amministrata da Giarre), Archi, Carruba (in parte amministrata da Giarre), e Quartirello.\nEconomia.\nL'economia ripostese \u00e8 basata sull'agricoltura (uva da vino, agrumi, patate novelle), sul commercio (importante \u00e8 l'esportazione dei vini), sulla pesca (\u00e8 presente un grosso mercato ittico) e l'artigianato. Ultimamente sta acquistando importanza anche il turismo, grazie al completamento del porto turistico e alla presenza di attrezzature ricettive e balneari. Presenti poi alcune industrie come la dolciaria Dolfin, attiva a livello nazionale.\nInfrastrutture e trasporti.\nLa citt\u00e0 \u00e8 servita da un porto turistico moderno, dalle Ferrovie dello Stato (nella vicinissima Giarre) e dalla Ferrovia Circumetnea.\nAll'interno del comune, in un breve tratto del lungomare Edoardo Pantano, \u00e8 presente una pista ciclabile separata che collega la piccola frazione Torre Archirafi con il porto turistico.\nL'aeroporto di Catania-Fontanarossa \u00e8 a circa 30\u00a0km ed \u00e8 facilmente raggiungibile a mezzo dell'autostrada Messina-Catania (uscita autostradale Giarre).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Riposto fa parte delle seguenti organizzazioni sovracomunali: regione agraria n.7 (Colline litoranee di Acireale)."}
{"id": "36594", "revid": "292162", "url": "https://it.wikipedia.org/wiki?curid=36594", "title": "San Cono (Italia)", "text": "San Cono (\"Santu Conu\" in ) \u00e8 un comune italiano di abitanti della citt\u00e0 metropolitana di Catania in Sicilia.\n\u00c8 situato in zona collinare, alle pendici dei monti Erei, all'estremit\u00e0 occidentale della suddivisione amministrativa etnea.\nGeografia.\nTerritorio e clima.\nSan Cono si trova nella regione dei monti Erei. Vi sono terreni di vario tipo, da quelli sciolti e permeabili a quelli argillosi o sabbiosi. Vi sono numerose sorgenti, molte delle quali sfruttate con pozzi trivellati. Non vi sono fiumi, ma vi sono i piccoli torrenti Mira e Sefila, con portata idrica massima nella stagione autunno-invernale e pressoch\u00e9 nulla in quella estiva.\nIl paese si trova ad un'altitudine media di 525\u00a0m s.l.m. e presenta un clima tipicamente mediterraneo-insulare, freddo ed umido in inverno e caldo e asciutto in estate. Le precipitazioni atmosferiche non sono generalmente molto abbondanti e sono concentrate nel periodo autunno-invernale, sebbene talvolta si verifichino piogge estive intense e di carattere torrenziale; la media annua \u00e8 di 500\u2013600\u00a0mm. Le precipitazioni nevose sono molto rare, mentre sono pi\u00f9 frequenti le grandinate.\nStoria.\nIl paese di San Cono fu fondato nel 1785 per opera del marchese Ottavio Trigona Bellotti. Esso prende il nome da San Cono Abate, anche se le ragioni di tale denominazione non sono del tutto chiare; secondo il padre gesuita Ignazio Mario Piccolo, il feudo \"fu appellato Cono perch\u00e9 posseduto a principio dalla famiglia Santapau consanguinea del Santo\" e la stessa notizia viene riportata dallo storico Carlo Incudine, ma non vi sono documenti che provino questa ipotesi. Ottavio Trigona (seppur impegnato nell'amministrazione di Piazza Armerina) non trascur\u00f2 mai gli interessi del feudo di San Cono. Il marchese vi fece costruire a spese proprie una chiesa e 60 case, dove accolse persone da ogni parte della Sicilia con la promessa della casa e un pezzo di terreno da coltivare; pertanto, molti uomini che avevano problemi con la legge risposero al proclama del marchese per rifarsi una vita. Ottavio Trigona chiese ed ottenne la \"licentia populandi\" e, poco dopo, provvide alla costruzione della chiesa di San Cono.\nLeggenda sulla fondazione.\nA spiegare il toponimo del paese e le ragioni della fondazione, storicamente incerti, vi \u00e8 una leggenda popolare. Si racconta che, un giorno, il marchese Trigona ricevette visita da un Frate di Naso che apparteneva all'Ordine di S. Basilio per acquistare una partita di frumento. Non potendo pagare in denaro, il Frate lasci\u00f2 come pegno al marchese un prezioso anello che portava al dito, con la promessa che avrebbe poi saldato il debito. Caric\u00f2 quindi il grano sul mulo e part\u00ec. Ma dopo tanto tempo il Marchese, non avendo pi\u00f9 ricevuto visita dal monaco (e cominciando a dubitare della sua buona fede), decise di recarsi personalmente a Naso per chiedere informazioni; tuttavia nessuno seppe dirgli nulla. Ma alla fine, su una parete di un Convento, trov\u00f2 il frate raffigurato in un quadro: era San Cono, morto pi\u00f9 di cinque secoli prima. Convinto di aver assistito ad un miracolo, decise di fondare un paese e di dargli il nome del Santo.\nMonumenti e luoghi d'interesse.\nChiesa di San Cono.\nQuesta chiesa, al tempo dei Trigona intitolata allo Spirito Santo fu successivamente dedicata al Santo miracoloso, perch\u00e9 fu la prima chiesa madre del paese e, soprattutto, perch\u00e9 sull'altare \u00e8 esposta una statua del Santo in legno di epoca imprecisata. \u00c8 la chiesa pi\u00f9 antica, databile presumibilmente intorno alla met\u00e0 del Settecento, prima ancora della fondazione del paese. La chiesa \u00e8 in stile barocco-dialettale, con pianta ad un'unica navata e l'altare in fondo, ai cui due lati inferiori \u00e8 scolpito lo stemma della casa Trigona, l'aquila. Sul fondo vi \u00e8 un quadro di autore ignoto che rappresenta la Deposizione di Ges\u00f9, mentre sul soffitto sono rappresentati degli episodi della vita di San Cono.\nPalazzo Trigona.\nQuesto edificio, annesso alla chiesa dello Spirito Santo, fu costruito dai Trigona al centro del feudo, e ad esso erano annesse le abitazioni dei fattori e del procuratore. Oggi il palazzo Trigona \u00e8 diviso tra diversi privati cittadini e vi sono state apportate profonde modifiche.\nChiesa Matrice.\n\u00c8 la chiesa principale, situata in piazza Umberto I. Essa possiede un'unica ampia navata, ed \u00e8 di stile misto, con accenni dorici, corinzi, bizantini e greco-romani. Il progetto fu dell'architetto Giovanni Lo Piano da Caltanissetta, e la costruzione, iniziata nel 1838, fu pi\u00f9 volte interrotta e ripresa, per essere conclusa solo nel 1868, grazie soprattutto al contributo spontaneo di molti sanconesi; nel 1872 fu poi presentato un progetto di campanile, ed il completamento definitivo risale al 1904. L'altare centrale \u00e8 in marmo e fu costruito prima del 1868; vi \u00e8 poi un secondo altare in marmo in stile basilicale risalente al 1977. Vi sono altri quattro altari secondari in marmo del 1969, e altre quattro tele che raffigurano, rispettivamente: le Anime del Purgatorio (dipinto da Francesco Vaccaro), San Francesco di Paola e il Sacro Cuore (dipinti da Salvatore Cammarata) e, infine, San Giuseppe (dipinto da Domenico Provenzan). Inoltre sono rappresentate sulle pareti delle scene della Bibbia.\nChiesa del Crocifisso.\nLa chiesa \u00e8 situata nella parte nord del paese, sulle pendici del monte San Marco, e fu costruita agli inizi del Novecento. Internamente vi \u00e8 un altare centrale dominato da un grande Crocifisso di cartapesta; lateralmente vi sono altri due altari, dedicati a San Calogero (del quale vi \u00e8 una statua in legno) e all'Addolorata.\nLa Croce.\n\u00c8 un piccolo monumento situato nel quartiere della \"Forca\", poco distante dal Palazzo Trigona; e sorge proprio dove un tempo era situata la forca, che simboleggiava il potere feudale.\nMonumento ai Caduti.\nSituato al centro della piazza Gramsci, questo monumento fu costruito negli anni 1967-1968 per ricordare la medaglia d'oro al valore Rosario Randazzo (morto nella seconda guerra mondiale e cui \u00e8 dedicata anche la \"Piazzola\") e i caduti di tutte le guerre.\nTradizioni, festivit\u00e0 e folklore.\nLa festa di San Cono.\nLa festa patronale \u00e8 uno dei momenti pi\u00f9 sentiti dalla popolazione sanconese, tanto da costituire un momento di ritorno nel proprio paese per numerosi emigrati. La festa inizia con la processione della \"Figura\" del Santo che, dalla chiesa di San Cono, viene portata a spalla per le vie del paese e quindi alla chiesa matrice; essa fu donata dai sanconesi emigrati in Venezuela. Per diverse settimane il paese \u00e8 in festa, e si alternano momenti di devozione a manifestazioni folcloristiche: la piazza centrale e tutte le vie si riempiono di luminarie, suonano a festa le campane e il corpo bandistico, vengono sparati fuochi d'artificio, e nelle vie principali \u00e8 un susseguirsi di bancarelle. Il momento saliente \u00e8 tradizionalmente la seconda domenica di maggio. Gi\u00e0 il giorno precedente \u00e8 un momento di grande attrattiva, tipicamente con un concerto o uno spettacolo di altro genere nella piazza centrale. Nella domenica, in mattinata il simulacro del Santo (o, nel dialetto popolare, la \"vara\") viene portato dalla sua chiesa alla Matrice; la sera, la \"vara\" viene prima deposta davanti alla chiesa, dove vengono raccolte le offerte dei fedeli, che vengono gridate a gan voce insieme ai nomi degli offerenti; il popolo risponde con il grido caratteristico \"Viva Diu e Santu Conu\". Al termine della raccolta, il pesante simulacro viene portato a spalla per le vie del paese, con il suo caratteristico incedere che \u00e8 pi\u00f9 una corsa del Santo. La processione si protrae per tutta la notte, continuando a raccogliere le offerte dei fedeli al grido \"Viva Diu e Santu Conu\", interrotta solo per una pausa di preghiere e canti e, a mezzanotte, per lo sparo di fuochi artificiali. Il sabato e la domenica successivi si ripetono manifestazioni analoghe alla settimana precedente. Terminata anche questa seconda festa (detta \"Ottava\"), viene immediatamente contato il denaro raccolto con le offerte e viene annunciato pubblicamente; esso servir\u00e0 interamente a pagare le numerose spese della festa.\nLa sagra del ficodindia.\nL'altro momento di grande importanza per il paese di San Cono \u00e8 la sagra del ficodindia, che dal 1984 si festeggia ogni anno la prima domenica di ottobre. La produzione intensiva dei fichi d'India sanconesi \u00e8 cominciata dopo la seconda guerra mondiale, accrescendo man mano la quantit\u00e0 di prodotto e affinandosi nelle tecniche produttive, ed \u00e8 ormai diventata l'attivit\u00e0 economica di punta, tanto che il paese si autodefinisce fieramente \"citt\u00e0 del ficodindia\". Durante la sagra, cui accorrono persone da tutta la Sicilia, vengono allestiti \"stand\" dove il frutto viene esposto e venduto; viene poi preparato un angolo dove si pu\u00f2 degustare gratuitamente il frutto o altre rare specialit\u00e0 artigianali a base di ficodindia (ad esempio il gelato).\nLetteratura.\nUn'unicit\u00e0 del paese di San Cono sono le \"carrivalate\". Una forma di teatro itinerante interpretato da attori a cavallo i quali, nei rioni del paese, recitano delle allegorie sui mestieri, sui costumi, e sulle usanze del mondo contadino. I testi sono in versi dialettali rigorosamente sanconese, scritti in rima baciata da poeti locali. Il poeta che vanta il maggior numero di opere scritte \u00e8 Angelo La Loggia, famose sono le carrivalate: \"La Scala della Vita\", \"I mesi dell'anno\", \"U Carrivali sicilianu\", \"La rosa dei venti\".\nGeografia antropica.\nPossiede una forma irregolare, estendendosi a nord sul pendio del monte San Marco, per arrivare a sud nelle contrade Piana e Albanisa.\nIl paese \u00e8 diviso idealmente in due parti, San Cono superiore e San Cono inferiore (detti, nel gergo popolare, \"muntata\" e \"pinninu\"). Vi sono cinque quartieri:\nOltre ai quartieri veri e propri, vi sono altri punti di riferimento, tra cui: il \"Macello\", \"u chianu 'a brivatura\", il \"Municipio\" (in piazza Gramsci), la \"Piana\", la \"Piazzola\" (piazza Randazzo), la \"Cappilledda\".\nEconomia.\nTra le colture principali vi sono ortaggi, frutteti, mandorleti, vigneti e, soprattutto, le colture intensive di fico d'india, di cui San Cono \u00e8 tra i maggiori produttori ed esportatori.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36596", "revid": "2022787", "url": "https://it.wikipedia.org/wiki?curid=36596", "title": "Calceranica al Lago", "text": "Calceranica al Lago (\"Calzer\u00e0nega\" in dialetto trentino) \u00e8 un comune italiano di abitanti in provincia di Trento. Calceranica al Lago \u00e8 un paese dell'Alta Valsugana, nella regione autonoma Trentino-Alto Adige. Sorge sulle rive del Lago di Caldonazzo. Il Torrente M\u00e0ndola, che nasce dal massiccio della Vigolana, divide il paese a met\u00e0: M\u00e0ndola (\"Villa sinistra\") e Calceranica (\"Villa destra\").\nL'etimologia del nome \u00e8 data da una leggenda, secondo la quale il nome deriverebbe da un incontro casuale tra un uomo che battezzava i paesi e un paesano che saliva dal lago con in mano una calza piena di rane: \"Calze-rane-ga\" (\"El g'ha na calza de rane\" ossia ha una calza di rane).\nStoria.\nVi furono numerosi ritrovamenti archeologici, di epoca preistorica ma soprattutto romana. A circa 1\u00a0km da Calceranica, lungo la strada per la frazione Campregheri, si trovano i resti di antichissimi forni fusori risalenti all'et\u00e0 del Bronzo finale (900-1200 a.C.). In un altro sito i fratelli Ferrari di Calceranica, mentre lavoravano un campo, portarono alla luce un'ara sepolcrale che conteneva avanzi di uno scheletro umano. Il reperto di maggior pregio storico-archeologico \u00e8 l'ara di Diana risalente al I-II secolo.\nCalceranica \u00e8 nominata nel 1184 in una bolla di papa Lucio III e, insieme alle \"ville di Caldonazzo e Brenta\", formava una comunit\u00e0.\nNel maggio del 1916 in paese venne piazzato un cannone navale di grosso calibro (chiamato Lange Georg) in supporto alla Strafexpedition, utilizzato per bombardare a sorpresa il comando italiano di Asiago grazie alla lunga gittata che gli permetteva di coprire agevolmente i 25\u00a0km di distanza. Nella zona venne posto anche un campo di concentramento per prigionieri italiani.\nNel 1947 il paese divenne comune autonomo, dopo che, con la legge del 1928, era stato aggregato a Caldonazzo.\nDal 1957 si chiama \"Calceranica al Lago\".\nCultura.\nEventi.\nTradizionale \u00e8 la sagra di San Pietro e San Paolo, durante la quale si tengono alcuni giochi popolari (il tiro alla fune e l'albero della cuccagna) e in piazza viene fritto il pesce.\nIn passato si usava fare la \"processione dei fulminati\", in onore di due persone uccise il 30 luglio 1865 da una folgore caduta sulla chiesa, durante una sacra funzione.\nEconomia.\nCalceranica al Lago \u00e8 un antico paese di pescatori; nel piccolo territorio comunale si coltivano soprattutto mele, frutti di bosco, uva e castagne.\nGiulio Ferrari, fondatore delle omonime Cantine Ferrari, \u00e8 nativo del paese ed ha introdotto in Italia la produzione di spumante con metodo classico proprio utilizzando l'uva coltivata nei dintorni.\nCalceranica al Lago \u00e8 ora un centro turistico estivo frequentato soprattutto per la spiaggia lacustre. A partire dalla met\u00e0 del 900 si sono sviluppate la lavorazione industriale della plastica e l'artigianato del legno e dell'acciaio (carpenteria meccanica e costruzioni meccaniche).\nNell'800 vantava una buona industria della seta con due filande. Fino al 1964 era operativa una miniera di pirite; nominata per la prima volta in un atto del XVI secolo come miniera di rame e ferro (si ricavano anche piccole quantit\u00e0 di oro ed argento), \u00e8 stata rilevata ed industrializzata nel 1929 dalla Montecatini per la produzione di acido solforico.\nAmministrazione.\nVariazioni.\nLa denominazione del comune fino al 1957 era Calceranica. Nel 1928 il comune viene soppresso e i suoi territori aggregati al comune di Caldonazzo; nel 1947 il comune viene ricostituito (Censimento 1936: pop. res. 732). Nel 1988 distacco di territori aggregati al comune di Centa San Nicol\u00f2 (Censimento 1981: pop. res. 11).\nSport.\nLa squadra locale, il Calceranica calcio a 5, gioca in Serie D trentina."}
{"id": "36597", "revid": "533647", "url": "https://it.wikipedia.org/wiki?curid=36597", "title": "San Gregorio di Catania", "text": "San Gregorio di Catania (\"San Grigorj\", \"San Griorj\" e \"San Grigorju ri Catania\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nTerritorio.\nSan Gregorio di Catania ha una superficie di 552 ettari. Sorge in una zona collinare, posta a Il suo territorio confina con i comuni di Aci Castello, Catania, San Giovanni la Punta, Tremestieri Etneo, Valverde.\nStoria.\nEt\u00e0 contemporanea.\nNel 1812, con l'abolizione del feudalesimo e del baronaggio, ai giurati successe il decurionato, un gruppo di dieci uomini eletti dal popolo e approvati dal re. Con l'unit\u00e0 d'Italia, nel 1860, anche il decurionato fu abolito e subentr\u00f2 l'attuale sistema amministrativo, ad eccezione del periodo fascista durante il quale il sindaco era sostituito dal podest\u00e0. Il paese di San Gregorio prese nome dal suo santo protettore, papa Gregorio Magno, la cui madre era verosimilmente di origine siciliana.\nSociet\u00e0.\nEconomia.\nSecondo i dati pubblicati dal Ministero dell'Economia il 3 marzo 2017, e relativi alle dichiarazioni dei redditi delle persone fisiche nell'anno 2016, San Gregorio di Catania con pro-capite, si classifica al 1\u00ba posto tra i dieci comuni pi\u00f9 ricchi della Sicilia (il valore medio nazionale \u00e8 pari a pro-capite) Per avere un termine di paragone, Palermo \u00e8 al 6\u00ba posto con ) e Catania (la citt\u00e0 metropolitana di cui fa parte San Gregorio) si classifica al 15\u00ba posto con ..\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di San Gregorio di Catania fa parte delle seguenti organizzazioni sovracomunali: regione agraria n.8 (Piana di Catania)."}
{"id": "36598", "revid": "22475", "url": "https://it.wikipedia.org/wiki?curid=36598", "title": "Caldes", "text": "Caldes (IPA: , \"Caud\u00e9s\" o \"Cjaud\u00e9s\" in solandro) \u00e8 un comune italiano di abitanti della Val di Sole, in provincia di Trento.\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Bozzana, Cavizzana, Samoclevo e San Giacomo; nel 1956 distacco di territori per la ricostituzione del comune di Cavizzana (Censimento 1951: pop. res. 276).\nEconomia.\nArtigianato.\n\u00c8 ancora diffusa e rinomata l'antica lavorazione del legno finalizzata alla realizzazione di mobili e arredamenti.\nSport.\nNel 1993 Caldes ha ospitato presso il centro sportivo delle \"Contre\", lungo il torrente Noce, le prove di discesa dei campionati mondiali di canoa/kayak fluviale.\nLo stesso centro sportivo ha ospitato inoltre varie edizioni dei campionati italiani di canoa discesa, sprint e una prova di Coppa del mondo di canoa discesa nel 1998."}
{"id": "36600", "revid": "2022787", "url": "https://it.wikipedia.org/wiki?curid=36600", "title": "Caldonazzo", "text": "Caldonazzo (\"Caldonazo\" in dialetto trentino) \u00e8 un comune italiano di abitanti della provincia di Trento.\nGeografia fisica.\nLa geografia del paese \u00e8 caratterizzata dall'omonimo lago, dal quale nasce il fiume Brenta che sfocia nel mare Adriatico.\nIl territorio comunale si trova all'inizio della Valsugana, circa 20\u00a0km a sud-est di Trento. A ovest di Caldonazzo si erge la cima della Vigolana, mentre a sud si trovano gli altipiani di Folgaria, di Lavarone e l'alta Val d'Astico (in territorio vicentino).\nConfina a nord con Pergine Valsugana e Tenna, a est con Levico Terme, a sud-est con Luserna, a sud con Lavarone, a sud-ovest con Folgaria, a ovest con Vigolana e Calceranica al Lago.\nIl capoluogo comunale sorge a un'altitudine di 480 m s.l.m. e si trova nella zona sismica 4 (molto bassa).\nComprende le frazioni di Brenta e Lochere.\nA nord del capoluogo, in corrispondenza della riva orientale del lago, nasce il fiume Brenta.\nStoria.\nIl paese era, ai suoi albori e in maniera pi\u00f9 o meno stabile, abitato da genti Euganee e Illiriche. Principalmente pastori.\nMonumenti e luoghi d'interesse.\nSiti archeologici.\nNel 1872, in un vigneto del Colle di Brenta, a circa 100 metri dalla chiesa di San Valentino, fu trovato un consistente frammento di lastra tombale, che doveva appartenere al coperchio di un sarcofago o di una sepoltura a cassa. Esso risulta decorato da una grossa croce in rilievo, e da un'iscrizione su tre righe che riporta il nome del defunto.\nLe caratteristiche epigrafiche permettono di datare il reperto tra il VII e l'VIII secolo d.C. Ora questo importante resto viene conservato presso la chiesa parrocchiale di San Sisto a Caldonazzo.\nCultura.\nDal 2011 ogni anno nel mese di giugno si svolge un festival dedicato alla lettura, il \"TrentinoBookFestival\".\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Calceranica e Centa San Nicol\u00f2; nel 1947 distacco di territori per la ricostituzione del comune di Calceranica, ora Calceranica al Lago (Censimento 1936: pop. res. 732), e Centa San Nicol\u00f2 (Censimento 1936: pop. res. 777); nel 1988 distacco di territori aggregati al comune di Centa San Nicol\u00f2 (Censimento 1981: pop. res. 17).\nNel corso del 2016 Caldonazzo sta procedendo assieme a Calceranica e Tenna all'unione dei servizi comunali.\nInfrastrutture e trasporti.\nLa parte nord del territorio di Caldonazzo \u00e8 attraversata dalla SS47 della Valsugana, principale arteria dell'omonima valle.\nL'uscita autostradale pi\u00f9 vicina \u00e8 quella di \"Trento Sud\" sull'Autostrada del Brennero.\n\u00c8 presente anche l'omonima stazione ferroviaria, sulla linea Trento-Venezia.\nAmministrazione.\nIl sindaco di Caldonazzo da ottobre 2020 \u00e8 Elisabetta Wolf."}
{"id": "36602", "revid": "2022787", "url": "https://it.wikipedia.org/wiki?curid=36602", "title": "Campitello di Fassa", "text": "Campitello di Fassa (\"Ciamped\u00e9l\" in ladino) \u00e8 un comune italiano di 703 abitanti della provincia di Trento. Si trova in val di Fassa ed \u00e8 uno dei 18 comuni che formano la cosiddetta \"Ladinia\".\nGeografia fisica.\nTerritorio.\nL'area ha origini glaciali ed \u00e8 caratterizzata da un fondovalle dove scorre il torrente Avisio (al quale arrivano i suoi affluenti) e dalla corona, in alto, formata da cime importanti come il gruppo della Marmolada, il gruppo del Sella, il Sassolungo e il gruppo del Catinaccio.\nCome in altri centri della valle anche in questo caso l'abitato \u00e8 sorto su un conoide alluvionale (quello del Ruf de Duron) in posizione elevata rispetto al livello di scorrimento del suo principale corso d'acqua, l'Avisio. Nato sulla destra orografica della valle \u00e8 attraversato nella sua parte orientale dal ricordato rio Duron, che scende dalla omonima valle. L'altezza \u00e8 di .\nNel territorio comunale ricade una parte del centro di Fontanazzo di sopra, condiviso con Mazzin e posto a valle del capoluogo, e Cercen\u00e0, piccola borgata situata sulla sinistra orografica dell'Avisio e contingua a Canazei. Le frazioni di Pian e Fossel sorgono invece nella bassa Val Duron.\nClima.\nIl clima di Campitello, come quello dell'intera val di Fassa, \u00e8 temperato freddo.\nLa temperatura media rilevata durante il mese pi\u00f9 caldo (che \u00e8 solitamente quello di luglio) \u00e8 di , mentre nel mese di gennaio, che \u00e8 il pi\u00f9 rigido, la temperatura media scende a circa .\nLa piovosit\u00e0 \u00e8 abbastanza costante, e le precipitazioni non sono mai assenti, n\u00e9 in inverno n\u00e9 in estate. La media sull'arco dell'anno \u00e8 di .\nOrigini del nome.\nIl toponimo Campitello \u00e8 un diminutivo derivante dal ladino \"campus\" (\"campo\").\nStoria.\nIn localit\u00e0 \"Pian dei Crep\u00e8i\", nel 1970, sono venuti alla luce resti di ceramiche risalenti alla tarda et\u00e0 del ferro e studi recenti confermano i primi insediamenti umani nella zona, anche a carattere permanente, in epoca preistorica. Si trattava di uomini dediti inizialmente alla pastorizia e in seguito all'agricoltura.\nIn epoca romana tutto il territorio sub\u00ec l'influenza della nuova colonizzazione e durante l'Alto Medioevo venne controllato dai Principi-vescovi di Bressanone, favoriti in questo anche dalla presenza dell'abbazia di Novacella non troppo lontana. La situazione che si \u00e8 creata a Campitello, cos\u00ec come nell'intera val di Fassa e nella vicina val di Fiemme, \u00e8 stata quella di una struttura sociale storicamente legata alle sue origini alpine, fatta di consuetudini e tradizioni locali, e di un'influenza residuale del dominio longobardo, con organizzazione civile, religiosa e militare tipica di quelle popolazioni.\nDal XIX secolo l'attivit\u00e0 economica prevalente \u00e8 divenuta quella legata al turismo ed alla ricezione alberghiera.\nDisastro del 2018.\nIl territorio di Campitello (insieme con diverse altre aree del Nord, ma in particolare dell'Italia nord-orientale) \u00e8 stato duramente colpito dal disastro, in seguito chiamato tempesta Vaia, che negli ultimi giorni del mese di ottobre del 2018 ha prodotto incalcolabili danni al patrimonio naturale. Sono state colpite quasi tutte le zone boschive. .\nSociet\u00e0.\nRipartizione linguistica.\nLa sua popolazione, secondo il censimento del 2011, \u00e8 per il 82,5% di lingua ladina e per il 17,5% di lingua italiana.\nGeografia antropica.\nFrazioni.\nLungo la strada statale 48 sorge la frazione di Cercen\u00e0 al confine con il paese di Canazei mentre a monte sorgono le due piccole frazioni di Pian e Fossel.\nEconomia.\nCommercio.\nCampitello si trova storicamente in posizione privilegiata sia per quanto riguarda i traffici commerciali che uniscono il Trentino al vicino Veneto sia per la presenza della via che attraversa la val Duron, che ha permesso da secoli contatti col mondo altoatesino.\nArtigianato.\nSono importanti la produzione di sculture e l'attivit\u00e0 di intagli. Storicamente sono presenti attivit\u00e0 legate alla lavorazione artistica del ferro.\nTurismo.\nAttorno alla fine del XIX secolo aveva raggiunto una consolidata fama ed era una delle principali stazioni alpine non solo del Trentino ma di tutte le Alpi e questo primato era legato sia ai pionieri dell'esplorazione alpina sia ai ricercatori impegnati nello studio geologico delle cime presenti nel territorio.\nCampitello \u00e8 unito al Col Rodella con una funivia ed \u00e8 rimasta un'importante stazione sciistica anche se in tempi pi\u00f9 recenti \u00e8 stato superato dal vicino centro di Canazei."}
{"id": "36603", "revid": "2022787", "url": "https://it.wikipedia.org/wiki?curid=36603", "title": "Campodenno", "text": "Campodenno (\"Ciamdad\u00e9n\" in noneso, \"Campod\u00e9n\" in dialetto trentino) \u00e8 un comune italiano di abitanti della provincia di Trento, situato ad una trentina di chilometri dal capoluogo, nella Comunit\u00e0 di Valle della Val di Non (C6).\nGeografia fisica.\nL'altezza sul livello del mare del municipio \u00e8 534 metri, tutto il territorio risulta compreso tra i 269 e i 2.678 metri, per un'escursione altimetrica complessiva pari a 2.409 metri.\nIl territorio comunale si estende su una superficie di 25,37 chilometri quadrati, per una densit\u00e0 abitativa di 56,54 abitanti per chilometro quadrato.\nSul territorio del comune sono presenti 29 attivit\u00e0 industriali con 89 addetti pari al 27,73% della forza lavoro occupata, 19 attivit\u00e0 di servizio con 117 addetti pari al 36,45% della forza lavoro occupata, altre 23 attivit\u00e0 di servizio con 81 addetti pari al 25,23% della forza lavoro occupata e 19 attivit\u00e0 amministrative con 34 addetti pari al 10,59% della forza lavoro occupata. Risultano occupati complessivamente 321 individui, pari al 22,35% del numero complessivo di abitanti del comune.\nDescrizione araldica dello stemma:\nTrinciato: nel primo d'argento al leone di rosso linguato dello stesso armato d'oro, salente una gradinata (9) di nero posta sulla trinciatura, reggente con le branchie una stella (5) d'oro per inchiesta; nel secondo una scacchiera di rosso e d'argento originata da tre trinciature e otto troncature.\nIl santo patrono di Campodenno \u00e8 S. Maurizio e Compagni e si festeggia il 22 settembre.\nLe ricorrenze patronali delle frazioni sono: a Dercolo Santo Stefano il 26 dicembre, a Lover Immacolata Concezione della Beata Vergine Maria l'8 dicembre, a Quetta Sant'Egidio il 1\u00ba settembre e a Termon Nativit\u00e0 di San Giovanni Battista il 24 giugno.\nPerimetro comunale: m 28.678.\nSociet\u00e0.\nSecondo i dati raccolti nel censimento del 2001 gli abitanti del comune erano 1\u00a0436 (715 maschi e 721 femmine) divisi in 537 nuclei familiari con una media per nucleo familiare di 2,67 componenti. Il numero di abitazioni \u00e8 667. Nel censimento del 1991 per il comune di Campodenno risultava una popolazione pari a 1\u00a0390 abitanti, per cui nel decennio 1991-2001 si \u00e8 registrata una variazione percentuale di abitanti pari al +3,31%.\nRipartizione linguistica.\nNel censimento del 2001, 297 abitanti del comune si sono dichiarati \"ladini\".\nGeografia antropica.\nNel 1928 il comune viene soppresso e i suoi territori aggregati al comune di Denno; nel 1952 il comune viene ricostituito con i suoi territori unitamente ai territori degli ex comuni di Dercolo, Lover, Quetta e Termon staccati dal comune di Denno (Censimento 1951: pop. res. 1554)."}
{"id": "36604", "revid": "533647", "url": "https://it.wikipedia.org/wiki?curid=36604", "title": "San Pietro Clarenza", "text": "San Pietro Clarenza (\"San Petru Clarenza\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nOrigini del nome.\nL'etimologia del nome \u00e8 determinata dalla devozione e dal culto che gli abitanti avevano per San Pietro. Il vescovo Marco Antonio Gussio nel 1650-1660 cens\u00ec sei chiese; fra queste c'era quella di San Pietro (la Maggiore o Chiesa Madre), distrutta dalla colata lavica del 1669, da cui il sobborgo prese il nome. Successivamente fu aggiunto il nome della famiglia dei Chiarenza o Clarenza, feudatari locali.\nStoria.\nFu insediamento della citt\u00e0 di Catania e fu propriet\u00e0 delle famiglie nobili dei Massa, dei Reitano (con l'assunzione del titolo di Principe nel 1648), quindi venne in potere della famiglia Pietrasanta e, nel XVIII secolo, alla casata dei Patern\u00f2 dei principi di Biscari. Fu soggetto come molti dei paesi limitrofi, alla eruzione vulcanica che nel 1669 distrusse gran parte del paese, modificandone radicalmente la conformazione geografica. Successivamente al nome San Pietro si aggiunse Clarenza a seguito dell'acquisto del paese, nel 1779, da parte del nobile Giuseppe Mario Clarenza o Chiarenza che assunse il titolo di Barone di San Pietro.\nTrovandosi alle falde dell'Etna, il paese venne distrutto dall'eruzione vulcanica del 1669 e dal terremoto del 1693.\nMonumenti e luoghi d'interesse.\nArchitetture civili.\nIl Caseggiato Mannino.\nSulla piazza della Vittoria si affaccia il Caseggiato Mannino, l'edificio pi\u00f9 antico di San Pietro Clarenza. \u00c8 una spaziosa costruzione comprendente 14 stanze, un grande salone ed un cortile con una caratteristica cisterna. Sembra che questo caseggiato sia stato di propriet\u00e0 dei Clarenza. Nessuna testimonianza storica lo pu\u00f2 dimostrare con certezza ma, dall'esame di antichi documenti comunali, risulta che nel 1816, gli eredi del Principe Giuseppe Clarenza erano titolari di una rendita annua relativa ad alcuni locali siti nel caseggiato della piazza centrale, un tempo adibiti a carcere comunale, \u00e8 dunque possibile che si tratti proprio del caseggiato Mannino.\nQuesti locali furono in seguito acquistati dai Mannino, una nobile famiglia catanese di proprietari terrieri. Colui che vi abit\u00f2 fu il Cavaliere Antonio Mannino, che rimase scapolo e visse sempre da solo. I paesani lo ricordano perch\u00e9 intorno agli anni 50 divenne sindaco, anche se per poco. Egli visse in questo caseggiato per molto tempo, fino al momento in cui le nipoti non ne reclamarono la propriet\u00e0, poich\u00e9 in realt\u00e0 questa costruzione apparteneva al fratello del Cavaliere, che fine a quel momento gli aveva permesso di soggiornarvi. Il Cavaliere si trasfer\u00ec nel luogo ove oggi sorge la sede comunale, un tempo di sua propriet\u00e0. Durante il suo soggiorno, egli permise che si svolgesse un duello nei maestosi saloni della sua residenza. L'evento, com'\u00e8 facile immaginare, fu motivo di molte discussioni e curiosit\u00e0 tra gli abitanti del paese. La causa del duello \u00e8 purtroppo sconosciuta, l'unica cosa nota \u00e8 che uno dei padrini fu l'avvocato Panzera, ormai deceduto da tempo.\nLa Torre.\nNel 1779 i territori dell'attuale comune di San Pietro Clarenza vennero acquisiti dal nobile catanese Giuseppe Mario Clarenza o Chiarenza. Egli faceva parte di una nobile famiglia di origine greca ed era titolare di uno stemma con lo sfondo d'argento raffigurante un braccio armato tendente una spada ed accompagnato a destra da una cometa e a sinistra da due stelle a sei raggi, il tutto di colore rosso. Quando venne acquistato il Casale, seguendo una consuetudine in vigore a quei tempi, e cio\u00e8 che il compratore dava il proprio cognome alla terra acquistata, Giuseppe Mario Clarenza, aggiunse al nome di San Pietro, il proprio cognome per cui il Casale venne da allora chiamato San Pietro Clarenza. La torre pare fosse usata come vedetta perch\u00e9 era il punto pi\u00f9 alto del feudo dei Clarenza.\nSociet\u00e0.\nReligione.\nNel paese viene celebrata la vergine e martire Caterina d'Alessandria con una festa molto significativa per i paesani. Molto sentiti sono anche i culti dedicati alla Madonna delle Grazie, a San Giuseppe e a San Gaetano.\nCultura.\nIstruzione.\nA San Pietro Clarenza si trova una Scuola di Formazione della Polizia Penitenziaria.\nEconomia.\n\u00c8 una cittadina ad attivit\u00e0 agricola, con una cospicua produzione di agrumi, olio di oliva, vino, frutta; vanta un'apprezzata produzione artigianale di ricamo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36605", "revid": "292162", "url": "https://it.wikipedia.org/wiki?curid=36605", "title": "Sant'Agata li Battiati", "text": "Sant'Agata li Battiati (\"Sant'\u00c0ita li Vattiati\" in ) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nTerritorio.\nSita a 263 , Sant'Agata li Battiati sorge sul declivio collinare a nord di Catania. Confina con il capoluogo e con i comuni di Gravina di Catania, San Giovanni la Punta e Tremestieri Etneo.\nFestivit\u00e0 patronale.\nLe celebrazioni patronali si svolgono nel mese di agosto e sono dedicate al santo martire e diacono romano Lorenzo. La sera del 9 agosto si celebrano in Chiesa Madre i Vespri solenni. Un evento particolare legato al santo \u00e8 sicuramente l'asta che i cittadini di Battiati organizzano nella serata della vigilia della festa nel tentativo di raccogliere offerte per i poveri. \nSecondo la tradizione San Lorenzo \u00e8 stato scelto come patrono di questa comunit\u00e0 in onore al giudice Lorenzo D'Arcangelo, che per devozione verso Sant'Agata fece erigere un tempio dedicato alla Santa Catanese, la cosiddetta \"Cappella del Velo\", sul posto, in cui nel 1444 l'insigne reliquia del velo di Sant'Agata fece fermare la lava, che minacciava la comunit\u00e0.\nIl 10 agosto, giorno che la Chiesa dedica al martirio del santo, bruciato sulla graticola, gi\u00e0 di buon mattino il festoso suono delle campane e lo sparo dei colpi a mortaio annunciano la solenne festivit\u00e0. Alle 9.00 nella \"Chiesa Madre Maria Santissima Annunziata\" avviene uno dei momenti pi\u00f9 toccanti delle celebrazioni: \"La svelata del santo\" che, per mezzo di un ascensore collocato dietro l'altare maggiore, viene pian piano innalzato al canto dell'inno, tra il tripudio dei fedeli. Segue la Solenne Celebrazione Eucaristica presieduta dall'Arcivescovo Metropolita di Catania o da un alto Prelato alla presenza delle autorit\u00e0 cittadine. Altro momento importante delle celebrazioni \u00e8 custodito dalla Processione per le vie del paese. Intorno alle 20.15 il Simulacro del santo (portato a braccia) e l'insigne reliquia vengono collocati sul fercolo, detto \"Vara\", tra lo sparo dei fuochi d'artificio, lo scampanio festoso e il lancio di carte multicolori. Inizia cos\u00ec il giro attraverso il paese. Prima tappa la via Roma sino alla Chiesa del Velo di Sant'Agata, per una sosta di preghiera molto sentita a ricordo del miracolo che nel 1444 salv\u00f2 la cittadina dalla furia del magma incandescente. Un'altra sosta nella zona del cimitero per una preghiera ai fratelli defunti.\nLa processione prosegue per via Garibaldi e l'antica via Scala di Betta (gi\u00e0 via Trieste), che conserva le caratteristiche dell'impianto urbanistico del XVII secolo. La processione accompagnata dalla banda musicale raggiunge via Umberto (principale arteria cittadina) sino a piazza Marconi dove si trova la \"Chiesa di San Michele Arcangelo\" all'estremit\u00e0 sud del paese. Questa, che \u00e8 anche detta \"Chiesa della Grazia\", \u00e8 localizzata in quella che anticamente era la contrada dei \"Murabito\", nobile famiglia di queste zone.\nIntorno alle 23.00 il fercolo, passando per via Antonino di Sangiuliano, raggiunge via Bellini e piazza Vittorio Veneto per poi fare rientro nella Chiesa Madre. Uno straordinario spettacolo piromusicale sulla facciata della Chiesa Madre saluter\u00e0 l'arrivo del patrono, che poi verr\u00e0 collocato nella sua cappella al canto dell'inno e dopo la solenne benedizione, che conclude la giornata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Sant'Agata li Battiati fa parte delle seguenti organizzazioni sovracomunali: regione agraria n.8 (Piana di Catania) e patto territoriale \"Sud Etneo\"."}
{"id": "36606", "revid": "533647", "url": "https://it.wikipedia.org/wiki?curid=36606", "title": "Sant'Alfio (Italia)", "text": "Sant'Alfio (\"Sant'Affiu a Vara\" o semplicemente \"Sant'Affiu\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nOrigini del nome.\nL'origine del nome \u00e8 legato alla tradizione religiosa. Tre fratelli, Alfio, Filadelfo e Cirino, furono, nel 253 d.C., deportati in Sicilia per essere qui martirizzati. Durante il loro viaggio verso Lentini, attraversando il luogo dove oggi sorge Sant'Alfio avvenne il cosiddetto \"miracolo della trave\": un improvviso vento si scaten\u00f2 violento al loro passaggio, scagliando via la trave che portavano sulle spalle.\nStoria.\nNel '600 Sant'Alfio rappresent\u00f2 una delle sette \"torri\" della Contea di Mascali. Solo nel 1924 divenne comune autonomo, staccandosi da Giarre, di cui era stato frazione dal 1815. In questo frangente fu aiutato dalle vicine Milo e Fornazzo, che all'epoca erano a loro volta piccole frazioni del paese (Milo ottenne l'autonomia, con la frazione di Fornazzo, solo nel 1955).\nNei secoli il paese si svilupp\u00f2 grazie alla coltivazione della vite, da cui si derivava un vino pregiato, scuro e di elevato tenore alcolico, che raggiungeva le tavole dei cavalieri di Malta e quelle dei generali inglesi. Divenuto nell'Ottocento produttore ed esportatore di vino tra i pi\u00f9 importanti dell'area etnea, Sant'Alfio si vide investito da un eccezionale benessere economico che ne increment\u00f2 velocemente dimensioni e popolazione. Nel corso del nuovo secolo giunse per\u00f2 una crisi, che negli anni venti fu causa di un violento crollo dei prezzi del vino, dovuto anche alla depressione abbattutasi sui mercati finanziari.\nSimboli.\nLo stemma \u00e8 stato concesso con l'apposito Regio Decreto datato al 2 agosto 1929\nMonumenti e luoghi di interesse.\nArchitetture civili.\nIl centro storico del paese, segnato da vie anguste su cui si ergono i palazzi pi\u00f9 importanti, mantiene pressoch\u00e9 inalterate le sue caratteristiche iniziali. La piazza Duomo \u00e8 attorniata, oltre che dalla chiesa madre, da diversi palazzi patrizi, tra i quali quello del municipio, sito in via Vittorio Emanuele II. Da qui si giunge in via Monsignor Nicotra, che salendo diventa prima via Contarino e successivamente via delle Scuole. Su quest'ultima si apre infine via Armando Diaz dove \u00e8 ubicata la chiesa del Calvario.\nContinuando a salire \u00e8 facile raggiungere il quartiere di Nucifori, il cui aspetto particolare \u00e8 la copertura dell'asse viario con delle lastre prodotte in pietra lavica. Da Nucifori, proseguendo in direzione di via Fossa Politi, \u00e8 possibile imbattersi in varie edicole votive, e raggiungere infine il Castagno dei Cento Cavalli. Nei pressi dell'albero \u00e8 ormai tutta campagna, la cui coltivazione prevalente \u00e8 quella della vite.\nArchitetture religiose.\nLa chiesa madre presenta una peculiare facciata, allestita interamente in pietra lavica, unica in tutto il territorio etneo. A tre navate a croce latina, realizzata tra il XVIII secolo e il XIX secolo.\nLa chiesa del Calvario \u00e8 una piccola struttura che risale al 1878, data in cui furono realizzate le sue parti iniziali, allo scopo di avere un luogo di culto per le celebrazioni del Venerd\u00ec Santo; la costruzione venne seguita dai sacerdoti Domenico e Peppino Caltabiano. La chiesa si erge alla sommit\u00e0 di una collina di notevole interesse paesaggistico. Ad essa si pu\u00f2 accedere per mezzo di una piccola scalinata in pietra lavica, che conduce direttamente all'ingresso e alle tre navate che compongono l'edificio sacro. Al suo interno esso offre vari altari in legno che testimoniano l'arte prodotta dagli artigiani di un tempo.\nLa chiesa di Nucifori sorge nel quartiere omonimo della citt\u00e0. Fu progettata nel 1957, ma la sua edificazione avvenne solo negli anni successivi. Le linee architettoniche che la caratterizzano sono essenziali. Al suo interno essa conserva il busto della Madonna di Tindari, alla quale gli abitanti sono particolarmente devoti, festeggiandola solennemente la prima domenica di settembre.\nLa chiesa di Magazzeni, nell'omonima contrada, fu eretta nel 1958 a ringraziamento dello scampato pericolo dell'eruzione del 3 novembre 1928 che minacciava le campagne e il paese di Sant'Alfio.\nAree naturali.\nAll'interno del territorio comunale si trovano aree naturalistiche di pregio. \u00c8 possibile visitare il Castagno dei Cento Cavalli, un albero plurimillenario, (la sua et\u00e0 si aggira tra i 3600 e i 4000 anni), ubicato nel Parco dell'Etna in contrada Carpineto. Molto studiato e visitato negli ultimi secoli, la sua storia si fonde con una leggenda secondo cui la regina Giovanna I d'Angi\u00f2 col suo seguito di cento cavalieri si ripar\u00f2 da un improvviso temporale proprio sotto la chioma imponente del castagno. Poco distante (ma gi\u00e0 nel comune di Mascali) si trova un vecchio albero di castagno, di et\u00e0 sicuramente pi\u00f9 giovane del Castagno dei Cento Cavalli e sicuramente molto meno famoso di esso, conosciuto nel comune e nei comuni limitrofi per la caratteristica forma di nave, e per questo denominato in lingua siciliana: \"Castagna la navi\".\nAd altitudini pi\u00f9 elevate si trovano la grotta dei ladroni, anticamente utilizzata come deposito di neve, e il rifugio Citelli.\nSociet\u00e0.\nTradizioni e folclore.\nIl paese di Sant'Alfio dedica la prima domenica di maggio al festeggiamento dei suoi santi patroni Alfio, Filadelfo e Cirino con intense cerimonie religiose. Queste hanno inizio sin dall'ultima domenica di aprile, denominata dai paesani la domenica dell'entrata, a sottintendere l'entrata nel cuore dei festeggiamenti. A dare ufficialmente il via alle celebrazioni \u00e8 uno spettacolo pirotecnico che con 100 spari alle ore 12:00 in punto annuncia l'evento al paese. A partire da questo giorno le sere dei due gioved\u00ec e i due venerd\u00ec che precedono la festa vera e propria, si accende davanti alle case un piccolo fal\u00f2 chiamato \"a dera\", dal nome della legna resinosa che viene usata per accendere il fuoco stesso. I fuochi che si accendono durante la notte della \"dera\" ricordano appunto la notte in cui i tre fratelli attraversarono Sant'Alfio per recarsi a Lentini, dove avrebbero subito le torture, sotto lo stupore e la curiosit\u00e0 dei paesani che cercavano di dare loro aiuto. A ricordare l'evento, contemporaneamente all'accensione dei fal\u00f2 nella cittadina, i santalfiesi mettono in scena la vita e il martirio dei tre santi. L'evento, che ogni anno attira devoti e curiosi da tutta la Sicilia, si svolge all'aperto e tutti possono prenderne parte. Il sabato antecedente le celebrazioni avviene la cosiddetta \"sbarrata\", ovvero l'esposizione sull'altare della chiesa madre delle statue dei patroni, le cui reliquie compiono la domenica un \"giro\" dell'abitato, ossia una processione tra le vie del paese. Alle ore 15:00 iniziano i preparativi per portare i simulacri dei santi sul fercolo (\"vara\"). Alle ore 16:00 quest'ultimo si affaccia dalla porta centrale della chiesa, dove \u00e8 atteso da un suono festoso di campane, da una sparatoria di bombe e da un coro spontaneo di fedeli che eseguir\u00e0 l'inno dei Tre Santi, denominato \"a cantata\". Nella settimana tra la prima domenica e la seconda domenica di maggio, i simulacri dei Santi Alfio, Filadelfo e Cirino rimango esposti sull'altare alla venerazione dei fedeli. I festeggiamenti si concludono la domenica successiva, chiamata l\"'ottava\", nel corso della quale i simulacri dei tre Santi vengono esposti nuovamente sull'altare della Chiesa Madre.\nInoltre, il 3 febbraio nella chiesa del Calvario si svolge la festa di san Biagio vescovo e martire con distribuzione durante le messe, delle \"cuddureddi sammrasi\", piccoli pani benedetti.\nDurante la Pasqua, la passione e la morte di Cristo vengono rivissute con una Via Crucis dalla Chiesa madre a quella del Calvario, da dove la statua del Cristo morto viene accompagnata alla matrice. \nLa prima domenica di settembre si festeggia nel quartiere di Nucifori la Madonna di Tindari. \nIl 3 novembre una processione raggiunge in localit\u00e0 Magazzeni, la piccola Chiesa-santuario costruita nel 1958 dove, trent'anni prima, una colata lavica che minacciava il paese si arrest\u00f2 all'arrivo delle reliquie dei Santi patroni.\nNelle serate che precedono il Natale vengono celebrate le \"novene\", messe solenni le cui celebrazioni sono affidate ogni giorno ad una diversa categoria sociale di abitanti del paese, ad esempio muratori, signore (donne sposate), signorine (nubili) e giovani.\nEconomia.\nIl vino \u00e8 il prodotto pi\u00f9 caratteristico e la sua produzione vinicola si sta rivalutando. A essa si \u00e8 aggiunta l'attivit\u00e0 di promozione turistica della zona dell'Etna e del suo parco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36607", "revid": "2022787", "url": "https://it.wikipedia.org/wiki?curid=36607", "title": "Canal San Bovo", "text": "Canal San Bovo (\"Canal\" nei dialetti trentini) \u00e8 un comune italiano di abitanti della provincia autonoma di Trento, in Trentino-Alto Adige. \u00c8 situato nella Valle del Vanoi, tra la Valle del Cismon, la Val di Fiemme e l'Altopiano del Tesino. Il territorio del comune fa parte del Parco Naturale Paneveggio - Pale di San Martino e della Comunit\u00e0 di Primiero.\nOrigine del nome.\nL'origine del nome di Canal San Bovo \u00e8 incerta e antica: le prime attestazioni del toponimo fanno riferimento a \"Canaliis Sambuci\"; \"Canal Sambugo\"; \"Canalis Sambuci\". A partire, per\u00f2, dal XVII secolo si consolid\u00f2 la dizione Canal San Bovo.\nCanal significa Valle e, dagli antichi documenti, si ipotizza che fosse riferita al sambuco. Quindi col significato di \"valle del sambuco\".\n\u00c8 pur vero, per\u00f2, che fin dall'antichit\u00e0 S. Bovo \u00e8 riconosciuto come copatrono del Comune. \u00c8 rappresentato in statue lignee e tele gi\u00e0 dalla fine del XVI sec. e tuttora presenti nella chiesa di San Bartolomeo. Anche se l'interpretazione secondo la quale Canal San Bovo significherebbe, in origine, \"valle del sambuco\" \u00e8 ad oggi preponderante, non va completamente escluso, alla luce della storiografia e della iconografia locale consolidata, il ruolo storico del nome di San Bovo nella denominazione del territorio.\nStoria.\nA Canal San Bovo, nei secoli, si sono mescolate popolazioni che parlavano idiomi romanzi, altre di lingua tedesca e altre ancora di lingua slava, con molta probabilit\u00e0 sloveni e cechi. Si pu\u00f2 riscontrare tutt'oggi questa diversit\u00e0 di origini della popolazione di Canal San Bovo dai cognomi dei suoi abitanti.\n\u00c8 da sottolineare che popolazioni provenienti dal Tirolo e dal Vorarlberg nonch\u00e9 dalla Boemia raggiunsero la Valle del Vanoi in qualit\u00e0 di minatori (\"Bergknappen\"). Numerose sono le testimonianze delle diverse culture che si sono intrecciate nel Vanoi, una tra tutte un affresco tardo cinquecentesco a Caoria che ritrae sullo sfondo il Castello di Praga. Il Patrono di Caoria, inoltre, \u00e8 San Giovanni Nepomuceno patrono anche della Boemia.\nDopo la met\u00e0 del VI secolo, con la discesa dei Longobardi nella penisola, la Valle del Vanoi rest\u00f2 legata a Feltre per otto secoli.\nNel 1373 la valle entr\u00f2 stabilmente nell'orbita politica del Tirolo e nel 1401 il duca d'Austria don\u00f2 a Giorgio di Welsperg, della Val Pusteria, la giurisdizione della Valle. La dinastia dei conti Welsperg regger\u00e0 il territorio comunale per pi\u00f9 di quattro secoli.\nSotto la dinastia Welsperg la Valle godette di una notevole crescita economica e demografica, dovuta anche allo sfruttamento dei numerosi giacimenti minerari presenti in zona.\nDopo una breve parentesi di 6 anni (1809-1815) in cui Canal San Bovo venne annesso al Regno italico napoleonico, e partecip\u00f2 all'insurrezione anti-francese di Andreas Hofer con un corpo di volontari che si spinse verso Feltre, torn\u00f2 nuovamente austriaco nel 1815 e quindi parte integrante della Contea del Tirolo. Il legame con la Casa d'Asburgo rimarr\u00e0 saldo fino al termine della Prima guerra mondiale, nel 1918.\nL'intero territorio di Canal San Bovo \u00e8 stato uno dei pi\u00f9 tragici teatri della Grande Guerra, combattuta tra italiani e austriaci sulle cime della cantena del Lagorai.\nNumerosissime sono state le alluvioni che hanno colpito la Valle del Vanoi, alcune delle quali, nell'800, davvero terribili. L'ultima che si segnala \u00e8 quella del 1966, che ha cambiato notevolmente il volto della Valle. Molti abitanti sono emigrati e l'economia agricola \u00e8 stata lentamente abbandonata.\nCollegate alle alluvioni, anche le frane ebbero un ruolo significativo nella storia della valle. Sono da ricordare, particolarmente, quelle del Rio Rebr\u00f9t (affluente di destra del Vanoi tra Caoria e Canal San Bovo). Nel 1823 una di queste dette origine ad un piccolo lago che ebbe breve durata. Due anni dopo (1825) una frana pi\u00f9 grande sbarr\u00f2 il torrente Vanoi dando origine ad un lago di pi\u00f9 grandi dimensioni, il Lago Nuovo. Una prima rottura del lago si ebbe nel 1826, che port\u00f2 alla distruzione delle frazioni Ponte e Remesori con 52 vittime. Nel 1882, dopo numerose piene, cedette l'argine naturale del lago che, svuotandosi completamente, scomparve. Si pu\u00f2 trovare una testimonianza del Lago su un affresco (in parte rovinato) presente su una vecchia casa, un tempo \"Osteria al Lago\", lungo la strada che da Canal San Bovo porta a Caoria (km 1.2 della S.P.56).\nSimboli.\nLo stemma di Canal San Bovo \u00e8 stato riconosciuto con decreto del capo del governo del 2 ottobre 1929.\nL'emblema civico \u00e8 documentato dal 1785 e vi figura una lontra, storico simbolo del Comprensorio della Valle di Primiero, fiancheggiata da due fronde di palma, che alludono a san Bovo.\nAmbiente.\nL'esteso territorio comunale si trova compreso tra le quote di 457 e 2754 m s.l.m., ed \u00e8 caratterizzato da grandi foreste di abeti, larici e faggi, nonch\u00e9 da prati sfalciati e pascoli d'alta quota. In quota sono presenti i fiori caratteristici del paesaggio alpino: stella alpina, rododendro e genziana su tutti.\nNella Valle del Vanoi sono presenti diverse specie animali, in particolare cervi, marmotte, caprioli, camosci, lepri e volpi. Tra i rapaci si segnalano la poiana, l'astore, l'aquila reale e il gipeto.Pi\u00f9 raro \u00e8 il gufo reale. Tra i mustelidi nella Valle del Vanoi sono presenti la faina, la martora, l'ermellino e il tasso. La lontra, ora estinta, era presente nel torrente Vanoi fino al secolo scorso.\nBen rappresentati tra i volatili sono anche i tetraonidi alpini: gallo cedrone, fagiano di monte, pernice bianca e francolino di monte.\nPresenti nel territorio anche il picchio nero, il picchio cenerino e la coturnice. Molti sono i volatili presenti in zona ed appartenenti alla famiglia dei corvidi: ghiandaia, nocciolaia e corvo imperiale sono tra le specie pi\u00f9 belle che si possono vedere. Di recente apparizione, lungo le sponde del torrente Vanoi, l'airone cenerino.\nIl patrimonio boschivo di Canal San Bovo \u00e8 particolarmente rilevante e il comune risulta essere il maggiore produttore di legname del Trentino. Prima della Guerra del 1914-1918 i tronchi del Vanoi erano trasportati a Venezia attraverso i torrenti Vanoi e Cismon e il fiume Brenta (sistema della fluitazione).\nL'antica attivit\u00e0 contadina e pastorale prevedeva nel periodo estivo l'alpeggio del bestiame nelle numerose malghe e masi che ancora oggi completano il paesaggio alpino di Canal San Bovo. Un particolare e interessante esempio di architettura alpina si pu\u00f2 riscontrare nel nucleo dei Masi di Tognola, poco sopra l'abitato di Caoria.\nUn piacevole Sentiero Etnografico e l'Ecomuseo del Vanoi illustrano, oggi, le antiche attivit\u00e0 che un tempo venivano svolte in Valle.\nIl patrimonio naturale del Comune di Canal San Bovo costituisce una forte attrazione per pescatori, amanti delle passeggiate in montagna, del mountain bike, equitazione, kayak, parapendio.\nArte.\nPer quanto riguarda il patrimonio artistico, il comune di Canal San Bovo offre alcuni interessanti siti. La chiesa dei Santi Bartolomeo Apostolo e Bovo Confessore fu progetta dall'ingegnere friulano Leopoldo de Claricini e consacrata nel 1852 dopo la distruzione, nell'alluvione del 1829, della vecchia arcipretale che si trovava a valle dell'attuale abitato di Canal San Bovo. La Chiesa \u00e8 in stile barocco, conserva pregiate opere provenienti dalla vecchia chiesa quali l'organo del 1777, opera del famoso organaro Gaetano Callido rimaneggiato dal Lingiardi; il monumentale altare maggiore, del 1714, in legno dorato, ospita un decoroso tabernacolo in ferro dorato del 1595 racchiuso in quello di legno. L'altare \u00e8 l'unico cos\u00ec fatto che esista in arcidiocesi di Trento. Le vetrate dietro l'altar maggiore raffigurano \"San Bartolomeo Apostolo\" e \"San Bovo\" e furono eseguite ad Innsbruck. Nel coro \u00e8 appesa l'antica icona lignea del 1647 che rappresenta i due santi patroni.\nNumerosi sono in Valle i dipinti murali raffiguranti immagini sacre. Tra i pi\u00f9 interessanti c'\u00e8 quello della \"Crocifissione con offerente\" a Caoria. \u00c8 datato 1585 e rappresenta la Crocifissione, con la Madonna e San Giovanni Minore. Sullo sfondo c'\u00e8 una citt\u00e0-castello, con la scritta Praga. Altri interessanti dipinti murali a soggetto sacro si trovano a Prade e Zortea, a Canal San Bovo e a Ronco. Tutti databili dal 1600 a fine ottocento.\nMalghe e masi in legno con i caratteristici tetti in \"sc\u00e0ndole\" (piccoli pezzi di larice) costituiscono un grandissimo patrimonio dell'architettura alpina. Molti masi sono costruiti con la tecnica del block-bau: le pareti esterne di masi e fienili vengono costruite con tronchi incastrati l'uno con l'altro e, spesso, non vengono utilizzati n\u00e9 chiodi n\u00e9 altri sistemi di fissaggio.\nIl capoluogo.\nCanal San Bovo si trova a 758 m s.l.m. ed \u00e8 il paese pi\u00f9 basso di tutta la vallata. Vi si trovano il municipio, la chiesa dedicata a San Bartolomeo Apostolo e a San Bovo nonch\u00e9 tutti i principali servizi alla persona.\nFrazioni.\nIl comune \u00e8 caratterizzato dalla presenza di numerosi paesi e gruppi abitati, nettamente distinti dal capoluogo comunale.\nCaoria.\nCaoria (180 ab.), \u00e8 la frazione maggiore, situata a 817 m s.l.m. \u00c8 un tipico villaggio alpino, situato ai piedi del Monte Cauriol. Un tempo importante centro agricolo e della lavorazione del legname Caoria ospita il Museo della Grande Guerra sul Lagorai 1914-1918 che conserva cimeli della guerra combattuta sulle montagne del Lagorai e il cimitero militare del 1916. La sua chiesa \u00e8 dedicata a San Giovanni Nepomuceno. Dall'abitato proseguendo verso Nord si raggiunge il rifugio alpino Refavaie (1116 m), base di partenza per numerose escursioni sulle vette del Lagorai.\nPrade, Cicona e Zortea.\nA monte di Canal San Bovo si trovano le frazioni di Prade (171 ab.), Cicona (85 ab.) e Zortea (162 ab.), lungo la strada che conduce al lago di Calaita. Prade si trova a 899 m s.l.m. Ogni dieci anni nel centro del paese viene rappresentato il dramma storico-religioso \"Godimondo e Fortunato\", rappresentazione che affonda le sue origini nel teatro gesuitico del 1700. Cicona si trova ad una quota di 989 m s.l.m. tra Prade e Zortea. Quest'ultima \u00e8 collocata a 1028 m s.l.m. La Chiesa di Prade \u00e8 dedicata alla Nostra Signora di Caravaggio. Quella di Zortea, di recente costruzione, al Sacro Cuore di Ges\u00f9.\nGobbera.\nL'abitato di Passo Gobbera (988 m s.l.m., 50 ab.) si sviluppa sul valico che permette un collegamento panoramico con Primiero, alternativo a quello offerto dalla galleria del monte Totoga, che unisce direttamente Canal San Bovo a Imer. La piccola chiesa seicentesca \u00e8 dedicata a San Gottardo.\nDa Passo Gobbera, inoltre, parte un sentiero per raggiungere l'antica chiesetta di San Silvestro.\nRonco.\nLungo la strada del Passo Brocon (S.P.79), conclusa nel 1908, che conduce a Castello Tesino, si estendono invece i diversi nuclei abitati (\"colm\u00e8i\") che formano la frazione di Ronco. Nella frazione si trova la chiesa della Nativit\u00e0 di Maria.\nStemma.\nLo stemma del comune di Canal San Bovo rappresenta una lontra di colore oro accostata da due palme dello stesso colore su sfondo rosso. \u00c8 fiancheggiato di due fronde, di quercia e di alloro, con sovrastante corona di comune. Questo stemma \u00e8 stato adottato nel 1929 ma fu gi\u00e0 usato dal comune nel 1785 con la scritta \"Sigillum Comunitatis Canalis Sancti Bovi\". Prima del 1929, invece, e anche per tutto l'800, lo stemma adottato raffigurava San Bovo.\nGonfalone.\nIl gonfalone del Comune di Canal San Bovo \u00e8 stato adottato con deliberazione della Giunta Provinciale di Trento n. 6148 del 31 maggio 1990. \u00c8 un drappo rettangolare del rapporto di 5/9 partito di giallo e d'azzurro, bordato e frangiato d'argento, caricato al centro dello stemma comunale munito dei suoi \u00f2rnamenti, accostato in capo dalla argentea dicitura \"COMUNE DI CANAL SAN BOVO\" convessamente disposta, terminante in punta secondo tre pendoni, di cui maggiore il centrale, ed al bilico secondo tre bassi merli guelfi. Il bilico \u00e8 unito all'asta ricoperta da una guaina di velluto rosso ornata da una serie di bullette d'argento disposte a spirale e recante sotto la lancia una cravatta tricolore mediante un cordone a nappe, d'argento."}
{"id": "36612", "revid": "439868", "url": "https://it.wikipedia.org/wiki?curid=36612", "title": "Trecastagni", "text": "Trecastagni (\"Triccastagni\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nTrecastagni sorge alle pendici del vulcano Etna, ed \u00e8 uno dei comuni che si trovano alla quota pi\u00f9 elevata.\nIl territorio \u00e8 collinare ed \u00e8 circondato da svariati conetti vulcanici di diversa epoca e dimensione (Monte Ilice, Monte Gorna, Monte San Nicol\u00f2, Tre Monti, Monte Serra).\nLa particolare conformazione del territorio circostante, caratterizzato da una forte pendenza verso i sottostanti comuni di Viagrande e San Giovanni la Punta, rende la posizione di Trecastagni particolarmente panoramica: la visuale spazia dalla estremit\u00e0 meridionale della Calabria fino al Golfo di Augusta, nel siracusano.\nStoria.\nLa data di fondazione di Trecastagni \u00e8 incerta; i primi reperti databili sono degli inizi del XIV secolo.\nAnche l'etimologia del nome \u00e8 incerta, e si riscontrano diverse ipotesi:\nI primi documenti storici (di Fr\u00e0 Michele da Piazza) narrano dell'invasione di Trecastagni da parte di Simone Chiaramonte, nel tentativo di scacciare il generale Artale I Alagona, il primo sostenitore degli Angioini, il secondo filo-Aragonese.\nFu sottoposto alla giurisdizione e al regime tributario del Vescovo di Catania fino al 1640, quando venne venduto, insieme al casale di Viagrande, a Domenico di Giovanni, nobile e banchiere messinese. Nel 1641, Trecastagni fu elevata a rango di principato, in cui nel 1654 entr\u00f2 a far parte anche Pedara.\nNel 1667, la chiesa madre di San Nicola di Bari divenne parrocchia, con il titolo di Arcipretura; a tale data la popolazione di Trecastagni e del territorio che gli era sottoposto, in qualit\u00e0 di Arcipretura, era di circa 5000 abitanti.\nDopo il devastante terremoto del 1693, la popolazione croll\u00f2 drasticamente, e nel 1737 al censimento risultarono presenti circa 2000 abitanti.\nNel 1710, Anna Maria di Giovanni, III principessa di Trecastagni, ultima erede del casato, spos\u00f2 Giuseppe Alliata Colonna Romano, principe di Villafranca, e il Principato di Trecastagni pass\u00f2 quindi al casato degli Alliata.\nNel 1818, con l'abolizione della feudalit\u00e0, venne costituito comune e capoluogo di mandamento giudiziario ed elettorale, con riserva di un seggio nel Parlamento Generale di Sicilia.\nSociet\u00e0.\nEvoluzione demografica.\nLa cittadina, posta a 586 metri s.l.m. domina un territorio esteso per 18,96\u00a0km\u00b2. Il centro abitato si \u00e8 sviluppato in tempi remoti, ma la attuale configurazione urbanistica \u00e8 dovuta principalmente per effetto della ricostruzione dopo il terremoto del 1693 e si sviluppa principalmente lungo le due direttrici ortogonali sud-nord (Catania-Zafferana) est-ovest (Acireale-Nicolosi).\nTali linee di espansione, identificabili nelle attuali vie Vittorio Emanuele - Corso Sicilia e L.Sturzo - F. Crispi - ricche di testimonianze architettoniche borghesi e di angoli tipicamenti contadini - si intersecano formando uno slargo, Piazza del Bianco, centro per antonomasia della vita cittadina, malgrado la spaziosa e vicina piazza Marconi, voluta negli anni venti dal sindaco Sebastiano Consoli.\nNegli anni settanta anche Trecastagni - come altri paesi etnei - ha avuto un notevole incremento urbanistico e su tutto il suo territorio sono sorte ville e case residenziali che ne hanno fatto un centro ricercato di villeggiatura collinare per l'amenit\u00e0 dei luoghi, la gradevolezza dell'ambiente, la vicinanza ai boschi e all'Etna.\nDagli atti della curia vescovile di Catania si ricavano le pi\u00f9 importanti notizie sullo sviluppo abitativo del paese: risulta infatti che nel 1602 abitavano in Trecastagni 856 famiglie, all'incirca 4230 abitanti. Trecastagni costituiva il casale (agglomerato rurale) pi\u00f9 grande di Catania, dalla quale fu amministrato sino al 1640. Nel 1641 sub\u00ec una sorte comune ad altri casali della zona etnea: la vendita a Domenico di Giovanni da Messina - che acquist\u00f2 pure Pedara e Viagrande - col titolo di principato. Venne riscattato quindi, insieme ad altri casali, da Catania nel 1652, ma poi torn\u00f2 al di Giovanni, il quale prese a risiedervi e ne fece il centro principale tra i suoi possedimenti della zona, come attestano la costruzione del palazzo in cui venivano esercitate le magistrature cittadine e l'erezione di un convento nel 1666.\nNel 1669 fu devastata dal terremoto legato all'eruzione. Come conseguenza del terremoto del 1693 si assiste ad un declino della popolazione, come tutta l'area intorno a Catania, duramente colpita dal sisma. Si ritiene che Trecastagni abbia riportato una perdita di popolazione superiore al 30% rispetto al rivelo (censimento) del 1681 e quindi probabilmente circa 1000 abitanti. Nel 1700, con il matrimonio di Anna Maria di Giovanni con Giuseppe Alliata e Colonna principe di Villafranca, Trecastagni si leg\u00f2 al titolo di quest'ultimo. Nel censimento del 1737 ordinato dal vescovo Galletti figurano abitanti in Trecastagni 1997 individui. Nel 1798 il centro etneo contava 2.406 anime. Nel 1817 Trecastagni si ritrova nella lista dei comuni del distretto di Catania (come da Regio decreto n. 122). Nel 1826 sub\u00ec il decurtamento di una parte del suo territorio che venne inglobato nel neo-costituito comune di Zafferana. I moti rivoluzionari del 1837 lo videro partecipe. Il 16 aprile 1838 Trecastagni venne elevato a capoluogo di circondario (suddivisione giudiziaria). In ragione dei moti del 1848, sub\u00ec poi la repressione borbonica. Nel 1853 la popolazione si attestava sulle 3.345 anime.\nLa crescita della popolazione nel corso del XX secolo si \u00e8 attestata mediamente sui quattro/cinquemila abitanti, solo con il censimento del 2001 ha raggiunto 8265 anime.\nMonumenti e luoghi d'interesse.\nArchitetture civili.\nIl Palazzo dei Principi Di Giovanni fu costruito intorno alla met\u00e0 del XVII secolo dal primo Principe di Trecastagni, Domenico di Giovanni. \u00c8 stato acquistato dal comune verso la fine del XX secolo. Si \u00e8 quindi provveduto a ripristinarne la copertura. Tuttavia gli interni sono ancora chiusi ed in attesa di restauro: il palazzo, infatti, nel corso del tempo \u00e8 stato adibito a svariati usi, tra i quali carcere, caserma dei carabinieri e, addirittura, stalla.\nTrecastagni conserva nel suo territorio alcuni monumenti di rilevante valore artistico.\nIl Mulino a vento \u00e8 un antico forte di avvistamento risalente ad un'epoca precedente all'invasione saracena. Durante l'epoca normanna venne riadattato a piccolo mulino a vento; tuttora all'interno \u00e8 possibile vedere le macine in pietra. A partire dal XVI secolo conserva al suo interno tre cannoni, utilizzati annualmente per segnare l'inizio dei festeggiamenti in onore dei santi martiri Alfio, Filadelfo e Cirino.\nArchitetture religiose.\nGran parte delle chiese di Trecastagni risalgono (o sono state ristrutturate) alla fine del XVII secolo, l'epoca d'oro dei Di Giovanni oltre che del terremoto del Val di Noto.\nLa chiesa madre, o matrice, dedicata da sempre a san Nicola di Bari, patrono del comune, esisteva gi\u00e0 prima del Terremoto del val di Noto del 1693; finora il documento pi\u00f9 antico trovato negli archivi diocesani, che attesta gi\u00e0 il culto di San Nicola nel territorio di \"Trium Castanearum\" e quindi della chiesa, \u00e8 del 1351. La struttura della chiesa sub\u00ec profonde modifiche dopo il terremoto, in particolare per quanto riguarda il campanile, non in stile con il resto della struttura della seconda met\u00e0 del XIX secolo. Dalla chiesa \u00e8 possibile godere di un panorama mozzafiato, che spazia dalla Calabria al golfo di Augusta. Notevole \u00e8 l'architettura degli interni e degli esterni, arricchiti da pregevoli lavori in pietra lavica. La chiesa si trova in cima ad una scalinata monumentale, che conduce dal sottostante Largo abate Ferrara al portale principale della chiesa.\nL'attuale struttura della Chiesa di Santa Maria della Misericordia detta del Bianco o dei Bianchi, risale al 1734, come recita la data incisa sulla trabeazione della porta laterale; essa \u00e8 stata ricostruita dopo il terremoto del Val di Noto dove, tale restauro, caus\u00f2 la quasi integrale perdita degli affreschi interni. Anche in questo caso il campanile \u00e8 successivo alla restante struttura, e lo stile \u00e8 notevolmente diverso. Pregevoli i portali esterni ed il finestrone frontale che si affaccia sul Largo del Bianco. Particolare il gruppo settecentesco della \"Misericordia\", in legno dorato, composto da tre personaggi: Padre Eterno, Cristo Redentore e la Madonna Madre di Misericordia, unico nel suo genere, realizzato e benedetto nel 1628 e restaurato nel 1711 dai danni subiti del terremoto del 1693.\nIl convento dei Padri Minori riformati, con annessa chiesa di Sant'Antonio di Padova, risale al 1660 e fu costruito con i fondi donati dall'allora principe e dai fedeli. Il convento e la chiesa sono stati recentemente oggetto di restauro; all'interno del convento \u00e8 possibile ammirare il chiostro, con pilastri in pietra squadrata ed una grande cisterna.\nGli altari all'interno della chiesa sono in legno intagliato di pregevole fattura. Dalla chiesa \u00e8 possibile accedere ad una stanzetta che era adibita all'imbalsamazione dei cadaveri. Alla destra della Chiesa si trova l'antico cimitero sotterraneo. Dopo l'unit\u00e0 d'Italia, il convento pass\u00f2 allo Stato e fu adibito ai pi\u00f9 svariati usi (tra cui municipio, prefettura, carcere e scuola elementare).\nIl santuario dei Santi Martiri Alfio, Cirino e Filadelfo risalente al 1662. \u00c8 meta storica di pellegrinaggio dei fedeli, che giungono a Trecastagni durante tutto il mese di maggio. All'interno dei locali della chiesa \u00e8 possibile visitare un'amplissima collezione di ex voto (erano 826 nel 1971 e attualmente si stimano superiori al migliaio).\nLe altre principali chiese sono la chiesa della Madonna dell'Aiuto, lungo la strada che collega Trecastagni a Pedara; la chiesa di Santa Caterina d'Alessandria, o Gaglianese, sita nell'omonimo quartiere; la chiesa di Sant'Andrea, da cui prende il nome il quartiere (il pi\u00f9 antico di Trecastagni, detto anche \"Bonanni\"); la chiesa delle Anime del Purgatorio (o Sant'Antonio abate), all'ingresso del paese per chi giunge da San Giovanni la Punta, lungo la via Vittorio Emanuele; il Conservatorio delle Vergini, o Collegio Immacolata, nei pressi della Chiesa dei Bianchi; la chiesa di Santa Maria di Tremonti, chiesa di campagna sita nell'omonima contrada; la chiesa di San Benedetto, recentemente restaurata, nei pressi del quartiere Gaglianese; l'Orfanotrofio delle Proiette, con annessa Chiesa di San Vincenzo de' Paoli, in cima alla Salita dei Saponari.\nAree naturali.\nIl territorio trecastagnese, trovandosi alle pendici dell'Etna ed essendo uno dei comuni al confine tra il \"continuum\" abitato dell'area metropolitana di Catania e il territorio del Parco dell'Etna, \u00e8 in gran parte non edificato, e dunque ricco di attrattive naturalistiche.\nNel territorio a nord di Trecastagni si trovano tre conetti vulcanici: in particolare il monte Ilice ed il monte Gorna sono di notevoli dimensioni. I terreni sulla parte esterna dei conetti sono coltivati a vigna o altri alberi da frutto (incluso dei castagneti per il monte Gorna). Per entrambi i monti \u00e8 possibile salire in cima, in modo da poter godere del panorama, e ridiscendere all'interno degli antichi crateri, anch'essi un tempo coltivati, ma ormai abbandonati.\nIn passato la fossa del monte Ilice, il pi\u00f9 grande, accoglieva anche una teleferica (esistente ancora oggi) che permetteva di trasportare i frutti dall'interno del monte alla cima dello stesso. All'esterno del monte Ilice si trova un'antica masseria nella quale Giovanni Verga ambient\u00f2 il romanzo di successo \"Storia di una capinera\".\nLungo la strada che conduce da Trecastagni alle contrade di campagna, all'altezza di monte Gorna, si trova l'Eremo Sant'Emilia, un piccolo torrione con merlatura in pietra lavica. A met\u00e0 strada circa tra il monte Gorna ed il monte Ilice, lungo la stessa strada \u00e8 possibile vedere la Grotta Comune, un anfratto lavico che d\u00e0 il nome all'intera zona circostante.\nPoco pi\u00f9 avanti si trova la piccola Cappella dedicata ai tre fratelli martiri, di propriet\u00e0 del Santuario. Di qui in avanti si trovano numerosi sentieri che si diramano in diverse direzioni. I boschi circostanti sono prevalentemente abitati da castagni, querce e lecci. Oltre una certa quota, i boschi sono interrotti dalle colate laviche che si sono succedute nel tempo.\nAnche le sciare sono attraversate da vari sentieri, alcuni anche carrozzabili, che permettono di giungere fino alla strada che conduce da Zafferana Etnea al Rifugio Sapienza.\nNel quartiere del Frastucheto, cos\u00ec chiamato in quanto precedentemente occupato da alberi di pistacchio, tra il Corso Europa e la circonvallazione, si trova il boschetto Di Bella: la pi\u00f9 grande, ma trascurata, area verde all'interno del centro abitato.\nCultura.\nManifestazioni ed attivit\u00e0 culturali.\nLa manifestazione pi\u00f9 importante \u00e8, senza ombra di dubbio, la festa in onore dei fratelli Alfio, Filadelfo e Cirino, che si svolge durante tutto il mese di maggio, ed ha il suo culmine nella settimana del 10 maggio, giorno della Festivit\u00e0 Liturgica.\nL'inizio dei festeggiamenti viene segnato dai ventuno colpi di cannone sparati dal Mulino a vento. Nel corso di tutto maggio, centinaia di pellegrini giungono al Santuario portando ceri, alcuni anche di dimensioni ragguardevoli. Di particolare importanza folkloristica sono l'entrata delle musiche, nel corso del quale complessi bandistici provenienti da alcuni comuni etnei attraversano le vie del paese, l'entrata dei cantanti (la sera del 9), con i tradizionali e spettacolari fuochi artificiali offerti dai vari quartieri del paese (\"partito\" S.Alfio, \"partito\" Collegiata e \"partito\" Tondo) preceduto da un concerto sinfonico al Largo dei Bianchi.\nNella nottata tra il 9 ed il 10 giungono la maggior parte dei devoti, i nudi, scalzi, vestiti di bianco e con una fascia rossa sulle spalle, recanti ceri di dimensioni proporzionate alle rispettive capacit\u00e0 economiche.\nLa giornata del 10 \u00e8 segnata dalla svelata dei Santi, intorno alle 9, in una chiesa colma di devoti e la successiva uscita dei Santi, intorno alle 13: in questo momento la piazza antistante al Santuario, e tutti i balconi e le terrazze che danno sulla piazza, sono pieni di devoti e curiosi venuti ad assistere ad uno spettacolo folkloristico sensazionale.\nNel corso della festa, inoltre, \u00e8 possibile assistere alla sfilata dei tipici carretti siciliani.\nLe altre manifestazioni si svolgono prevalentemente nel corso della stagione estiva. Tra le pi\u00f9 note vi sono la Festa del Castagno (con esposizioni di prodotti tipici dell'intera Sicilia, in particolare prodotti e manufatti del castagno, attivit\u00e0 primaria del paese) e il \"Trecastagni International Music Festival\", rassegna di concerti di musica classica riproposta dal 1999.\nDi rilievo \u00e8 l'associazionismo teatrale. Sempre in questo ambito, negli ultimi anni la stagione teatrale offerta dal Teatro Comunale ha raggiunto un rilevante spessore, grazie anche alla collaborazione con il Teatro Stabile di Catania.\nTra le altre manifestazioni religiose di rilievo vi \u00e8 la festa in onore di San Nicola di Bari, patrono della citt\u00e0 di Trecastagni e titolare della Chiesa Madre, Arcipretura-Parrocchiale. Tra le altre cose, oltre al fatto che San Nicola \u00e8 stato il primo patrono di Trecastagni ab tempo immemore, riconfermato a patrono principale in pertuo, la Chiesa Madre gode della fortuna di conservare insgini reliquie del Santo provenienti originariamente da Venezia , successivamente donate e conservate al monastero benedettino di San Nicol\u00f2 l'Arena a Catania, quindi per anni riposte in Cattedrale e poi da alcuni anni a Trecastagni dove vengono venerate dai devoti e fedeli. I festeggiamenti si svolgono nel corso della prima decade di dicembre, di solito la prima domenica del mese, e culminano il giorno 6 dicembre.\nLa storia della Chiesa Madre \u00e8 legata a quella di San Nicola, il primo documento fino ad esso trovato che attesta gi\u00e0 il culto di San Nicola nel territorio di \"Trium Castanearum\" e quindi della chiesa \u00e8 del 1351. Non si esclude che la presenza del culto del santo vescovo di Myra, nel territorio, sia ancora pi\u00f9 remoto vista la presenza dei tanti cenobi dedicati al santo e non di origine bizantina diffusi in Sicilia. \nNella Bolla di Papa Eugenio IV del 31 marzo 1446 la chiesa di \u201cS. Niccol\u00f2\u201d di Trecastagni. viene menzionata tra i benefici legati alla Collegiata di S. Maria dell'Elemosina di Catania. \nPresso l'archivio parrocchiale si conservano nei \"Libri d'Introito ed Esito\" e nelle \"Giuliane\" del tempo, memoria delle spese per la festa di San Nicola: \"Spisi per rotula 14 di pulviri per la festa di San Nicola e per la luminaria\" (1616). \"Spari di mortaretti e spese per la festa del glorioso Santo Nicolao e per cantare la Missa in musica\". Si fa pure menzione, dell'adempimento del Parroco della vicina Zafferana Etnea, la cui parrocchia era filiale della Chiesa Madre di Trecastagni, che offriva come tributo una torcia accesa durante tutto il tempo della celebrazione della Messa solenne nel giorno di San Nicola.\nI festeggiamenti, che nel corso del tempo si erano sopiti, ebbero una ripresa nel 1987, in concomitanza con il 900\u00ba anniversario della traslazione delle reliquie del Santo da Myra, in Turchia, a Bari. La festa \u00e8 un momento di forte aggregazione religiosa e sociale per i cittadini e i devoti. Ha inizio l'ultima domenica di Novembre, al termine della solenne Messa Vespertina, vengono benedetti gli abiti votivi che i devoti indossano nei giorni di festa. Un momento toccante \u00e8 la \"Svelata\" del simulacro del S. Patrono tra gli sventolii dei fazzoletti e le invocazioni: \"S. Nicola Evviva!\". Successivamente il simulacro viene intronizzato sull'altare maggiore. Nella Domenica pi\u00f9 vicina al 6 dicembre si svolge la festa esterna. La mattinata \u00e8 salutata dallo scampanio festoso e dagli spari di salve a cannone. Dopo la S. Messa animata dai bambini del catechismo, che offrono un fiore al Santo, la statua del S. Patrono, portata a spalla dai devoti, si affaccia dall'imponente portale della Chiesa Madre salutata dagli scampanii festosi, dal lancio di fiori e carte multicolore, in contemporanea allo sparo di mortaretti e giochi pirotecnici. Il simulacro e le reliquie dopo essere state collocate sulla \"vara\", iniziano la processione per le vie del paese, per fare rientro in chiesa verso le ore 13:00, dopo aver effettuato a corsa la ripida salita verso la loro chiesa: \"a 'cchianata da Matrici\". Momenti importanti della processione sono certamente l'omaggio floreale del Sindaco al S. Patrono e l'accoglienza della processione al suono di trombe e sparo di mortaretti presso il Largo dei Bianchi. Sul far della sera, dopo il solenne Pontificale, il simulacro di S. Nicola e le reliquie vengono portate nuovamente in processione, accompagnate dai gruppi, associazioni religiose, militari e civili. \u00c8 la parte pi\u00f9 caratteristica della festa e in un clima di raccoglimento e preghiera, la statua portata a spalla raggiunge la piazza Marconi dove, dopo la benedizione della citt\u00e0 con la Reliquie vi \u00e8 un variopinto spettacolo pirotecnico. Al rientro in chiesa il simulacro del S. Patrono viene \"Velato\" nella sua cameretta al grido di \"S. Nicola Evviva!\".\nIl Simulacro di S. Nicola viene esposto alla venerazione dei fedeli anche l'8 maggio nel ricordo della traslazione delle reliquie da Myra a Bari e nella solennit\u00e0 della dedicazione della Chiesa Madre.\nSport.\nA Trecastagni \u00e8 molto seguito il calcio con la squadra locale U.S.D. Trecastagni Calcio che milita nel campionato di Promozione Siciliana girone C. La societ\u00e0 etnea disputava le sue partite allo stadio La Carlina un impianto con circa 4300 posti, attualmente chiuso e dichiarato inagibile. I colori sociali sono il giallo e il blu.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nDi seguito la composizione del attuale.\nAltre informazioni amministrative.\nIl comune di Trecastagni fa parte delle seguenti organizzazioni sovracomunali: regione agraria n.7 (Colline litoranee di Acireale)."}
{"id": "36613", "revid": "292162", "url": "https://it.wikipedia.org/wiki?curid=36613", "title": "Tremestieri Etneo", "text": "Tremestieri Etneo (\"\u1e6c\u1e5bimmustera\" in ) \u00e8 un comune italiano di abitanti della citt\u00e0 metropolitana di Catania in Sicilia.\nStoria.\nL'attuale territorio di Tremestieri Etneo, per le sue favorevoli condizioni ambientali e la centralit\u00e0 della sua posizione geografica, posta tra l'Etna e la citt\u00e0 di Catania, \u00e8 stato sede di nuclei abitati sin da tempi remoti. Di tale evenienza restano solo sparute tracce essendo state le altre, nella maggior parte, cancellate dai numerosi e ricorrenti eventi calamitosi, soprattutto di natura vulcanica e tellurica, che si sono abbattuti in ogni tempo sul territorio.\nConfermano tale tesi i pochi ma significativi reperti archeologici, casualmente rinvenuti nel territorio, costituiti da spezzoni di sepolcri di terracotta, lucerne, vasellame, monete e piccoli utensili in metallo o in pietra, riferentisi, per lo pi\u00f9, al periodo romano e bizantino e, pi\u00f9 raramente, a quello ellenistico.\nLe prime citazioni scritte del toponimo \"Tria Monasteria\" si trovano in scritture pubbliche risalenti al periodo della dominazione normanna in Sicilia; la pi\u00f9 antica \u00e8 contenuta nel testo di un diploma del 1198, custodito nella biblioteca dei Benedettini di Catania.\nFrequenti sono stati i terremoti e le lave che sin dalla preistoria hanno sconvolto e distrutto il territorio e l'abitato di Tremestieri. Per la violenza e gli ingenti danni provocati si ricordano le lave del 122 a.C., del 1381 e del 1444 ed i terremoti del 1169, del 1693 e del 1818.\nNonostante le frequenti e ripetute calamit\u00e0 dovute alle eruzioni, ai terremoti, alle micidiali epidemie ed alle ricorrenti avversit\u00e0 atmosferiche, alle quali seguivano spesso lunghi periodi di carestia, la piccola comunit\u00e0 di Tremestieri \u00e8 sempre riuscita a risorgere ed a proliferare grazie alla indomita volont\u00e0 di rinascita e allo spirito di attaccamento ai luoghi dei suoi abitanti perennemente corroborati da una radicata e profonda fede religiosa.\nLa crescita e l'importanza assunta dalla comunit\u00e0 tremestierese \u00e8 indirettamente comprovata dalla bolla papale, emanata nel 1446 da papa Eugenio IV, con la quale la chiesa \" de tribus monasteriis\", che da tempo accoglieva anche i fedeli delle contrade circonvicine, fu elevata alla dignit\u00e0 parrocchiale.\nNei primi anni del XVII secolo l'abitato di Tremestieri contava una popolazione di oltre 1.200 persone e aveva ben sette chiese.\nNel 1641 il \"casale\" di Tremestieri, essendo stato venduto al ricco mercante genovese Giovanni Andrea Massa, venne staccato dalla giurisdizione demaniale di Catania a cui apparteneva sin dal periodo aragonese ed acquist\u00f2 una propria autonomia amministrativa seppure alquanto condizionata da un anacronistico sistema di governo di tipo feudale.\nNel 1817, per effetto della riforma amministrativa introdotta in Sicilia dalla restaurata monarchia borbonica, fu abolito il sistema feudale e Tremestieri divenne Comune.\nLe prime amministrazioni comunali, superando non poche difficolt\u00e0, soprattutto di ordine finanziario, riuscirono a realizzare un modesto programma di opere pubbliche volto, tra l'altro, a migliorare i collegamenti con i paesi confinanti ed alla costruzione del cimitero.\nNel 1874 al toponimo Tremestieri, la cui etimologia sembra derivare dalla corruzione del latino \"Tria Monasteria\", venne aggiunto l'aggettivo \"Etneo\" per distinguerlo da una omonima localit\u00e0 nei pressi della citt\u00e0 di Messina.\nA partire dagli anni sessanta Tremestieri, (prima nella frazione Canalicchio, un'isola amministrativa posta a ridosso di Catania, e poi nel capoluogo e nella frazione Piano, distanti 9 chilometri circa dalla citt\u00e0), ha registrato un eccezionale sviluppo edilizio con conseguente aumento della popolazione da duemila abitanti degli anni cinquanta agli oltre 22.000 attuali.\nIl fenomeno \u00e8 stato determinato dalla concomitanza di una serie di fattori socio economici, quali la espansione urbanistica della citt\u00e0 di Catania e la crisi del settore agricolo che ha fatto definitivamente tracollare la tradizionale economia del paese basata originariamente sulla viticoltura ed olivicoltura e, negli ultimi anni, sulla agrumicoltura.\nGeografia antropica.\nFrazioni.\nLe due frazioni pi\u00f9 importanti di Tremestieri Etneo sono Canalicchio (isola amministrativa) e Piano.\nEconomia.\nLa produzione tipica locale consiste principalmente nei prodotti dell'agricoltura quali agrumi, olive e uva da mosto ed artigianali costituiti da ricami e prodotti in pietra lavica.\nNegli ultimi anni il settore edilizio ha subito un fortissimo impulso.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Tremestieri Etneo fa parte delle seguenti organizzazioni sovracomunali: regione agraria n.7 (Colline litoranee di Acireale).\nSport.\nNel campionato italiano di Serie A milita dal 2012 il Canalicchio Catania Beach Soccer rappresentante la frazione di Canalicchio che appartiene al comune di Tremestieri Etneo. In pi\u00f9, sempre a Canalicchio, gioca l'\"A.S.D. Canalicchio\" che milita nel campionato di seconda categoria.\nTremestieri Etneo ha anche una squadra di volley femminile la Messaggerie Orizzonte Tremestieri che milita nel campionato nazionale di Serie B1. Mentre la squadra maschile di volley Algoritmi Tremestieri milita nel campionato nazionale di Serie B2.\nA Tremestieri Etneo gioca la squadra di pallanuoto maschile Muri Antichi che milita Serie A2 Girone Sud."}
{"id": "36614", "revid": "923674", "url": "https://it.wikipedia.org/wiki?curid=36614", "title": "Valverde (comune)", "text": "Valverde (\"Be\u1e0d\u1e0duvirdi\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nStoria.\nValverde (detta anche \"Aci Belverde\", seppur desueta come forma) e le altre Aci trassero la propria origine comune dall'ipotetica Xiphonia, misterioso centro greco oggi scomparso.\nLa storia della medievale \"Jachium\" e poi dell'araba \"Al-Yag\" coincide strettamente con quella del Castello di Aci. Di questo periodo \u00e8 la fondazione del Santuario di Valverde.\nLa storia di Valverde sar\u00e0 praticamente condivisa fino al XVII secolo con quella degli altri casali del territorio di Aci.\nSotto il dominio spagnolo, nel XVII secolo, il notevole sviluppo economico di Aquilia Nuova (Acireale) caus\u00f2 contrasti e rivalit\u00e0 con gli altri casali che chiedevano l'autonomia amministrativa: \u00e8 stata cos\u00ec concessa la separazione dei casali di Aci. Nacquero: Aci Bonaccorsi (1652), Aci Castello (1647) (comprendente anche Aci Trezza), Aci San Filippo ed Aci Sant'Antonio (1628) (comprendente all'epoca anche \"Aci\" Valverde, Aci Catena ed Aci Santa Lucia).\nL'autonomia comunale arriver\u00e0 per\u00f2 solo in epoca moderna: la scintilla fu lo storno da parte del comune di Aci Sant'Antonio dei fondi destinati alla costruzione del Cimitero dell'allora frazione Valverde in contrada Caramme, che scaten\u00f2 la reazione dei valverdesi: era il 1949. Due anni pi\u00f9 tardi, il 6 maggio 1951, con Legge regionale n. 39 del 14 aprile 1951, fu istituito il Comune di Valverde; il 25 maggio 1952 si tennero le elezioni per il primo consiglio comunale. Il primo sindaco fu Vincenzo Gammino, pi\u00f9 volte rieletto, rimasto in carica per oltre 25 anni.\nHa condiviso la denominazione con l'omonimo comune italiano in provincia di Pavia soppresso il 1\u00ba gennaio 2019.\nToponimo.\nMolti storici dibattono oggi sull'origine dell'antico toponimo tardo antico \"\"Vallis Viridis\". Il borgo fu chiamato in siciliano \"Bedduviddi\"\" (Belverde), e quindi italianizzato, ma non senza polemiche.\nMonumenti.\nIl monumento pi\u00f9 importante \u00e8 il Santuario di Maria Santissima di Valverde, che si trova in centro ed \u00e8 di sicura origine medievale, anche se rimaneggiato in epoche successive. Altro luogo spirituale \u00e8 l'Eremo di Sant'Anna, che, pur appartenendo al territorio di Aci Catena, ha fortemente inciso nella vita della citt\u00e0.\nInoltre nel territorio comunale si trovano resti di un villaggio primitivo nei pressi della contrada Casal Rosato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Valverde fa parte delle seguenti organizzazioni sovracomunali: regione agraria n.7 (Colline litoranee di Acireale).\nHockey su prato.\nA Valverde \u00e8 molto praticato l'hockey su prato e la squadra locale, la \"Polisportiva Valverde\", ha raggiunto il 10 giugno 2007 la promozione in serie A1.\nCalcio.\nPer quanto riguarda il calcio, il Calcio Valverde il 11 maggio 2008 ha raggiunto la promozione in Prima Categoria.\nScacchi.\nNel 2005 fu fondata l'Associazione Dilettantistica Scacchi Valverde ad opera di Domenico Borgese, Salvo Cosentino (presidente), Santo Daniele Spina, Franco Barbagallo. Fino al 2012 furono organizzati quindici tornei serali, quattro tornei rapid play, sei tornei lampo, un torneo provinciale (9\u00ba torneo, 6-8 gennaio 2006)."}
{"id": "36617", "revid": "125935752", "url": "https://it.wikipedia.org/wiki?curid=36617", "title": "Zafferana Etnea", "text": "Zafferana Etnea (\"'a Zafarana\" in siciliano) \u00e8 un comune italiano di abitanti della citt\u00e0 metropolitana di Catania in Sicilia. Fa parte del Parco dell'Etna.\nPer quanto concerne l'amministrazione ecclesiastica, il territorio di Zafferana Etnea ricade all'interno dell'arcidiocesi metropolitana di Catania, XI vicariato \"Paesi della Zona Bosco\".\nGeografia fisica.\nTerritorio.\nZafferana Etnea sorge a 574\u00a0m. s.l.m., alle pendici orientali dell'Etna, il vulcano attivo pi\u00f9 grande d'Europa. Si estende fino alla vetta sommitale del vulcano, includendo nel proprio territorio paesaggi di inestimabile bellezza naturalistica, dai fitti boschi alle distese di deserto lavico.\n\u00c8 uno dei comuni del Parco regionale dell'Etna e nel suo territorio rientrano le tre grandi valli che secondo accreditate ipotesi rappresentano la testimonianza della sequenza della genesi del vulcano: Valle del Bove, Val Calanna e Valle San Giacomo.\nL'abitato \u00e8 adagiato in una vallata, ai piedi dei monti Pomiciaro (1715\u00a0m s.l.m.), Zoccolaro (1739\u00a0m s.l.m.) e Fior di Cosimo (1178\u00a0m s.l.m.), disposto in lunghezza parallelamente alla costa jonica, sul cui mare si affaccia come una terrazza.\nCollocata in una posizione gradevole per gli amanti della tranquillit\u00e0 e della natura, dista pochi chilometri dai centri maggiori (Catania 24,6\u00a0km, Taormina 36,6\u00a0km, Acireale 13,7\u00a0km) e si trova a met\u00e0 strada tra il mare e la montagna.\nZafferana rappresenta una delle porte d'accesso al vulcano, grazie alla strada provinciale dell'Etna che la collega alla stazione turistica di Rifugio Sapienza (Nicolosi) da un lato, e a quella di Piano Provenzana (Linguaglossa) dall'altro.\nLe distanze dai capoluoghi di provincia siciliani sono:\nClima.\nZafferana rappresenta un'importante stazione climatica, essendo luogo adatto per la villeggiatura quando il clima, nelle grandi citt\u00e0, diventa irresistibilmente caldo. La presenza della montagna, con i suoi boschi rigogliosi, consente infatti di far fronte alle temperature particolarmente elevate dei mesi estivi.\nIl clima, mite nei mesi autunnali e primaverili, diviene abbastanza rigido in inverno, causando gelate e occasionalmente qualche nevicata, ma favorendo gli amanti degli sport invernali ad alta quota.\nLa temperatura media \u00e8 di alcuni gradi pi\u00f9 bassa rispetto a quella della citt\u00e0 di Catania e, in generale, delle citt\u00e0 della provincia poste in riva al mare.\nClassificazione climatica: Zona C, GR-G (gradi-giorno) 1184, Altitudine 574.\nOrigini del nome.\nDiverse sono le ipotesi sull'origine del nome; alcuni studiosi ritengono che la parola derivi dall'arabo \"Zaufanah\", che significa \u201cgiallo\u201d, per l'abbondanza dei giunchi e delle ginestre che si trovano nei boschi del territorio; altri pensano che il nome provenga da parole arabe col significato di \u201ccontrada ricchissima d'acqua\u201d oppure \u201cfischio del vento\u201d.\nL'ipotesi pi\u00f9 attendibile la si trova nell'Enciclopedia italiana di Gerolamo Boccardo, in cui facendo accenno alla coltivazione dello zafferano egli scrive che questa coltivazione \u00abera industria principale nel moderno comunello di Zafferana Etnea; che da detta cultura prese il nome\u00bb. Questa supposizione \u00e8 avvalorata dal quadro della \"Madonna della Provvidenza\" (1838) di Giuseppe Rapisardi, in cui \u00e8 dipinto un vaso con fiori di zafferano.\n\u00c8 definita la \"Perla dell'Etna\".\nStoria.\nIl territorio di Zafferana Etnea era attraversato, fin dal tempo dell'occupazione romana, da un importante asse viario che collegava la citt\u00e0 di Tauromenium a quella di Katane, costituendo un percorso alternativo alla via Consolare Pompeia che costeggiava il litorale jonico. Questa strada pedemontana consentiva lo spostamento dei soldati romani al riparo dagli attacchi nemici e permetteva di raggiungere e attraversare l'imponente Bosco d'Aci, la cui legna veniva utilizzata per la costruzione delle navi.\nA tal proposito, il celebre antropologo palermitano Giuseppe Pitr\u00e8, nella sua \"Biblioteca delle tradizioni popolari\", cita Zafferana come luogo di passaggio dei tre santi Alfio, Filadelfo e Cirino, condotti dal preside Tertullo da Tauromenium a Leontini per esservi martirizzati il 10 maggio 253. Secondo alcune fonti in quel caso un'eruzione dell'Etna aveva reso impraticabile la strada costiera (via Pompeia), costringendo la legione e i condannati a servirsi della strada etnea.\nUna piccola parte di questa antica strada lastricata, in seguito riadattata a mulattiera e utilizzata fino agli inizi del secolo scorso, \u00e8 ancora visibile presso la contrada Dagalone. Altra testimonianza della presenza dei romani nel territorio \u00e8 rappresentata dal ritrovamento di alcune monete romane.\nA causa delle eruzioni dell'Etna e dei terremoti che pi\u00f9 volte devastarono la zona, non si hanno altri reperti storici anteriori al sisma del Val di Noto del 1693.\nLa storia dell'abitato attuale ha origine con la fondazione del Priorato di San Giacomo, un monastero benedettino costruito nel Medioevo e di cui si hanno notizie certe a partire dal 1387 in un documento firmato dal Vescovo di Catania Simone del Pozzo.\nDa una bolla papale firmata da Papa Eugenio IV nel 1443 si apprende dell'esistenza di un'annessa chiesa dedicata a san Giacomo, sacramentale e parrocchiale, il che fa presumere che fosse frequentata da un primo nucleo di abitanti sorto attorno al monastero, oltre che dai numerosi pellegrini che accorrevano nel giorno della festa del santo, il 25 luglio.\nLa vita monastica nel Priorato fin\u00ec nel 1464, ma la chiesa rimase aperta al culto fino almeno al 1677, venendo poi probabilmente distrutta, insieme all'intero complesso, dal terribile terremoto del 1693.\nIl Priorato si trovava all'inizio della svasatura della Valle San Giacomo, a monte dell'odierno abitato.\nAlcuni studiosi agiografi sostengono che un primo piccolo monastero in territorio zafferanese fosse stato istituito da san Sabino (m. 15 ottobre 760), vescovo di Catania, che lasci\u00f2 la gestione della diocesi per ritirarsi in un luogo pacifico insieme ai suoi discepoli. Questo fatto non \u00e8 sostenuto da fonti certe, ed \u00e8 azzardato ipotizzare che il Priorato di san Giacomo sia sorto in seguito sull'originario Monastero di san Sabino.\nIl primo toponimo che si riscontra nella storia di Zafferana \u00e8 \u201cCella\u201d, che indicava lo stesso territorio di San Giacomo, dove era ubicato il priorato. In un documento del 1694, invece, compare per la prima volta il toponimo \u201cZafarana\u201d che dar\u00e0 poi il nome al paese.\nLe terre della contrada Zafarana dipesero amministrativamente dai comuni di Trecastagni, Viagrande ed Aci Sant'Antonio fino al 1826, mentre dal punto di vista religioso la chiesa del borgo (chiesa della Madonna della Provvidenza), costruita agli inizi del Settecento, fu vincolata all'Arcipretura Parrocchiale \"S. Nicola di Bari\" di Trecastagni fino alla costituzione della parrocchia (1753).\nIl 21 settembre 1826 un decreto di Francesco I, dispose che i quartieri Zafarana Etnea, Sarro, Rocca d'Api, Bongiardo e Pisano formassero, distaccandosi dai comuni di Trecastagni, Viagrande ed Aci SS. Antonio e Filippo, un nuovo comune col nome di Zafarana Etnea, poi Zafferana Etnea. A questo nuovo Comune si unirono in seguito le altre frazioni di Fleri (1851) e Petrulli (1951), mentre la frazione Bongiardo pass\u00f2, nel 1934, al neo-costituito comune di Santa Venerina.\nCronologia degli eventi sismici.\nIl terremoto del 19 ottobre 1984.\nIl 19 ottobre 1984, alle ore 18.43, la cittadina fu colpita da un terremoto di magnitudine macrosismica 3.7.\nIl terribile evento sismico cre\u00f2 il panico tra gli abitanti di Zafferana e dei borghi limitrofi: si cont\u00f2 una vittima colpita da un calcinaccio durante la fuga; ingenti i danni alle abitazioni, agli edifici civili e amministrativi, a quelli sacri.\nLa Chiesa Madre fu interessata dal crollo della volta della navata centrale che cadde rovinosamente sul pulpito distruggendolo, da crepe sugli stucchi e da profonde fratture lungo i pavimenti e le pareti; i danni la resero inagibile alle sacre funzioni e fu sostituita da una tensostruttura realizzata nella vicina Piazza della Regione Siciliana, che ospit\u00f2 i fedeli per ben quattordici anni. Anche il Palazzo Municipale divenne impraticabile per i pericoli di crollo.\nGli abitanti, privati delle loro case, furono ospitati per mesi in tende messe a disposizione dalla Croce Rossa Italiana e dall'Esercito Italiano, chiamati sul posto per far fronte alle necessit\u00e0 dei senza tetto.\nUna replica importante si ebbe sei giorni dopo, il 25 ottobre 1984, con epicentro nella frazione Fleri. Anche questo terremoto caus\u00f2 danni ingenti agli edifici civili e sacri nella frazione stessa e in quella limitrofa di Pisano Etneo.\nCronologia degli eventi eruttivi.\nL'eruzione dell'Etna del 1792.\nA seguito degli eventi eruttivi cominciati nel marzo 1792, il primo di giugno si apr\u00ec un cratere sul lato est dell'Etna, preannunciato da terremoti. Il fuoco del vulcano divor\u00f2 fertili terreni lasciando dietro di s\u00e9 una lingua nera di lava.\nI primi di agosto la colata lavica si affacci\u00f2 dalle colline che vanno dall'Airone alla Valle San Giacomo, seminando il panico nel piccolo borgo. Ormai privi di speranza per la salvezza delle proprie case, gli zafferanesi raccolsero le loro cose e si prepararono a lasciare le loro propriet\u00e0.\nDai zafferanesi, che in un impeto di fede avevano portato in processione dalla chiesa la statua della Madonna della Provvidenza, l'improvviso cessare dell'eruzione alle porte dell'abitato venne inteso come una grazia straordinaria. Il popolo tutto grid\u00f2 al miracolo e fece voto di recarsi in quel luogo in pellegrinaggio ogni anno. Sul posto nel 1861 venne edificato un monumentale altarino e, ancor oggi, la cittadinanza scioglie il voto dei padri recandovisi ogni anno durante i festeggiamenti patronali.\nL'eruzione dell'Etna del 1991-1993.\nCominciata il 14 dicembre 1991 e terminata il 30 marzo del 1993, fu l'eruzione etnea di pi\u00f9 lunga durata tra quelle recenti. La lava fuoriusc\u00ec da un sistema di fratture localizzate lungo la base del cratere di sud-est, in direzione nord-sud, che si estese nel giro di alcuni giorni da quota 3.100 a quota 2.200 s.l.m.\nSimboli.\nLo Stemma e il Gonfalone del Comune di Zafferana Etnea sono stati approvati con D.P.R. 4 ottobre 2001 dalla Presidenza della Repubblica.\nBlasonatura Gonfalone.\nIn realt\u00e0 i ricami sono in argento, cos\u00ec come l'iscrizione centrata, che \u00e8 posta in alto e non in basso.\nMonumenti e luoghi d'interesse.\nArchitetture religiose.\nChiesa Madre.\nLa chiesa madre di Santa Maria della Provvidenza \u00e8 il monumento pi\u00f9 importante della citt\u00e0. Iniziata nel 1731 \u00e8 stata pi\u00f9 volte danneggiata e resa inagibile da terremoti, l'ultima volta dal sisma del 1984. Il suo prospetto, realizzato nel XX secolo, \u00e8 in pietra bianca di Siracusa. Al suo interno conserva opere di Giuseppe Sciuti.\nCapitelli votivi.\nIn centro storico - Fu costruito nel 1861 ad opera dei fedeli nello stesso luogo in cui nel 1792 avvenne un miracolo attribuito all'intercessione della Vergine: il fronte lavico dell'eruzione dell'Etna, ormai incombente sull'abitato, prodigiosamente si arrest\u00f2 nel medesimo punto in cui il simulacro della Madonna fu portato in processione. Proprio a ricordo di quell'evento sul timpano che sormonta l'altare \u00e8 scritto: \"TU SALUS NOSTRA\", cio\u00e8 \"Tu nostra salvezza\". Ancor oggi l'Altare contiene l'originario simulacro della Vergine, bella opera settecentesca in gesso dipinto. Questo Altarino rappresenta una testimonianza della devozione alla Madonna e ogni anno, in memoria del miracolo del 1792, il popolo scioglie l'antico voto pronunciato dagli avi, raggiungendolo in processione il sabato che precede la seconda domenica di agosto. Una lapide marmorea, collocata ai piedi del simulacro della Madonna, cos\u00ec recita: \"A pi\u00e8 di questo simulacro dell'Augusta Vergine della Provvidenza, la lava etnea del 1972 prodigiosamente qui ristette. I fedeli questo monumento vi eressero nel 1861\".\nIn centro storico - Il primo altarino dedicato alla Madonna delle Grazie venne costruito quando ancora la strada non esisteva, nel torrente sottostante. Qui si trovava la piccola abitazione di un mendicante che, per guadagnarsi da vivere, vendeva l'acqua alle famiglie, non essendovi ancora una rete idrica. Un giorno, durante una piena, il mendicante venne trascinato dalle acque; impaurito, preg\u00f2 la Madonna e improvvisamente si sent\u00ec afferrato dai capelli e trascinato verso un masso dove credette di scorgere il profilo della Madonna. Con la costruzione della strada attuale, la famiglia Marano, allora proprietaria del Parco Comunale (Villa Anna), offr\u00ec lo spazio per costruire questo nuovo altarino, all'interno del quale \u00e8 stata riportata la pietra che salv\u00f2 il mendicante.\nNella contrada Piano dell'Acqua - Il capitello a forma di stele raffigura la Madonna della Provvidenza, voluta dai cittadini zafferanesi a memoria del prodigioso arresto della colata lavica che nel 1992 incombeva sull'abitato. Allora, in processione, il popolo dei fedeli raggiunse il fronte lavico, chiedendo la grazia della salvezza della loro citt\u00e0. E cos\u00ec fu: la lava si ferm\u00f2 poco tempo dopo nel punto in cui il simulacro della Madonna era stato portato. La stele col simulacro della Madonna venne inaugurata il 13 novembre 1994 dal cardinale Salvatore Pappalardo e fu fatto voto di raggiungere questo luogo in processione ogni primo sabato di giugno. Ai piedi della stele, una targa commemorativa, cos\u00ec recita: \"Tu fosti, o Madre della Divina Provvidenza, difesa e baluardo della nostra citt\u00e0 che a Te deve salvezza dal fuoco ormai incombente dell'eruzione 1991-'92. Il popolo grato questa stele eresse il 13 novembre 1994 \".\nArchitetture civili.\nPalazzo Municipale.\nL'elegante costruzione fine ottocentesca, posta sullo stesso livello urbanistico della Chiesa Madre, si affaccia sulla centralissima piazza Umberto I.\nIl palazzo \u00e8 un gradevole esempio di stile liberty, con cornicione merlato, inserti floreali sul prospetto principale e, al centro, sopra il balcone d'onore, uno stucco riprende lo stemma comunale, con l'aquila che tiene tra gli artigli due grappoli d'uva, posta sopra un medaglione su cui \u00e8 dipinta l'Etna in eruzione.\nL'edificio, reso inagibile dal terremoto del 19 ottobre 1984, dopo un lungo restauro, \u00e8 stato inaugurato il 30 maggio 2009 alla presenza delle istituzioni comunali, del presidente della Regione Siciliana Raffaele Lombardo e dell'Arcivescovo Metropolita di Catania Salvatore Gristina.\nAl suo interno si conservano due importanti opere del pittore locale Giuseppe Sciuti: \"Il Benessere e le Arti\" ed un autoritratto.\nPer raggiungere il Municipio dalla piazza si percorre una coreografica scalinata curvilinea a doppia rampa, con lampioni anch'essi liberty; al centro della scalinata \u00e8 collocato un busto del pittore Giuseppe Sciuti, in memoria dell'artista cui Zafferana diede i natali.\nVilla Manganelli.\nSi tratta di una monumentale villa, la pi\u00f9 maestosa del territorio comunale, appartenuta alla nobile famiglia catanese dei Patern\u00f2 - Manganelli. La sua costruzione avvenne tra la fine del secolo XIX e gli inizi del secolo XX, in contrada Sarro.\nAree naturali.\nParco Comunale.\nIl Parco Comunale \u00e8 il pi\u00f9 grande giardino pubblico del comune, situato in pieno centro, sul lato nord del torrente Salaro in prossimit\u00e0 della Chiesa della Madonna delle Grazie e vi si accede da un piazzale intitolato a Papa Giovanni Paolo II.\nL'Ilice di Carlino.\nIn contrada \"Carlino\" (o \"Carrino\") si trova un antico leccio (ilici in siciliano) secolare. Si tratta senza dubbio del leccio di maggiori proporzioni dell'Etna e probabilmente pi\u00f9 antico dell'et\u00e0 attribuitagli di circa seicento anni. Il maestoso albero presenta le seguenti dimensioni: altezza 18\u00a0m circa, diametro massimo della chioma 24\u00a0m circa e circonferenza alla base di 4,8\u00a0m. Le attuali condizioni vegetative sono buone, lo stato di salute \u00e8 discreto, con un inizio di marcescenza alla biforcazione principale.\nL'ilice pu\u00f2 essere raggiunto da un sentiero pedonale che inizia a monte dell'abitato di Zafferana Etnea, dalla contrada denominata \"Dagalone\", e da una pista di propriet\u00e0 del Corpo Forestale che si diparte dalla borgata Caselle, nel comune di Milo. Nei pressi dell'albero ci sono due edifici rurali ed una cisterna.\nSociet\u00e0.\nIl dialetto.\nIl dialetto parlato a Zafferana Etnea \u00e8 quello catanese (non metafonetico orientale), da cui per\u00f2 si discosta in alcune singolari caratteristiche, derivate dalla distanza dal capoluogo etneo e dall'influenza della pi\u00f9 vicina citt\u00e0 di Acireale. Nei verbi della terza coniugazione (italiano: -ire; siciliano: -iri), ad esempio, la terza persona singolare cambia la \"i\" con la \"a\": per il verbo \"v\u00e9niri\" (venire), a Zafferana si utilizza spesso \"iddu vena\" in luogo di \"iddu veni\" (egli viene). Nell'utilizzo della 1\u00aa persona singolare dell'aggettivo possessivo \"mio\", nella forma contratta di utilizzo corrente, si assiste alla sostituzione delle \"\u00e8\" con la \"\u00f2\": \"a m\u00f2 casa\" in luogo del catanese \"a m\u00e8 casa\" (a casa mia).\nNon mancano anche a Zafferana gli antichi proverbi dialettali, alcuni comuni anche alle altre localit\u00e0, altri invece propri della cittadina:\nTipica inoltre l'associazione agli abitanti di un nomignolo o un soprannome, il cosiddetto \"nci\u00f9ria\" (o \"peccu\" o \"peccuru\"), ancora oggi frequentemente utilizzati, derivati dall'attivit\u00e0 lavorativa, da fatti accaduti o da vezzi personali, oppure ereditati nei secoli dagli avi. I soprannomi servivano inoltre a consentire una rapida identificazione delle persone, essendo anticamente Zafferana una piccola comunit\u00e0 con stretti legami di parentela tra gli abitanti, e quindi stessi cognomi, e vigendo l'usanza di dare ai figli i nomi dei nonni.\nInteressante anche la tradizione religiosa orale, che tramanda fino ad oggi innumerevoli componimenti dialettali, ancora oggi mai scritti in un'unica raccolta.\nIl dialetto a Zafferana \u00e8 ancora correntemente utilizzato nelle relazioni sociali locali, anche da buona parte delle giovani generazioni, in alternativa alla lingua nazionale.\nCultura.\nEventi.\nIl Premio letterario \"Brancati\".\nPrestigioso evento culturale nato nel 1967 per desiderio di importanti nomi della letteratura e del giornalismo italiani: Dacia Maraini, Pier Paolo Pasolini, Leonardo Sciascia, Vanni Ronsisvalle e molti altri ancora. Il Convegno-Premio si prefigge di commemorare la vita e le opere del grande scrittore siciliano Vitaliano Brancati, che a Zafferana Etnea amava soggiornare, ritenendo la cittadina il luogo ideale per dare voce alla sua \u201cNinfa ispiratrice\u201d.\nZafferana diviene cos\u00ec, ogni anno, la sede culturale di un importante momento di dialogo e di confronto sui temi della cultura, nazionali ed internazionali.\nIl Premio \u00e8 organizzato dall'Amministrazione Comunale (Assessorato alla Cultura) in collaborazione con la Regione Siciliana, con la Provincia di Catania e con l'Universit\u00e0 degli Studi di Catania, che insieme hanno istituito la \u201cFondazione Brancati-Zafferana\u201d, ente volto a promuovere la cultura a livello internazionale.\nL'evento culturale si svolge alla fine del mese di settembre ed \u00e8 ospitato presso l'Auditorium dell'ex-Collegio \"S. Anna\".\nEtna in scena.\nEtna in scena \u00e8 il cartellone di eventi in programma per l'estate zafferanese.\nOgni anno da giugno a settembre il Comune di Zafferana Etnea, l'Associazione Pro loco, la Provincia Regionale di Catania e la Regione Siciliana organizzano serate con spettacoli di danza, cinema e teatro.\nL'Ottobrata zafferanese.\nL'Ottobrata zafferanese \u00e8 un evento fieristico-culturale che si svolge tutte le domeniche del mese di ottobre nel centro storico del paese.\nNata all'inizio degli anni ottanta come una semplice mostra-mercato di prodotti tipici, \u00e8 frequentata da vari visitatori.\nGeografia antropica.\nFrazioni, contrade e quartieri.\nAirone, Algerazzi, Ballo, Bonanno, Cancelliere, Carlino, Cassone, Cavotta, Civita, Dagalone, Emmaus, Finaita, Fleri, Fortino, Marino, Mulini, Passopomo, Petrulli, Piano dell'Acqua, Pietralunga, Pisanello, Pisano Etneo, Poggiofelice, Primoti, Rocca d'Api, San Giacomo, San Giovannello, San Vito, Sarro, Scacchiere, Sciara, Sparavite, Spoligni, Villaggio san Vito.\nEconomia.\nArti e mestieri del passato.\nTra i mestieri che appartengono ormai alla memoria delle tradizioni e degli usi popolari, \u00e8 necessario ricordare l'importante figura dei carbonai e dei venditori di ghiaccio.\nIl carbone richiedeva una lavorazione del tutto particolare che obbligava gli operai alla permanenza per alcuni giorni in montagna, e che prevedeva la raccolta della legna ed il suo incenerimento attraverso tecniche tipiche di combustione per mezzo dei cosiddetti \u201cfussuna\u201d, montagnole di legna ricoperte di terra.\nI venditori di ghiaccio, invece, rappresentavano un'importante risorsa refrigerante durante l'estate: grossi cubi di ghiaccio, conservati fin dall'inverno in montagna, ad alta quota, in grotte o buche appositamente scavate, venivano al bisogno sezionate e trasportate in paese e nelle localit\u00e0 limitrofe, ed utilizzate per tenere in freddo alimenti e bevande, oltre che per la produzione di gelati e granite.\nL'economia oggi.\nL'economia zafferanese oggi si basa essenzialmente sulla pastorizia, la produzione di vino e l'apicoltura. L'allevamento degli ovini ha sempre costituito un'importante risorsa, grazie alla presenza dei vasti pascoli erbosi durante tutto il corso dell'anno; numerose sono le aziende casearie presenti sul territorio, alcune delle quali sono anche divenute delle importanti e prestigiose marche commerciali (Zappal\u00e0).\nLa produzione del vino si avvale degli ottimi terreni vulcanici alle pendici dell'Etna, che donano alle uve locali caratteristiche organolettiche pregevoli. Proprio queste qualit\u00e0 hanno consentito l'attribuzione al vino Etna del marchio DOC. Molte sono le aziende vinicole che producono ottimi vini da vitigni per lo pi\u00f9 di nerello mascalese e carricante.\nIl miele, considerato l'oro dell'Etna, \u00e8 la principale fonte di reddito per la popolazione. Con oltre settecento apicoltori, Zafferana vanta la produzione del 15% circa del miele nazionale, con variet\u00e0 di prodotto che vanno dal millefiori all'arancio, dall'eucalipto al castagno. \u201cI lapari\u201d (gli apicoltori) zafferanesi intrapresero questa attivit\u00e0 a partire dal 1920 circa, quando sperimentarono questo mestiere e lo trasformarono in una vera e propria arte. Il miele zafferanese \u00e8 rinomato in tutta Italia; ottimo per le sue propriet\u00e0 curative (a seconda del tipo lassative, contro la tosse, il raffreddore, ecc.), \u00e8 correntemente utilizzato per la preparazione di dolci e pietanze tipiche.\nDa ricordare anche l'importanza economica offerta dalla produzione dell'olio, dalla piantagione delle mele (di qualit\u00e0 molto pregiata) e dalla raccolta e dalla lavorazione e conservazione dei funghi e delle castagne.\nIl turismo.\nIl turismo rappresenta per il paese di Zafferana un'importante risorsa economica durante buona parte dell'anno.\nIl turismo invernale nasce a Zafferana intorno alla fine degli anni venti del 1900, quando le contrade ad alta quota (Piano del Vescovo, Val Calanna e Valle del Bove) cominciano ad essere frequentate da appassionati di sci, di escursionismo e di arrampicata.\nIl luned\u00ec successivo alla seconda domenica di agosto, si svolge la festa patronale in onore della Madonna della Provvidenza, con uscita del fercolo e del simulacro dalla Chiesa Madre.\nAlla fine del mese di settembre si svolge il Convegno-Premio letterario \"Brancati\", nato nel 1967 a memoria dello scrittore siciliano Vitaliano Brancati.\nottobre \u00e8 segnato dalla \u201cOttobrata zafferanese\u201d, una mostra-mercato di prodotti tipici.\nDa una recente statistica, Zafferana Etnea risulta essere il quinto comune della provincia di Catania per grado di attrattiva turistica, con un valore pari a 20,15, preceduta da Aci Castello (39,01), Calatabiano (26,29), Nicolosi (21,07) e Acireale (20,78).\nInfrastrutture e trasporti.\nAutostrade.\nPer chi proviene da Messina in direzione Catania:\nPer chi proviene da Catania in direzione Messina:\nAmministrazione.\n Regno d'Italia\n Repubblica Italiana\nAltre informazioni amministrative.\nIl Comune di Zafferana Etnea fa parte delle seguenti istituzioni e associazioni:"}
{"id": "36619", "revid": "125951723", "url": "https://it.wikipedia.org/wiki?curid=36619", "title": "Carano (Ville di Fiemme)", "text": "Carano (\"Car\u00e0n\" in dialetto fiammazzo) \u00e8 una frazione di abitanti del comune di Ville di Fiemme, nella provincia autonoma di Trento.\nUn tempo comune autonomo, il 1\u2070 gennaio 2020 si \u00e8 fuso con i comuni di Daiano e Varena nel nuovo comune di Ville di Fiemme.\nCarano \u00e8 un tipico insediamento alpino disposto su un terrazzo in posizione dominante, con vista sulla catena del Lagorai e le Pale di San Martino.\nLa Valle del Rio Val, detta anche Val d'Osta, divide il paese in due parti: la Villa, che \u00e8 l'agglomerato principale e pi\u00f9 elevato (m. 1120), e Rad\u00f2e, dove sorge la chiesa (m. 1086).\nStoria.\nIl paese di Carano ha origini molto antiche che risalgono al periodo romano, quando ai precedenti insediamenti dell'et\u00e0 del Ferro situati sulla sommit\u00e0 di dossi ben difendibili, ne vengono aggiunti dei nuovi su zone prative ben soleggiate. Il nome antico latino del villaggio era \"Cadranum\" (Cadrano), che deriverebbe da quello di \"praedium\" romano.\nIl primo documento storico in cui si fa riferimento al paese risale al 1188 (Codice Wanghiano, nr. 28, edizione del Kink). In esso si fa riferimento alle prestazioni dovute dai Fiemmazzi ai ministeriali vescovili e vi si pu\u00f2 leggere \"Et piscatoribus Tridenti due pecie panni dabantur una ex terra Padraove, que est unus campus in Aradoio et duo in Peraiollo et Pratum de Vedrioza\", quindi nel XII secolo un prato in \"Aradoio\" (Radoe), due in \"Peraiollo\" (ai Perari) e uno in \"Vedrioza\" (Veronza) dovevano dare due pezze di panno ai pescatori di Trento.\nInoltre, nel \"Catalogus Cleri\" del 1910, la chiesa di Carano dedicata a San Nicol\u00f2 di Bari, appare edificata nel 1150 e consacrata nel 1193 dal Vescovo di Trento Corrado II di Beseno.\nCarano form\u00f2 anticamente un Quartiere della Comunit\u00e0 Generale di Fiemme assieme a Daiano; dal 1318 e sino ai primi anni del secolo ventesimo lo form\u00f2 con Castello, Molina e Trodena. Il paese faceva comunque regola a s\u00e9 ed era governato da tre Regolani eletti annualmente; essi dovevano amministrare le cose comunali secondo la consuetudine della villa, con il laudo e il voto della maggior parte dei Vicini raccolti a Regola Generale.\nSi riportano di seguito alcune date significative della vita e dell'evoluzione della comunit\u00e0 di Carano:\nTradizioni: il \"banderal\" di Carano.\nOgni quattro anni, l'ultimo giorno di carnevale si svolge a Carano l'antica tradizione del \u201cBanderal\u201d. Gli scapoli del paese fiammazzo organizzano questa antica rappresentazione che rimane viva quasi inalterata da secoli nella \"Regola di Carano\" e che faceva parte della Magnifica Comunit\u00e0 (ente territoriale che godeva di autonomia e libert\u00e0 all'interno del Principato Vescovile Imperiale di Trento).\nFino all'inizio del secolo scorso, in Valle di Fiemme (ma con tutta probabilit\u00e0 anche in Valle di Fassa) erano attive le \u201cSociet\u00e0 di Bandiera\u201d. Esse erano composte da tutti gli scapoli del paese.\nOgni Regola della Magnifica Comunit\u00e0 di Fiemme aveva una propria bandiera che veniva esibita durante la feste religiose e civili. Il \u201cmenar bandiera\u201d era in uso alle feste nuziali, per rendere omaggio alle visite di personalit\u00e0 importanti e, nel periodo di carnevale, in stretta relazione con le maschere locali. Quindi in essa si fondono due antiche tradizioni di Fiemme: il rito pi\u00f9 simbolico \nsimboleggiato dall'appartenenza al proprio territorio data dalla concessione di una \u201cBandiera\u201d, (risalente al Landlibell del 1511) e quello pi\u00f9 propiziatorio di iniziazione dei giovani scapoli del paese, il tutto in sintonia con le maschere locali, che hanno radici comuni in tutte le Alpi.\nIl momento saliente era \u201cMen\u00e0r la Bandiera\u201d andato in disuso in tutte le Regole, rivive ogni quattro anni a Carano. Ci sono notizie certe dei cosiddetti \u201czughi de la bandiera\u201d alla grande Fiera della Magnifica Comunit\u00e0, al Parco dell'Assunta di Cavalese, che erano delle esibizioni con gara tra i \u201cBanderali\u201d delle regole della Magnifica Comunit\u00e0 di Fiemme.\nLa bandiera del \u201cBanderal\u201d rappresenta quella dell'antica regola di Carano ha nove strisce (come erano nove le antiche regole di Fiemme) colorate, in ogni regola cambiano i colori o la disposizione degli stessi, ad esempio Cavalese alternava il bianco ed il rosso sulle 9 strisce).\nLa vigilia dell'Epifania, (che sancisce l'inizio del carnevale) gli scapoli del paese si riuniscono per assegnare le cariche, poi la costituita compagnia del Bander\u00e0l va in giro per il paese a \u201cMarid\u00e0r via\u201d (maritare) tutte le donne nubili e ragazze in et\u00e0 da marito, cantando loro un'antica serenata, (\"E per grazia del Signore sian arrivati al 6 gennaio, vogliam spender questa sera per andar a maritar, le tutele\u2026\") invitandole al ballo. L'ultimo giorno di Carnevale la manifestazione raggiunge il culmine. La Bandiera viene \u201cmenata\u201d a tutte le autorit\u00e0 del Paese e a chi ne fa domanda, per dar loro onore, poi la sera la Compagnia si ritrova al gran ballo con \u201cle ragazze da marito\u201d.\nLa societ\u00e0 del Bander\u00e0l \u00e8 composta dal \u201cSovrastante\u201d (capo e cassiere) che ha una fascia sulla spalla di raso nera, dal \u201cBander\u00e0l\u201d che ha una fascia colorata, dal \u201cSotobanderal\u201d che ha una fascetta al braccio, che si alternano nel \u201cmen\u00e0r bandiera\u201d; da due \u201cMatazini\u201d che hanno il compito di raccogliere le torte ed i doni fatti dalle ragazze nubili del paese, correndo e saltellando per le vie del paese con i \u201czampugnoli\u201d (campanelline) attaccate alla cinta, ogni tanto raggiungono il corteo o l'esibizione ma solo per qualche minuto e poi riscappano di corsa per raccogliere le altre cibarie; da quattro \u201cLacch\u00e8\u201d che rendono omaggio alla Bandiera, precedono il corteo correndo ed alternandosi in coppia, poi ballano sotto la bandiera a ritmo di valzer lento, da due \u201cZane\u201d che hanno il compito di rubacchiare e scorrazzare allegramente in giro per il paese, dal \u201cVisetae\u201d che tiene in riga la compagnia, munito di \u201cscuria\u201d frustino con all'estremit\u00e0 una vescica gonfiata di maiale, deve stare attento che la compagnia non si dilegui o si nasconda in qualche osteria; da due \u201cArmadasta\u201d, che sono persone anziane e sposate che hanno il compito di custodire la Bandiera, hanno un fiore rosso all'occhiello; dai Musicanti e dalla Compagnia tutta vestita di nero con giacca e cravatta, un fiore bianco all'occhiello.\nPoi la sera tutti al ballo con le ragazze da marito, invitando anche coloro che hanno dato una mano all'organizzazione della manifestazione.\nIl mercoled\u00ec delle ceneri la Compagnia si ritrova per \u201cspazzar su\u201d. Il Carnevale finisce e la compagnia si ritrova in questa chiusura con un'aringa affumicata per simboleggiare il periodo \u201cda magro\u201d."}
{"id": "36621", "revid": "2022787", "url": "https://it.wikipedia.org/wiki?curid=36621", "title": "Carisolo", "text": "Carisolo (\"Caris\u00f6l\" in dialetto locale) \u00e8 un comune italiano di 946 abitanti della provincia di Trento, situato in Val Rendena.\nGeografia fisica.\nTerritorio.\nIl paese \u00e8 in posizione soleggiata, riparato dai venti, all'imbocco della Val di Genova e della Val di Campiglio, ai piedi della Cima Lancia (\u00a0m).\nStoria.\nIl paese \u00e8 molto caratteristico. Si possono ammirare le fontane di granito e le pitture murali sacre. Carisolo fu pi\u00f9 volte devastato da incendi, frane e alluvioni del fiume Sarca. L'incendio, scoppiato alle 5 del mattino del 5 agosto 1790 distrusse il paese nel giro di appena un'ora, causando 6 vittime. Nel 1857 si ricorda che fu l'accorrere degli abitanti di Pinzolo a salvare gran parte del paese da un incendio. Un altro memorabile incendio fu quello del 19 agosto 1873, provocato da un fulmine: dal fuoco si salvarono solo tre case del paese e non furono risparmiate nemmeno la chiesa e il campanile.\nSport.\nLa squadra di calcio a 5 maschile di Carisolo disputa attualmente il campionato di Serie D girone C del Trentino Alto Adige.\nIl paese ha anche una squadra femminile.\nLa squadra di calcio a 11 invece \u00e8 denominata U.S. Carisolo e gioca nel campionato di Seconda Categoria trentina."}
{"id": "36622", "revid": "7", "url": "https://it.wikipedia.org/wiki?curid=36622", "title": "Cappella Sistina di Citt\u00e0 del Vaticano", "text": ""}
{"id": "36623", "revid": "322321", "url": "https://it.wikipedia.org/wiki?curid=36623", "title": "Carzano", "text": "Carzano (\"Carth\u00e0n\" o \"Carz\u00e0n\" in dialetto trentino) \u00e8 un comune italiano di 519 abitanti della provincia di Trento.\nStoria.\nDurante la Prima guerra mondiale Carzano \u00e8 stata teatro, nel settembre 1917, di un episodio bellico di cui fu protagonista il maggiore del Servizio Informazioni (ITO) Cesare Pettorelli Lalatta. Si tratta del cosiddetto \"sogno di Carzano\" che, se realizzato come pianificato dal Pettorelli Lalatta, avrebbe consentito alle truppe italiane di dilagare in Valsugana e portarle forse fino a Trento. L'azione fall\u00ec, non per colpa del Pettorelli Lalatta, ma perch\u00e9 mal condotta dai generali preposti alla sua realizzazione. Come da suo desiderio, Cesare Pettorelli Lalatta \u00e8 sepolto nel cimitero di Carzano."}
{"id": "36624", "revid": "2022787", "url": "https://it.wikipedia.org/wiki?curid=36624", "title": "Castel Condino", "text": "Castel Condino (\"Cast\u00e8l Cond\u00ecn\" o pi\u00f9 semplicemente \"Cast\u00e8l\" in dialetto locale) \u00e8 un comune italiano di 226 abitanti della provincia di Trento. Il paese si trova a circa 810 m s.l.m. sul fianco destro orografico della valle del Chiese ed \u00e8 raggiungibile per mezzo della strada provinciale SP70 che si dirama dalla strada statale 237 del Caffaro all'altezza dell'abitato di Cimego.\nIl comune \u00e8 stato istituito nel 1920 in seguito all'annessione della Venezia Tridentina al Regno d'Italia quando era denominato ancora semplicemente Castello. Nel 1928 \u00e8 stato aggregato al comune di Condino. Nel 1946 viene ricostituito e nove anni dopo, con legge regionale dell'11 luglio 1955, n. 16 mut\u00f2 la denominazione ufficiale in Castel Condino.\nStoria.\nLe origini di Castel Condino sembrano molto antiche, sicuramente il paese esisteva prima dell'anno 1000 d.C.\nA testimoniare ci\u00f2 vi sono i ritrovamenti di monete e tombe romane. \nLa storia del paese si intreccia con quella della prima guerra mondiale quando l'intera valle del Chiese si ritrov\u00f2 con le truppe austrungariche a nord e con quelle italiane a sud. La popolazione venne evacuata e il paese fu distrutto. \nStoria recente.\nIl 14 dicembre 2014 nei paesi di Brione, Castel Condino, Cimego e Condino si tenne un referendum per la fusione dei quattro comuni che diede esito negativo solo a Castel Condino che rimase autonomo mandando gli altri tre comuni nuovamente alle urne.\nOrigine del nome.\nIl nome \"Castello\" si ritiene che derivi da un castelliere o da un castello che era posto in zona a guardia di una strada preistorica che comunicava con la val Camonica.\nGeografia.\nIl paese \u00e8 circondato dal Monte Melino, da Cima Pissola e da Cima Marrese. Oltre il paese vi \u00e8 l'altopiano di Boniprati."}
{"id": "36626", "revid": "104485", "url": "https://it.wikipedia.org/wiki?curid=36626", "title": "Castelfondo", "text": "Castelfondo (\"Cjastelf\u00f3n\" in noneso) era un comune italiano di 602 abitanti della provincia di Trento.\nIn seguito a un referendum popolare del 18 dicembre 2016, il 1\u00ba gennaio 2020 si \u00e8 fuso con i comuni di Fondo e Malosco nel nuovo comune Borgo d'Anaunia.\nStoria.\nDeriva il proprio nome dal castello, che si trova \"in fondo\", molto pi\u00f9 in basso del paese. L'antico nome del paese era Melango; quando la pieve fu spostata dal castello al paese si modific\u00f2 in Pieve di Castelfondo e quindi Castelfondo.\n\u00c8 un paese della Val di Non.\nAmministrazione.\nNel mese di maggio 2015 \u00e8 salito alle cronache nazionali per essere stato il solo comune del Trentino-Alto Adige dove non sono state presentate candidature per l'elezione del sindaco; pertanto la tornata elettorale \u00e8 stata sospesa."}
{"id": "36628", "revid": "2022787", "url": "https://it.wikipedia.org/wiki?curid=36628", "title": "Castello-Molina di Fiemme", "text": "Castello-Molina di Fiemme (\"Cast\u00e8l e Molina\" in dialetto fiammazzo) \u00e8 un comune italiano sparso di abitanti della provincia di Trento, situato nella parte medio-bassa della Val di Fiemme. Prende il nome dai due abitati principali, Castello di Fiemme e Molina di Fiemme.\nGeografia fisica.\nLa sede municipale \u00e8 Castello di Fiemme, che sorge a 963 m.s.l.m., mentre Molina di Fiemme sorge a 853 m s.l.m., Predaia a 880 m s.l.m. e Stramentizzo a 820 m s.l.m. (sebbene la Stramentizzo vecchia, abbandonata nel 1956, sorgesse a 780 m s.l.m.).\n\u00c8 presente un lago artificiale in territorio comunale, il lago di Stramentizzo creato nel 1956 con la costruzione dell'omonima diga.\nMolina di Fiemme si trova nel fondovalle sulla sponda destra dell'Avisio presso la confluenza del Rio Predaia, mentre Predaia forma urbanisticamente con la parte alta di Molina un unico aggregato, \u00e8 allungata in sponda sinistra del Rio Predaia fino ad inoltrarsi con alcuni masi (antichi mulini) in una stretta valle.\nClima.\nIl clima \u00e8 salubre, asciutto, si registrano le minori precipitazioni annue della valle (ca.740\u00a0mm. annui, valori tra i pi\u00f9 bassi anche dell'intera provincia).\nOrigini del nome.\nOriginariamente il nome era San Giorgio come il castello posto sul colle roccioso a S-O dell'abitato. Successivamente cambi\u00f2 nome come Contea di Castello per volere dei Conti del Tirolo- Gorizia. dal 1777 prese il nome di Castello di Fiemme. Dal 1973 un ulteriore cambiamento voluto per la riunificazione degli abitati di Molina e Castello prese il nome di Castello-Molina di Fiemme.\nStoria.\nCastello di Fiemme.\nCastello di Fiemme \u00e8 un tipico villaggio fiemmese di antica costruzione di cui si hanno testimonianze certe dell'attuale ubicazione al di sotto del colle di San Giorgio solo attorno all'XI secolo d.C.. Una zona archeologica risalente all'et\u00e0 del bronzo si trova ad est, adiacente al villaggio: presunto luogo di origine dell'abitato.\nNell'XI sec. Castello di Fiemme rientrava nelle aree controllate dalla famiglia Welfen. Nel 1026, in seguito alla confisca delle terre di Guelfo II da parte dell'Imperatore Corrado II l'intera Val di Fiemme pass\u00f2 sotto il controllo del Principe Vescovo di Trento. Pochi anni dopo parte della Val di Fiemme torn\u00f2 sotto la gestione di Guelfo II con centro amministrativo Castello. Sotto la giurisdizione di Castello esistevano numerosi nuclei abitativi definiti masi presso Caverlano (oggi comuni di Anterivo, Capriana e Valfloriana) Sorte e Forno (oggi frazioni del comune di Moena). Controllava i seguenti passi: Rolle, San Pellegrino, Pampeago, Lavaz\u00e8, San Lugano, Cisa, Manghen.\nNel XII secolo la giurisdizione di Castello era sotto il controllo dei Signori di Enn-Caldiff, al servizio dei Conti d'Eppan, disscendenti cadetto della dinastia dei Welfen. I Conti d'Eppan ed i Conti del Tirolo ebbero in questo periodo grossi attriti che scoppiarono in una vera e propria guerra che termin\u00f2 con la vittoria dei Conti del Tirolo, i quali invasero tutti i castelli dei Conti d'Eppan e i loro alleati e ne rasero al suolo parecchi tra cui quello di San Valerio (oggi sul suolo del comune di Cavalese) mentre mantennero quello di San Giorgio sopra l'abitato di Castello fino al 1296 dove gli arimanni della Contea di Castello decisero di darlo alle fiamme. L'edificio danneggiato parzialmente non perse le sue funzioni fino al 1310, poi abbattuto per volere di Ottone d'Austria, al suo posto venne edificata nello stesso anno la chiesetta oggi dedicata alla Madonna di Lourdes.\nI Conti del Tirolo videro da subito che il villaggio ed il castello erano posizionati in un punto strategico per la gestione dei commerci dei Vicini della Comunit\u00e0 di Fiemme e del Principe Vescovo di Trento. Venne cos\u00ec istituita ufficialmente da Mainardo I la Contea di Castello (1214) gestita da un Comitato e non da un feudatario. La contea si ritrov\u00f2 ad avere dei beni di Regola, cio\u00e8 dei beni di uso comune per i soli residenti. Venne istituito un Degano di cui si hanno tracce certe in documenti del 1245: questa figura si occupava della parte economico -amministrativa della Regola. L'amministrazione della giustizia (tributi e sanzioni) venne data ad un Vicario controllato direttamente dai Conti del Tirolo. Il successore Mainardo II sfrutt\u00f2 molto questo castello per poter organizzare scorrerie verso la Comunit\u00e0 di Fiemme e contro il Principe-Vescovo di Trento. La Contea ebbe modo di estendersi con la caduta dei Conti d'Ulten (ramo dei Conti d'Eppan) che comprendevano i territori di Caverlano ed i masi di Trodena. Nel 1473 Sigismondo d'Austria permut\u00f2 la Contea di Castello con il Castel Formigaro di propriet\u00e0 dei Conti Firmian. Molto probabilmente in seguito a questa permuta i masi che costituivano il primo insediamento di Trodena passarono al controllo diretto della Giurisdizione di Enn. I Conti Firmian ottennero i beni ed i redditi della Contea mentre il diritto giurisdizionale rimase in mano a Sigismondo attraverso il controllo del Vicario di Enn. Ferdinando Carlo d'Austria cedette nel 1648 per indebitamento la giurisdizione di Enn alla casa Zenobrio di Venezia la quale la mantenne fino al 1777. il 24 luglio 1777 il Principe Vescovo Pietro Vigilio Thunn e l'Imperatrice Maria Teresa d'Austria firmarono il trattato dove dichiararono che la Contea di Castello veniva sciolta e non pi\u00f9 vincolata a feudo. I diritti di regola rimasero invariati per gli abitanti dell'ex contea e vennero inglobati nel sistema della Comunit\u00e0 di Fiemme: vennero considerate libere anche le case Romane, le Ville di Molina, Stramentizzo, Capriana, Valfloriana, Anterivo mentre quelle di Sorte e Forno passarono alla Regola di Moena.\nIl Paese venne colpito ripetutamente nel tempo da incendi che ne devastarono gran parte dell'abitato e tra il XVIII e XIX secolo ne scoppiarono ben cinque: il 29 novembre 1733, il 19 settembre 1805 partito dal laboratorio di un cappellaio, il 6 agosto 1815 a causa di un fulmine, il 21 agosto 1853 per mano di un piromane ed il 17 agosto 1860 per il gioco di alcuni ragazzi con dei petardi all'interno di un fienile.\nSul Colle di San Giorgio oggi \u00e8 possibile visitare la chiesetta della Madonna di Lourdes (un tempo chiesa di San Giorgio). La nuova chiesa costruita a fianco di quella medievale nel 1856 \u00e8 stata dedicata a San Giorgio.\nMolina di Fiemme.\nMolina di Fiemme \u00e8 un abitato sviluppatosi piuttosto recentemente, attorno al 1700. fino alla met\u00e0 del Novecento vi erano una ventina di segherie veneziane e di mulini (da cui il paese prese il nome) spazzati via quasi in toto dall'alluvione del 1966. Tra il 1750 ed il 1918 ebbe una rapidissima crescita demografica fino a superare per diversi anni il numero di abitanti della stessa sede municipale di Castello divenendo per un breve periodo comune a s\u00e9. Questo sviluppo era dovuto alle fiorenti attivit\u00e0 di trasformazione e commercio del legname proveniente dalle vicine foreste della val Cadino (segherie, mobilifici, produzione di imballaggi), produzione di laterizi, stufe in ceramica, lavorazione del ferro, attivit\u00e0 oggi fortemente ridimensionate o scomparse.\nTra queste attivit\u00e0 spicc\u00f2 per un breve periodo anche una fabbrica di vetri e cristalli in localit\u00e0 Piazol. Costruita attorno al 1767 dove se ne registra l'atto di fondazione a nome di Baldironi &amp; Co.. Il terreno venne venduto dalla Regola di Castello ma senza mai ricevere compenso portando la questione ad una lunga controversia. Sulla storia della vetreria non sono state trovate molte tracce se non le documentazioni sulle problematiche dovute alla gestione e lavorazione del vetro. Con un censimento delle aziende in Fiemme del 1810 fatto dai francesi (conquiste napoleoniche) la vetreria non compare, probabilmente perch\u00e9 gi\u00e0 dismessa. Oggi ne restano ancora alcuni ruderi. Le cause del declino di questa particolare attivit\u00e0 \u00e8 da ricercarsi in pi\u00f9 fattori come la concorrenza con i vetri e cristalli della Val Rendena e della Valsugana, la carenza di quarzi nei minerali della Val Cadino dove venivano effettuate estrazioni minerarie e le lotte per l'indipendenza del Tirolo del 1809.\nUn'attivit\u00e0 estremamente redditizia fu la lavorazione dell'argilla. l'estrazione principale veniva effettuata presso localit\u00e0 Piazol e Scales. Di grande pregio sono da ricordare le ole per la realizzazione delle stufe e le tegole impiegate anche per la realizzazione del tetto del duomo di Bolzano. Oggi rimane solo un cimelio con il fabbricato delle tegole e l'antica ciminiera. Anche in questo settore vi fu grande spinta fino al 1918, con il passaggio al Regno d'Italia il mercato locale delle tegole, un tempo commerciati in tutto il Tirolo ed oltre, venne meno a causa delle grosse aziende italiane specializzate nel settore che fornivano gli stessi prodotti a prezzi migliori. L'alluvione del 1966 caus\u00f2 ingenti danni anche a questo settore portandolo alla chiusura. Solo le ole vengono ancora oggi realizzate da pochissimi artigiani con argilla proveniente da fuori zona dato che localit\u00e0 Piazol \u00e8 stata tutelata come area di pregio per evitare ulteriori scavi.\nLa chiesa parrocchiale \u00e8 dedicata a Sant'Antonio da Padova. \u00c8 stata costruita nell'anno 1852 e sorge nella parte alta del paese, affrescata con opere dall'artista locale G. B. Dapr\u00e0.\nStramentizzo.\nIl villaggio originario di Stramentizzo si trova oggi al di sotto delle acque dell'omonimo bacino idrico.\nLe sue origini sono antiche e risalgono attorno all'XI secolo come masi gestiti da arimanni, passati col tempo sotto la giurisdizione di pi\u00f9 famiglie nobiliari come i Conti d'Eppan, d'Ulten, d'Hagno, Zenobrio e per finire Longo di cui ancora oggi ne sono parzialmente proprietari con una grande tenuta. Di Stramentizzo si conoscono i nomi dei principali antichi masi: Cisa e Ronco. Lo sviluppo delle segherie veneziane incentiv\u00f2 l'industria del legname portando prosperit\u00e0 al villaggio anche se nel 1884 quasi tutto il centro del villaggio prese fuoco: ricostruito per intero in poco tempo. Per un breve periodo divenne comune di Stramentizzo.\nStramentizzo nuovo (Scales) (820 m) fu costruito nel 1958 a monte del bacino in localit\u00e0 Scales, per risistemare gli abitanti del vecchio paesino.\nTra il 2 e il 4 maggio 1945 vi furono le stragi di Ziano, Stramentizzo e Molina di Fiemme, dove le SS in ritirata alla fine della seconda guerra mondiale uccisero 45 persone dopo essere stati aggrediti dai partigiani a guerra ultimata: in quei giorni Herbert Kappler affront\u00f2 l\u2019inchiesta sulla strage di Stramentizzo ad opera delle SS.\nTra i partigiani morti il 4 maggio 1945 vi \u00e8 Giorgio Marincola, medaglia d'oro al valore militare.\nLa chiesa vecchia e nuova sono dedicate agli Angeli Custodi.\nSociet\u00e0.\nIstituzione, enti e associazioni.\nFeudo Rucadin.\nIl feudo Rucadin \u00e8 un feudo ad uso popolare disposto a sole poche famiglie iscritte nel libro mastro del feudo.\nLe sue propriet\u00e0 si identificano in alcuni caseggiati nel centro di Castello di Fiemme e della propriet\u00e0 terriera ad uso feudo sita sulla sinistra orografica del torrente Cadino presso la sua foce a confine con le propriet\u00e0 del Barone Longo e delle foreste Demaniali. Venne donato dai conti Firmian nel 1516 alla popolazione di Castello di Fiemme. La leggenda vuole che fosse stato donato a due domestiche a titolo di legato da passare ai posteri di esse, ma probabilmente per motivi territoriali questi terreni vennero ceduti alla popolazione affinch\u00e9 non finissero nelle mani del vescovo di Trento. La sua gestione amministrativa, ancor oggi attiva viene esercitata da un Regolano che viene eletto annualmente dalla maggioranza dei vicini (capi famiglia aventi diritto di voto). I vicini vengono convocati a consiglio per gli affari del taglio del bosco dal quale ognuno riceve un ragguardevole importo. La regola possiede un guardia boschi che viene pagato con gli introiti del legname. \nall'inizio il sistema di vicinia era aperto a tutti i parenti e discendenti, ma nel 1776 venne stabilito il diritto di successione ai figli maschi naturali (non adottati o acquisiti da altri parenti) figli di vicino. Le figlie potevano ereditare tale diritto alla sola condizione di risiedere a vita in Val di Fiemme. I maschi hanno diritto solo alla morte del padre e solo se residenti nel paese di Castello di Fiemme, se uno cambia abitato come residenza perde questo diritto ma se ritorna ad essere residente in questo comune pu\u00f2 riacquisire questo diritto dopo 1 anno e 1 giorno. Se il padre dopo aver fatto residenza fuori paese muore i figli anche se vivono nel paese di Castello non hanno pi\u00f9 diritto.\nNei tempi passati ogni vicino doveva donare alla famiglia Firmian mezzo stajo (misurazione del grano che variava da zona a zona) di segale e al giusto prezzo gli si conduceva il legname ad Egna e poi lungo fiume Adige con le zattere fino a Mezzocorona (all'epoca Mezzotodesco), dove aveva il castello. Questo dovere venne perso o and\u00f2 in disuso col passare del tempo.\nRegola di Castello M.C.F.\nLa Regola di Castello di Fiemme della Magnifica Comunit\u00e0 affonda le radici fino dalle origini dell'ente. La Regola della Comunit\u00e0 di Fiemme era divisa da quella della Contea di Castello e poteva essere sfruttata solamente dagli arimanni di Castello e non dal resto della popolazione. Nel corso dei secoli la libert\u00e0 di usufrutto divenne progressivamente affittuaria nei confronti del Vescovo di Trento con il pagamento delle arimannie. Numerose controversie nacquero a riguardo per l'usufrutto di questi pascoli da parte dei vicini di Carano, Cavalese e Trodena ed il costante furto di bestiame. La Regola disponeva solo di pascoli e non di boschi (solo la Contea gestiva i boschi): spesso accadeva che alcuni gruppi di boscaioli sconfinassero nei loro tagli causando danni all'erario dei Conti del Tirolo e comportando numerose cause giudiziarie le quali terminavano sempre con il pagamento del legname tagliato in eccesso.\nLa fine dell'esistenza della Contea di Castello nel 1777 permise ai Principi Vescovi di ottenere tutta la parte destra della Valle di Cadino ed i territori fino alle creste di confine con l'area di Caverlano. Vennero esclusi Anterivo, Stramentizzo, Capriana e Valfloriana: anche il lato sinistro della Val di Cadino venne escluso e rimase di propriet\u00e0 demaniale dell'Impero Austro Ungarico. dal 1028 al 1777 i Principi Vescovi avevano tentato di riappropriarsi di questa area senza successo ma l'aspettativa del 1777 di poter controllare un'area pi\u00f9 vasta fu allettante ma si interruppe pochi anni dopo nel 1805 con l'arrivo dei francesi attraverso le lotte per l'indipendenza del Tirolo e la destituzione della figura stessa del Principe Vescovo.\nCon la fine della Prima Guerra Mondiale la figura della McF venne messa in discussione come l'esistenza della stessa Regola. Si arriv\u00f2 comunque alla soluzione di limitarne i possedimenti al di sopra di una certa quota.\nLa Regola di Castello esiste tutt'oggi a pari diritti delle altre Regole della Magnifica Comunit\u00e0 di Fiemme.\nForesta Demaniale P.A.T..\nSi trova in Val Cadino sul lato orografico sinistro e si estende per 1265 ettari partendo da un'altitudine di 950 m s.l.m. e raggiungendo una quota massima di 2412 m s.l.m. La storia di quest'area risale al medioevo: prima di propriet\u00e0 dei Signori di Enn Caldiff pass\u00f2 successivamente ai Conti del Tirolo. Successivamente ne divenne proprietario il Demanio dell'Impero Austriaco e poi Austro Ungarico. Caduto l'Impero venne annesso al servizio foreste del Demanio Italiano ed infine al servizio foreste della Provincia Autonoma di Trento.\nLa flora a fusto \u00e8 prevalentemente di conifere : abete rosso, abete bianco, larice, cirmolo, l'abete del Colorado (introdotto ad inizi '900) e la Douglasia (introdotta nel 1910). Le latifoglie sono solo in aree miste con le conifere e comprendono aceri, sorbi degli uccellatori, betulle, faggio ed ontano verde.\nForeste Baron Longo\nNel 1777 con la destituzione della Contea di Castello una fetta di territorio tra la Giurisdizione di Castello e Caverlano venne venduta ai Baroni Longo di Egna. Questa parte di terreno era di diretta propriet\u00e0 della famiglia nobiliare che amministrava la Giurisdizione di Enn-Caldiff e comprendeva i masi di Stramentizzo (Per questo Stramentizzo rappresenta il confine della McF) i pascoli ed il bosco addiacente. Tale area risale ancora al periodo medievale gestito dagli Hagno.\nOggi parte dell'area della Famiglia Longo \u00e8 finita sotto le acque del lago di Stramentizzo mentre il bosco si estende verso sud fino alle creste di confine con il Comune di Valfloriana, Castello, Demanio e Feudo Rucadin. Dispone ancora oggi di un proprio custode forestale e squadre boschive, di una segheria e vari edifici sparsi sul territorio. Una tromba d'aria nel 2015 ha danneggiato molti ettari di bosco come l'alluvione del 2018.\nSaltuariamente presso gli edifici lungo il lago \u00e8 possibile vedere alcuni esemplari del loro allevamento di cavalli Hunter irlandesi.\nCultura.\nLa cultura \u00e8 tipicamente tirolese. La divisione tra le Province di Trento e Bolzano hanno causato un depauperamento della concezione linguistica locale specialmente dopo il \"Los von Trient\" che ha comportato la divisione col paese di Anterivo di lingua tedesca dividendo cos\u00ec i gruppi linguistici italiani da quelli tedeschi. Nel comune permane una base tirolese sia nell'insegnamento misto delle lingue, come nella parlata locale con influssi ladini e tedeschi. Le costruzioni rispecchiano quasi in toto lo stile tirolese come il rispetto delle tradizioni sia laiche che religiose. Numerose associazioni culturali e sociali operano sul territorio in particolar modo i Vigili del Fuoco Volontari con due caserme: una a Molina ed una a Castello. Altre associazioni operano nei confronti della tutela della cultura locale come l'Associazione Bifora e la Compagnia degli Scizeri di Fiemme (Schutzenkompanie Fleimstal).\nCarnevale\nFino agli anni 80 esisteva un proprio carnevale composto da varie figure che indossavano un mascherone in legno: La Siora (la signora), el Sior (il signore), la vecia (la vecchia), el vecio (il vecchio) la Papogna (donna con una deformit\u00e0 al viso), i carabinieri (uomini magri e sempre dritti), il gorilla ed il cammello.\nGeografia antropica.\nLa denominazione del comune fino al 1973 era Castello di Fiemme. Dal 1925 comprende anche il territorio del soppresso comune di Stramentizzo.\nEconomia.\nL'economia locale si basa principalmente su turismo, industria del legname e derivati, allevamenti, produzioni agricole di piccoli frutti.\nInfrastrutture e trasporti.\nFerrovie.\nDal 1917 al 1963 era in funzione la ferrovia della Val di Fiemme che collegava Ora con Predazzo passando appunto per la Val di Fiemme e a Castello di Fiemme aveva la sua stazione ferroviaria oggi adibita in abitazione privata.\nIl servizio di collegamento tra Ora e Cavalese al termine del servizio del treno \u00e8 stato sostituito dalla Provincia di Bolzano con trasporto su ruota mediante autobus garantendo cos\u00ec il collegamento tra le due province. Le fermate nel paese di Castello sono aumentate a quattro: loc. Stazione, via Stazione, piazza Segantini e via Roma.\nAutobus.\nIl comune di Castello-Molina di Fiemme \u00e8 divenuto col tempo uno snodo importante per i trasporti pubblici.\nNella piazza Segantini (piazza degli autobus) convergono le linee di andata e ritorno:\nTrento-Segonzano-Cavalese\nTrento-Cembra-Cavalese\nTrento-Egna-Cavalese\nOra-Cavalese\nCavalese-le Ville-Castello di F.(solo andata)"}
{"id": "36630", "revid": "2022787", "url": "https://it.wikipedia.org/wiki?curid=36630", "title": "Castelnuovo (Italia)", "text": "Castelnuovo (\"Castarn\u00f3vo\" in dialetto locale) \u00e8 un comune italiano di abitanti della provincia di Trento."}
{"id": "36631", "revid": "2022787", "url": "https://it.wikipedia.org/wiki?curid=36631", "title": "Cavalese", "text": "Cavalese (\"Caval\u00e9s\" in dialetto fiemmese) \u00e8 un comune italiano di abitanti della provincia autonoma di Trento.\nFa parte della Magnifica Comunit\u00e0 di Fiemme ed \u00e8 il centro amministrativo, culturale e storico della Valle di Fiemme. Situato a metri sopra il livello del mare, \u00e8 una localit\u00e0 turistica frequentata sia in inverno sia in estate.\nStoria.\nLe origini di Cavalese si fanno risalire attorno al XI sec, insediamento sviluppatosi in seguito alle lotte di potere tra Welfen (ghibellini) ed i Principi Vescovi di Trento. \nSul suo territorio pi\u00f9 a valle si ergeva il villaggio di Cadrubio (Quadruvium) dove sono attestati ritrovamenti della tarda et\u00e0 del bronzo e di un castelliere preistorico.\nCadrubio.\nIn et\u00e0 tardo-romana e in et\u00e0 barbarica sulla vicina altura di San Valerio si ergeva un castelliere che poi si evolse in un castello e in un santuario. La romanizzazione del luogo \u00e8 ulteriormente confermata dal ritrovamento di alcune monete antiche e dalla presenza di una necropoli del VI secolo.\nCavalese.\nLa cittadina si \u00e8 sviluppata a partire dal XI secolo, quando lungo le rive del rio Gambis sorsero mulini, segherie e officine da fabbro, per la lavorazione del rame. A partire dall'anno 1026 la Valle di Fiemme era governata dai Principi Vescovi di Trento, ma ottenne ampia autonomia solo a partire dal 1111, attraverso l'istituzione della Comunit\u00e0 di Fiemme oggi Magnifica Comunit\u00e0 di Fiemme con sede allora ed oggi a Cavalese.\nNei secoli XVI e XVII Cavalese divenne luogo di villeggiatura dei vescovi e dei nobili trentini, che vi fecero costruire i loro palazzi. Il palazzo dei vescovi sarebbe poi divenuto, nel XIX secolo, la sede della Magnifica Comunit\u00e0.\nNel Settecento fu centro di interesse per la presenza della scuola pittorica di Giuseppe Alberti, nella quale apprese l'arte anche Michelangelo Unterperger.\nNelle Guerre Napoleoniche Cavalese venne conquistata dai francesi dopo una strenua lotta da parte delle milizie locali (scizeri o schutzen) che nei pressi di Castello di Fiemme riuscirono a contrastare il nemico perch\u00e9 appoggiati dall'artiglieria e dall'Esercito Imperiale Austriaco. Il ritiro dell'esercito in postazioni pi\u00f9 vicine a Bolzano per l'arrivo da nord dei Bavaresi spinse le milizie ad una lotta impari contro truppe ben addestrate francesi le quali riuscirono a penetrare in Val di Fiemme, prima fino a Cavalese dove si acquartierarono e poi fino Ziano.\nNella Prima Guerra Mondiale Cavalese divenne centro operativo per le truppe dell'Esercito Austroungarico per il dislocamento dei reparti lungo la catena montuosa del Lagorai, la sede era all'interno del palazzo della Magnifica Comunit\u00e0 di Fiemme.\nNello scorso secolo si ebbe un grande sviluppo dell'edilizia e del turismo, con la costruzione di numerosi alberghi e nuove vie di comunicazione.\nNella Seconda Guerra Mondiale, durante l'occupazione nazista, Cavalese fu teatro di scontri del movimento della Resistenza.\nDal secondo dopoguerra Cavalese si svilupp\u00f2 ben oltre il terrazzo-pendio, giungendo alle porte dei paesi vicini.\nNel 1976 a marzo cadde la cabina della funivia del Cermis causando la morte di 42 persone.\nNel 1998 una stazione sciistica vicino Cavalese fu lo sfortunato luogo dove avvenne la Strage del Cermis.\nMonumenti e luoghi d'interesse.\nNella parte alta della cittadina, lungo la Strada statale 48 delle Dolomiti, sorgono le numerose dimore nobiliari.\nNella parte bassa, la pi\u00f9 antica, si trova la pieve di Santa Maria Assunta, circondata da un parco. Qui, ai piedi di un tiglio secolare, si possono vedere alcuni banchi in pietra disposti a circolo intorno a un tavolo, anch'esso in pietra: si tratta del cosiddetto \u201c\"Banc de la Reson\"\u201d (\"Banco della ragione\"), ricostruzione del luogo in cui il Vicario del Principe Vescovo di Trento periodicamente amministrava la giustizia.\nSociet\u00e0.\nEvoluzione demografica.\nLa situazione anagrafica \u00e8 in costante evoluzione: nel 1936 vi erano abitanti e nel 1974 ve ne erano . Nel 2010 ha superato la soglia dei abitanti.\nCultura.\nScuole.\nCavalese \u00e8 la sede principale dell'Istituto d'Istruzione Superiore intitolato al gruppo antinazista tedesco \"La Rosa Bianca - Wei\u00dfe Rose\". La scuola ha vari indirizzi: Liceo Scientifico, Liceo delle Scienze Umane, Liceo Scientifico-Tecnologico, Liceo Linguistico e Indirizzo tecnico CAT. Una sede staccata con altri indirizzi si trova a Predazzo.\nL'Istituto Comprensivo raccoglie gli studenti della scuola media, intitolata a Giovanni Segantini, e quelli della scuola elementare.\nLa scuola dell'infanzia \u00e8 a gestione autonoma.\nGeografia antropica.\nSuddivisioni storiche.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Carano, Daiano e Varena; nel 1946 distacco di territori per la ricostituzione dei comuni di Carano (Censimento 1936: pop. res. 761), Daiano (Censimento 1951: pop. res. 550) e Varena (Censimento 1951: pop. res. 772).\nEconomia.\nL'attivit\u00e0 economica, soprattutto per quanto riguarda il commercio, l'edilizia, l'industria e la lavorazione del legno, \u00e8 discreta.\nMolto importanti per l'economia sono l'artigianato (i lavori principali sono in legno, ferro, marmo e cuoio) e il caseificio sociale \"Bassa Val di Fiemme\", che produce formaggi e latticini derivanti dal latte trentino.\nLe attivit\u00e0 legate al turismo rivestono un ruolo primario: alberghi, ristoranti, impianti sciistici ed il settore edilizio, trainato dalla costruzione di molte \"seconde case\".\nInfrastrutture e trasporti.\nStrade.\nLa principale arteria stradale che serve Cavalese \u00e8 la strada statale 48 delle Dolomiti.\nImpianti di risalita.\nL'Alpe Cermis \u00e8 raggiungibile in ovovia partendo da una stazione in localit\u00e0 Masi di Cavalese oppure dall'abitato di Cavalese, dove si trova una seconda stazione.\nIl primo tratto (da Cavalese o da Masi) arriva ai metri di Doss dei Laresi. Da questa terza stazione parte il tratto che arriva ai metri di Cermis.\nA Cermis poi inizia la seggiovia del Lagorai che arriva ai metri della cima Paion del Cermis.\nTragedie del Cermis.\nLe funivie del Cermis sono state interessate da due gravissimi incidenti, nel 1976 e nel 1998.\nFerrovie.\nDal 1917 al 1963 era in funzione la ferrovia della Val di Fiemme che collegava Ora con Predazzo percorrendo la Val di Fiemme. A Cavalese erano in funzione due stazioni ferroviarie, la Cavalese Succursale e la Cavalese. La stazione ferroviaria in seguito \u00e8 diventata stazione delle autolinee mentre la fermata, leggermente staccata dalla stazione, \u00e8 diventata un bar che conserva, in ricordo della ferrovia, un affresco con il vecchio treno.\nAutobus.\nIn sostituzione della linea ferroviaria \u00e8 stata allestita una linea di autobus che dalla stazione di Ora/Auer fino a Cavalese presso la stazione centrale (ex stazione dei treni) consentono un collegamento costante ad ogni ora. In questa stazione si affiancano le due linee locali della Trentino Trasporti e della SAD: la prima con collegamento verso Trento e Canazei/Cianac\u00e9i, la seconda verso Ora/Auer.\nSport.\nSci.\nLo sport pi\u00f9 praticato a Cavalese \u00e8 senza dubbio lo sci. In particolare lo sci nordico che ha come massima espressione la Marcialonga. A Cavalese, infatti, \u00e8 posto l'arrivo della storica manifestazione, la quale rappresenta l'evento sportivo dell'anno con migliaia di partecipanti. Inoltre nel 1991, nel 2003 e nel 2013 ha accolto i campionati mondiali di sci nordico.\nHockey su ghiaccio.\nLo sport di squadra pi\u00f9 seguito \u00e8 l'hockey su ghiaccio.\nFondato nel 1956, l'Hockey Club Fiemme si \u00e8 sempre basato su un ottimo vivaio di giocatori locali, arrivando a vincere tre campionati di serie B e a militare nella massima serie dal 1987 al 1994. Attualmente partecipa al campionato di serie B e schiera con successo formazioni in tutte le categorie giovanili.\nCiclismo.\nPer tre volte Cavalese \u00e8 stata sede di arrivo di una tappa del Giro d'Italia, la prima nel 1969, l'ultima nel 1997."}
{"id": "36635", "revid": "533647", "url": "https://it.wikipedia.org/wiki?curid=36635", "title": "Agira", "text": "Agira (\"Aggira\" o \"Sanfulippu d'Aggira\" in siciliano) \u00e8 un comune italiano di abitanti del libero consorzio comunale di Enna in Sicilia.\nSorge sul sito della greca Agyrion (\u1f08\u03b3\u03cd\u03c1\u03b9\u03bf\u03bd in greco antico, \"Agyrium\" per i Romani).\nGeografia fisica.\nAgira dista 35 chilometri da Enna. \u00c8 a nord est della provincia nella media valle del Salso e domina il lago Pozzillo. Il territorio di Agira comprende anche l'invaso artificiale Sciaguana. Agira sorge sul monte Teja di cui occupa la sommit\u00e0 e le pendici.\nStoria.\n, \u00e8 tra i centri siciliani pi\u00f9 antichi. \nAntichit\u00e0.\nSecondo Diodoro Siculo, che vi nacque, la citt\u00e0 aveva origini sicule. Nel 339 a.C. vi fu dedotta una colonia di 10.000 greci. Ai tempi di Cicerone che la cita nelle Verrine era una citt\u00e0 ricca.\nLe origini di Agira sono antichissime e dallo studio di alcuni reperti preistorici si \u00e8 potuto documentare che inizialmente la citt\u00e0 fu popolata, , quando l'isola era ancora unita alla penisola italica. Nomadi di origine afro-asiatica, gi\u00e0 evoluti nella lavorazione di armi di selce, cacciatori, agricoltori, pescatori e forse anche allevatori, si arroccarono sul Monte Teja, perdendo gradualmente le loro originarie caratteristiche per trasformarsi in popolazioni stanziali.\nNell'Area di Agira esistono tracce di abitati umani del Paleolitico, Neolitico ed Et\u00e0 del Bronzo.\nI popoli pi\u00f9 antichi della Sicilia sarebbero stati, secondo quanto scrive Tucidide, ispirandosi ai miti del tempo, i Ciclopi (o Giganti) e i Lestrigoni (o Lotofagi), che avrebbero abitato anche il Monte Cuccio di Palermo.\nNon si sa se i Sicani fossero un popolo indigeno, come essi stessi avrebbero affermato in epoca contemporanea a quella di Tucidide, o se fossero, invece, una popolazione di origine iberica trasferirtasi in Sicilia dopo essere stata scacciata dalla zona iberica del fiume Sicano, oggi Segra.\nI Sicani, intorno al II millennio a.C., abitarono alcune grotte naturali o artificiali dell'isola, alcune delle quali ancora osservabili ad Agira (ove sono state rinvenute delle ossa umane riferibili a questo periodo), ad Alia e in localit\u00e0 Gulfa.\nLa citt\u00e0 di Agira, forse la pi\u00f9 antica delle citt\u00e0 sicane, prende probabilmente il nome da uno dei capi Sicani, Agiride, che la fond\u00f2 (ma l'origine del nome potrebbe anche connettersi alla presenza di una miniera d'argento vicino alla citt\u00e0, da argyros, che in greco significa argento). Fino al sorgere di Siracusa ed Agrigento, fu certamente fra le maggiori citt\u00e0 di Sicilia.\nSecondo le antiche leggende convissero, in aree diverse, Sicani, Ciclopi, Lestrigoni ed Elimi in quella che gi\u00e0 era chiamata Sicania o Trinacria dal nome del popolo predominante.\nIntorno al secolo XI a.C. i Siculi, provenienti dalla penisola italica in fuga dagli Osci, si scontrarono con i Sicani, che furono confinati nelle parti meridionali e occidentali. L'isola, con l'avvento dei Siculi, fu da allora chiamata Sicilia.\nRecenti scavi archeologici, condotti dall'Associazione Regionale SiciliAntica e diretti dalla Soprintendenza di Enna nella persona dell'archeologa Beatrice Basile, hanno permesso di rintracciare nell'area del castello medievale, cospicui resti della citt\u00e0 greca (abitato e zecca dei secc. V-IV a.C.).\nMedioevo.\nIl monastero greco della citt\u00e0 era uno dei pi\u00f9 importanti della Sicilia. Alla fine dell'XI secolo del monastero greco \u00e8 scomparsa ogni traccia e nell'ultimo decennio del secolo il monastero di Agira \u00e8 popolato da monaci benedettini.\nSimboli.\nLo stemma di Agira si presenta: \"d\u2019azzurro all\u2019effigie di san Filippo di colorito bronzeo nel volto e nelle mani, al naturale, rivestita di paramenti sacri, in atto di predicare, sostenente con la mano sinistra il Libro del Vangelo; con la destra benedicente. Lo scudo accollato all\u2019aquila coronata. Ornamenti esteriori da Comune\".\nL'Aron di Agira.\nL'Aron pi\u00f9 antico in Europa di cui oggi si ha notizia, secondo lo studioso Nicolo Bucariasi, si trova ad Agira, conservato oggi all'interno della chiesa del SS. Salvatore. Originariamente collocato nella sinagoga di via Santa Croce, nel quartiere arabo di Agira, diventata dopo la cacciata degli ebrei l'Oratorio della Chiesa di Santa Croce, fino al decennio scorso era considerato distrattamente il resto di un portale, quando nel 1996 sulla rivista della Facolt\u00e0 Teologica di Sicilia \"Ho Theol\u00f3gos\" apparve un articolo di Benedetto Rocco che riconosceva in esso l'Aron e decifrava l'iscrizione \"Casa di Giacobbe, venite camminiamo alla luce\". Con questa iscrizione gli ebrei datavano l'anno in cui era stata costruita: apponendo dei segni grafici sulle ultime lettere vi si attribuiva anche un valore numerico. Il numero cos\u00ec decifrato fu 5214 dalla creazione del mondo, ovvero il 1454. Filippo Maria Provitina, che ne fece fare la lettura e datazione esatta a Mons. Benedetto Rocco , era stato il primo studioso a definirlo \"altare\" e non \"portale\" .\nEconomia.\nL'economia \u00e8 prevalentemente agricola: le coltivazioni pi\u00f9 diffuse sono cereali, vite, olivo. Sono inoltre presenti diversi allevamenti ed \u00e8 presente l'artigianato locale. \u00c8 inoltre attiva nel campo del commercio, grazie soprattutto alla presenza dell'unico outlet village della Sicilia.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'U.S.D. Agira che milita nel girone H siciliano di 1\u00aa Categoria. I colori sociali sono: il giallo-rosso ed il granata.\nCalcio a 5.\nEsiste anche una squadra di calcio a 5, l'A.D.P. Argyrium che milita nel campionato interprovinciale di serie D.\nCalcio a 5 Femminile.\nDal 2017 \u00e8 presente una squadra di Calcio a 5 Femminile, l'A.C.S.D. Sci\u00f2, che gi\u00e0 nell'anno di esordio porta a casa numerose vittorie, tra le quali il Primo Posto al I Campionato Provinciale UISP.\nPallavolo.\nLa citt\u00e0 vanta anche una societ\u00e0 di pallavolo maschile e femminile, l'A.D.P. Volley Agira, che nella stagione 2014/2015 milita in Serie B2. Nella stagione 2012/2013, la societ\u00e0 pallavolistica mette a segno un incredibile colpo di mercato portando a vestire la maglia biancorossa il pluriscudettato Daniele Desiderio. Grazie alle doti tecniche del campione italiano e l'unione della squadra Agirina, arriva la prima storica promozione nel campionato di serie B2.\nNella stagione 2015/2016 la societ\u00e0 agirina \u00e8 riuscita a gemellarsi con i Campioni d'Italia del Modena Volley. In tale occasione la cittadina ennese ha ospitato la presidente Catia Pedrini e lo Scudetto della stagione 2015/2016.\nEquitazione.\nDal 2018 opera nel settore equestre l'associazione sportiva dilettantistica \"Sporting Club Trinacria ASD\"."}
{"id": "36638", "revid": "1318658", "url": "https://it.wikipedia.org/wiki?curid=36638", "title": "Assoro", "text": "Assoro (\"\u00c0saru\" o \"\u00c0siru\" in ) \u00e8 un comune italiano di abitanti del libero consorzio comunale di Enna in Sicilia.\nGeografia fisica.\nIl comune dista 29\u00a0km da Enna, \u00e8 situato nel nord-est della provincia sui monti Erei. L'altitudine del comune parte dai 254\u00a0 della stazione di Dittaino, per arrivare a S. Caterina (840 m), e alla Torre (906 m). Il comune \u00e8 attraversato dal fiume Dittaino, formato dai due rami del Tavi-Bozzetta, con gli affluenti del Rassuara/Murra, Orto Nocelle. Nella zona sono stati individuati giacimenti di zolfo, alabastro e salgemma. Vi sono quattro principali sorgenti pubbliche: Acquanuova, Buffa, S. Giorgio e Rassuara, ed altre minori tra le quali Gallizzi, Fontana Amara e Zubbia.\nLa \"Citt\u00e0 vecchia\" (dal \"Ryto\" al \"Piano della Corte\") ebbe vita dal 1000 a.C. al 1000 d.C. La \"Citt\u00e0 nuova\", situata sulla roccia del Monte la Stella, dal 1169. Negli ultimi tempi si assiste ad ritorno alla vecchia citt\u00e0 (Piano della Corte).\nFlora e fauna.\nLa vegetazione arborea \u00e8 costituita dal mandorlo, dall'ulivo, da querce, olmi, carrube e agrumi. Oltre i vigneti abbiamo il frumento, la fava e l'orzo.\nLe specie animali che si trovano in prevalenza sono i bovini, gli equini, gli ovini, i suini, e gli animali da caccia: conigli, lepri e pernici; pi\u00f9 rare le quaglie, i piccioni, i gufi, i falchi, i corvi, le cornacchie, le gazze e i cuculi. Abbondano infine passeri, galline e merli.\nStoria.\nAntichit\u00e0.\nSecondo lo storico Apollodoro, (II secolo a.C.), fin dall'antichit\u00e0 Assoro avrebbe formato una federazione fra tre diversi popoli. I tre monti rappresentano i primi popoli: Sicani, Sicheli ed Elimi. La vetta pi\u00f9 alta fu chiamata \"Monte la Stella\".\nMonumenti e luoghi d'interesse.\nArchitetture civili.\nLa planimetria del castello aveva un andamento poligonale irregolare, modulato secondo le forme delle rocce situate alla sommit\u00e0 della rupe. Le mura terminano presso una torre piena a pianta circolare, munite, sino pochi anni addietro, di beccatelli in pietra, quasi una prova dell'influsso spagnolo della famiglia Valguarnera, che dovette intervenire sul castello con opere di restauro. Una seconda muraglia \u00e8 munita di finestre che guardano verso valle. Un ambiente sotterraneo di passaggio \u00e8 munito di scala a chiocciola e altri ambienti, il tutto scavato nella roccia con volta a crociera.Gli altri ambienti sembrano aver avuto la funzione di magazzini, anche a giudicare dalla presenza di canalette di scolo delle acque. Di difficile interpretazione sono lunghe serie di petroglifi lineari, tutti uguali. Il castello doveva svilupparsi, nel suo complesso, oltre l'attuale parco urbano, fino al centro abitato.Le notizie storiche del castello sono rare, doveva essere una fortificazione bizantina espugnata nel 939 dalla gualdana araba di Chalil. Il castello venne conquistato dai Normanni, e pass\u00f2, con un atto di vendita firmato da Ruggero II, al vescovo di Catania che ne acquis\u00ec il diritto feudale. Pervenne poi a Scaloro I degli Umberti, al quale venne confiscato nel 1340 e affidato al Duca di Randazzo, Giovanni, fedele al partito catalano; nel 1347 l'Umberti venne perdonato e rientr\u00f2 in possesso del \"Castrum Asari\", dove venne ucciso in una battaglia del 1351. Nel 1364 Federico IV concede il castello e la terra a Matteo d'Aragona, che per\u00f2 muore lo stesso anno senza eredi. Nel 1366 il castello perviene a Antonio Moncada sino al 1397. In Sicilia \u00e8 sostituito nella signoria di Assoro dai Valguarnera, sino la fine del feudalesimo.\nEconomia.\nLe zolfare (80 pozzi) di Assoro facevano parte di un complesso industriale che ha garantito al comune stabilit\u00e0 economica fino al dopoguerra. Una delle idee del senatore Edoardo Pantano, nativo di Assoro, e dei suoi collaboratori, era di costruire una ferrovia che avrebbe collegato il comune al nord della Sicilia. La linea che arrivava a Leonforte veniva utilizzata per trasportare gli operai alle miniere, le donne alla lavanderia, e lo zolfo alla stazione di Dittaino; quest'ultimo veniva trasferito a Catania o a Riposto per poi essere esportato in tutto il mondo. L'introduzione di nuovi mezzi di trasporto quali autobus, camion e le automobili hanno fermato l'estrazione, in ritardo rispetto al resto di Europa, bloccandola definitivamente.\nIn epoca recente, nella parte bassa del territorio comunale, presso il fiume Dittaino e l'omonima Stazione FS, si \u00e8 sviluppata un'importante zona industriale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36642", "revid": "292162", "url": "https://it.wikipedia.org/wiki?curid=36642", "title": "Catenanuova", "text": "Catenanuova (\"Catinanova\" in ) \u00e8 un comune italiano di abitanti del libero consorzio comunale di Enna in Sicilia.\nGeografia fisica.\nTerritorio.\nCatenanuova sorge in un punto strategico fra sconfinati campi di frumento della valle del Dittaino, a 38\u00a0km da Enna in direzione est e a 35\u00a0km da Catania in direzione ovest, lungo la linea ferroviaria e l'autostrada A19 fra Palermo e Catania.\nClima.\nLe temperature e le precipitazioni di Catenanuova sono registrate da una stazione meteorologica remota gestita dal Dipartimento dell'Acqua e dei Rifiuti della Regione Siciliana.\n\u00c8 stato descritto come il \"luogo pi\u00f9 caldo d'Europa\", grazie ai 48,5\u00a0\u00b0C registrati dalla stazione meteo locale durante l'intensa e prolungata ondata di caldo dell'agosto 1999 Tale temperatura ha rappresentato per oltre vent'anni il record di caldo assoluto europeo, prima di essere superata dai +48,8\u00a0\u00b0C registrati l'11 agosto 2021 a Floridia, nel siracusano.\nStoria.\nCatenanuova venne fondata intorno al 1727-1733 dal Principe Andrea Giuseppe Riggio-Statella nel suo feudo di Melinventre secondo il volere della madre. Quest'ultima, rimasta vedova, nel proprio testamento redatto il 21 luglio 1713 richiedeva al figlio ed erede universale di fondare una nuova citt\u00e0 \"...in qual futuro tempo nel suo fegho di Melinventre si frabicasse la Terra e vi fosse fondato l'Arcipretato...\" nella piccola chiesa della Sacra Famiglia, gi\u00e0 esistente poich\u00e9 edificata dopo il terremoto dell'11 gennaio 1693. \nAndrea Riggio prese l'investitura del feudo di Melinventre l'8 marzo 1722 all'et\u00e0 di 20 anni. Essendo poco pi\u00f9 che adolescente, attese circa un decennio prima di eseguire le volont\u00e0 della madre, tanto che, nel 1726 inoltr\u00f2 richiesta per la fondazione del nuovo centro urbano al re di Sicilia Carlo VI, affinch\u00e9 gli venisse concessa l'autorizzazione. Carlo VI, in data 11 settembre 1726, accord\u00f2 la richiesta avanzata dal principe Andrea Riggio, anche se il permesso definitivo fu concesso nel 1731.\nTra il 1731 e il 1736 Catenanuova divenne un piccolo nucleo urbano ed ebbe la sua piena autonomia, il Principe dunque, fece erigere il suo palazzo che serv\u00ec anche da municipio (abbattuto nel 1976 per edificare quello attuale) di fronte alla predetta chiesa, e alcune abitazioni attorno ad esso, cos\u00ec inizi\u00f2 il processo di popolamento. Fece realizzare ampie e rette vie e nel giro di poco tempo Catenanuova assunse il ruolo di cittadina vera e propria.\nIl nome deriv\u00f2 da Aci Catena, in provincia di Catania, da cui deriva anche il casato della famiglia del fondatore, i principi della Catena, ossia principi di Aci Catena, derivante a sua volta dal culto alla Madonna della Catena. La lingua siciliana tuttora in usa per indicare Aci Catena \u00e8 in effetti \"a Catina\"; infatti inizialmente Catenanuova fu detta \"Terra della Nuova Catena\" e poi \"Catena la Nuova\". \nLo stemma venne creato unendo quattro blasoni, rispettivamente quelli della famiglia paterna e materna del fondatore, vale a dire Riggio-Saladino e Statella-Patern\u00f2. Tale simbolo venne utilizzato come sigillo comunale dal 1736 al 1812, e inoltre venne scolpito in bassorilievo nel fonte battesimale di marmo (del 1738) e dipinto sulla base del simulacro della compatrona, Maria Santissima delle Grazie (del 1750), entrambi nella Parrocchia San Giuseppe.\nAltri palazzi vennero edificati nel corso del XIX secolo. Catenanuova nella seconda guerr\u00e0 mondiale divenne un bunker tedesco in cui si verific\u00f2 il primo caso di codardia tedesca. Il luogo abbandonato militarmente non venne bombardato come tutte le citte e paesi vicino. Per tale motivo il palazzo del principe della Catena divenne un quartier generale degli Anglo-Americani. Finita la guerra in Sicilia, il paese - profondamente arretrato e agricolo - venne modernizzato tra il 1949 e il 1953. Durante il mandato del sindaco Prospero Lo Iacona furono realizzati gli impianti fognari e l'allaccio alla erte elettrica, che sostennero lo sviluppo e l'incremento demografico del paese. Appartenne alla Provincia di Catania dalla sua nascita fino al 1926, quando Enna fu eretta capoluogo di provincia.\nIl 7 aprile 2003 \u00e8 stato decretato il nuovo stemma e gonfalone comunale (vedi Armoriale dei Santi).\nMonumenti e luoghi d'interesse.\nSi erge sulla piazza Aldo Moro, di fronte al Municipio, ed \u00e8 dedicata a San Giuseppe. Venne edificata ad opera del principe Antonino Giuseppe Riggio Saladino dopo il terremoto del 1693 per le necessit\u00e0 del suo feudo. In seguito alla fondazione di Catenanuova completata nel 1736, la chiesa divent\u00f2 parrocchia nel 1738. Inizialmente la chiesa era ad un'unica navata, intorno al 1757 venne ingrandita con l'edificazione di una navata secondaria con l'altare del Santissimo Sacramento, e nel 1767 il campanile. Intorno alla met\u00e0 dell'Ottocento vennero costruite altre tre arcate cos\u00ec da raddoppiare l'estensione dell'edificio che ancora oggi mantiene questa struttura.\nConserva opere d'arte sacra, tra cui spicca: il dipinto della \"Sacra Famiglia\", capolavoro dell'epoca tardo barocca; il simulacro del patrono san Prospero.\nLa chiesa dedicata alla Beata Vergine Maria Immacolata \u00e8 la seconda per importanza e grandezza tra le chiese di Catenanuova. Sorge sul corso Vittorio Emanuele III e fu edificata nel 1908 a seguito del legato testamentario di un borghese dell'epoca, Carmelo Bonanno, proprio 50 anni dopo l'apparizione della Madonna a Lourdes, avvenuta l'11 febbraio 1858.\nCarmelo Bonanno avrebbe avuto un'unica figlia di nome Santa, che fuggita per sposare un giovane di ceto inferiore, fu osteggiata dalla famiglia e si ammal\u00f2, morendo nel 1884. Dopo essere stato colpito da una malattia, il padre, per riparare alla severit\u00e0 che aveva derivato la morte della figlia, decise di lasciare tutti i suoi beni, dopo la morte della moglie, Carmela Guardali, alla parrocchia San Giuseppe per l'edificazione di una nuova chiesa, destinata ad ospitare la statua dell'Immacolata Concezione che si trovava in una nicchia esposta alle intemperie situata in contrada Vigne. L'esecutore testamentario, non volle eseguire tuttavia le disposizioni del testamento. Nel 1894 il nuovo parroco della parrocchia San Giuseppe, Gioacchino Tornatore (1894-1934), rivendic\u00f2 per vie giudiziarie la donazione del Bonanno, e gli eredi dell'esecutore, che nel frattempo era deceduto, furono costretti a cedere la somma richiesta per la costruzione della chiesa. Venne aperta al culto giorno 1\u00ba aprile del 1908 da monsignor Ferdinando Fiandaca, vescovo di Nicosia, divenendo cos\u00ec succursale della chiesa di San Giuseppe.\nIn una lapide posta all'interno della chiesa, a ricordo si legge:\n\"Questo tempio, dedicato a Maria SS. Immacolata, per volont\u00e0 testamentaria del cittadino Carmelo Bonanno sorse per operosit\u00e0 e abnegazione del parroco don Gioacchino Tornatore che dopo quasi trent'anni ne rivendic\u00f2 i diritti. MCMVIII.\"\nVerso la fine degli anni '50 del novecento \u00e8 stato eretto il campanile. Nel 1994 \u00e8 stata oggetto di interventi di restauro volti al miglioramento del tetto e degli interni. Oltre all'antica effigie lignea dell'Immacolata Concezione del 1870, vi si conservano pure le statue in cartapesta di san Gaetano del 1908 e san Francesco di Paola del 1930, i simulacri lignei di sant'Antonio di Padova del 2000 e di santa Lucia da Siracusa del 2004, e sei vetrate artistiche di scuola fiorentina anch'esse del 2004. Nel 2008 in occasione del suo primo centenario, \u00e8 stata restaurata la facciata, e sono stati dipinti in oro gli stucchi interni.\nArchitetture civili.\nIl fondaco Cuba \u00e8 una locanda degli inizi del XVIII secolo, edificio dichiarato di interesse storico-artistico dalla soprintendenza ai beni culturali ed ambientali di Enna. Per la sua storia, si tratta del pi\u00f9 antico edificio di Catenanuova.\nAree naturali.\nIl Parco San Prospero di Catenanuova \u00e8 cos\u00ec denominato perch\u00e9, fino al 1985, con il ricavato del raccolto effettuato in esso gli amministratori comunali finanziavano la festa del patrono san Prospero martire.\nIl 12 settembre 1985, il Comune stipul\u00f2 una convenzione con l'Ispettorato Ripartimentale delle Foreste di Enna, per far nascere un'area verde attrezzata, unica nel comprensorio. Esso si estende per 4 ettari di terreno con oltre duemila alberi, e si trova in contrada Censi, nella parte alta di Catenanuova; \u00e8 molto ricco di abeti, cipressi, pini, e altre specie di alberi, i quali suddividono l'intera area in quattro parti uguali, contornati da vialetti, di cui una adibita a giochi per bambini, e le altre tre a salotti completi di mense per scampagnate, e soprattutto di barbecue in pietra.\nSociet\u00e0.\nTradizioni e folclore.\nLa pi\u00f9 importante festa di Catenanuova \u00e8 quella in onore dei Santi Patroni San Prospero martire e Maria Santissima delle Grazie, che si svolge ogni anno dalla penultima all'ultima domenica di settembre.\nLa festa fu istituita nel 1752 dal fondatore di Catenanuova, Andrea Giuseppe Riggio-Statella principe della Catena, che port\u00f2 nella cittadina le reliquie del martire Prospero, estratte dalle catacombe di San Callisto di Roma.\nLa penultima domenica di settembre si festeggia la compatrona, Maria Santissima delle Grazie.\nDal gioved\u00ec al sabato seguente, il triduo di preghiera in onore del Patrono, e l'ultima domenica di settembre la solennit\u00e0 di San Prospero martire.\nEconomia.\nLe attivit\u00e0 principali sono l'agricoltura (grano, agrumeti, ortaggi) e l'artigianato (lavorazione del legno e del ferro). Proprio per gli innumerevoli campi di frumento che la circondano, ha l'appellativo di \"citt\u00e0 del grano\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36644", "revid": "533647", "url": "https://it.wikipedia.org/wiki?curid=36644", "title": "Centuripe", "text": "Centuripe (\"Cintorbi\" in siciliano, \"Centuorbi\" in dialetto locale) \u00e8 un comune italiano di abitanti del libero consorzio comunale di Enna in Sicilia.\nLa cittadina, di origine sicula, fu presto ellenizzata e dal IV secolo a.C. entr\u00f2 nell'orbita di Siracusa, godendo di grande floridezza in et\u00e0 ellenistica e romana attestata da importanti vestigia.\nGeografia fisica.\nTerritorio.\nCenturipe dista circa 65 km da Enna (41\u00a0km in linea d'aria) ed \u00e8 il comune pi\u00f9 ad Est della provincia. Dista 46\u00a0km dalla citt\u00e0 di Catania, percorrendo la strada statale 121, e 30\u00a0km in linea d'aria. L'abitato \u00e8 situato sulla linea di sommit\u00e0 di una formazione montuosa e assume la forma di una stella marina; l'altitudine media \u00e8 di 733 m s.l.m. e ci\u00f2 permette di scorgere il versante occidentale dell'Etna, la valle del Simeto e parte della Piana di Catania.\nCenturipe confina con i comuni di Adrano, Biancavilla, Patern\u00f2, Bronte, Randazzo, Castel di Iudica, tutti appartenenti alla Citt\u00e0 metropolitana di Catania, e con Catenanuova e Regalbuto che fanno parte della ex-Provincia di Enna.\nIl suo vasto territorio, quasi del tutto montagnoso, si estende per 17.295 ettari tra le vallate dei fiumi Dittaino e Salso. Il suo fondovalle \u00e8 sulla direttrice autostradale Palermo-Catania.\nIl territorio \u00e8 costituito di arenarie e di rocce argillose e conglomeratiche.\nStoria.\nPreistoria.\nLe origini di Centuripe sono remotissime e affondano le loro radici nella preistoria; \u00e8 attestata la colonizzazione stanziale a quote pi\u00f9 basse e in varie parti del territorio nel Neolitico; meno chiara la documentazione sul Paleolitico. Si rileva l'aumento dell'antropizzazione durante il periodo del Bronzo antico, ma sembra spopolarsi durante il Bronzo medio e finale.\nNell'et\u00e0 arcaica fu un centro abitato indigeno siculo (Tuc. VI, 94, 3).\nDella Centuripe d'et\u00e0 arcaica si conosce poco anche a causa del fatto che il sito \u00e8 sicuramente coperto dalle costruzioni. Parlano per essa tuttavia i ricchi corredi funerari delle tombe scavate in contrada Piano Capitano, nel vallone Gelso, della contrada Casino, nel vallone Difesa e della contrada Madonna. La consistenza della necropoli indica con sicurezza l'esistenza del centro abitato che ha superato le dimensioni del semplice villaggio. Sono tombe del tutto simili a quelle indigene di altre localit\u00e0, scavate nell'arenaria di cui sono costituiti i \ufb01anchi dei rilievi montuosi; risultano utilizzate a partire dagli ultimi anni dell'VII secolo a.C. al IV secolo. Dal VI secolo, comunque si desume certa la presenza di un centro urbano nello stesso sito moderno; ne sono testimonianza necropoli e rinvenimenti in varie aree superficiali\nGli scritti di Tucidide, che la de\ufb01nisce ancora \"sikelikon polisma\" alla \ufb01ne del V secolo, nonch\u00e9 quelli di Polibio, attestano la presenza nella penisola italiana di popoli, chiamati col nome di Ausoni, Enotri o Morgeti che risultano presenti anche in Sicilia. Si ritiene che un secolo prima della fondazione di Roma i Siculi, popolazione d'origine Osco-Umbra che emigr\u00f2 in Sicilia probabilmente in epoca anteriore al X secolo a.C. scelsero il luogo, in posizione militarmente inespugnabile, per edificarvi la cittadina.\nL'esistenza di un legame tra i popoli protolatini e i Siculi \u00e8 confermata da un'iscrizione oggi ritenuta la pi\u00f9 importante nella comprensione delle origini dei Siculi, contenuta su un famoso askos centuripino del VI secolo a.C. L'iscrizione contiene inequivocabili elementi di stretta affinit\u00e0 con la lingua latina.\nEt\u00e0 antica.\nL'antica citt\u00e0 sicula lentamente divenne ellenizzata, chiamandosi \u039a\u03b5\u03bd\u03c4\u03cc\u03c1\u03b9\u03c0\u03b1 (\"Kent\u00f3ripa\") in greco antico e assurse a notevole importanza nel periodo greco alternando periodi di tirannia a periodi di libert\u00e0; la sua importanza si mantenne nella prima et\u00e0 romana.\nVerso il 404 a.C. Centuripe cadde sotto la tirannia di Damone alleato di Dionisio I di Siracusa; Nel 368 prese il potere Nicodemo e govern\u00f2 fino al 339 a.C., anno in cui Timoleonte lo costrinse a fuggire e deport\u00f2 gli abitanti a Siracusa ripopolando la citt\u00e0 con nuovi coloni. Ventisette anni dopo la citt\u00e0 cadde sotto il brutale controllo del tiranno siracusano Agatocle.\nDiodoro afferma che a Centuripe, intorno al 312, era presente una guarnigione militare siracusana.\nNella seconda met\u00e0 del IV secolo a.C., si svilupp\u00f2 un'importante officina di produzione ceramica artistica con un grande repertorio figurato caratterizzata da un particolare gusto per il cromatismo. Nel secolo successivo la produzione raggiunse alti livelli; si producevano vasi di grandi dimensioni policromici e con decorazioni plastiche riportate. Ma sar\u00e0 il III secolo a.C. il momento della ricchissima produzione di statuette fittili in terracotta dette \"tanagrine\", per decorazioni funerarie, la cui grazia e ricercatezza di soggetti, come eroi, dei e animali varr\u00e0 a Centuripe il titolo di \"Tanagra\" della Sicilia. Due bellissimi esemplari si trovano nel Museo regionale Agostino Pepoli di Trapani. L'importanza raggiunta dalla citt\u00e0 \u00e8 dimostrata anche dalla ricca produzione di monete del periodo.\nNel 263 a.C. i consoli romani Manio Valerio Massimo Messalla e Manio Otacilio Crasso iniziarono la campagna contro i Cartaginesi; \"Centuripae\" si sottomise spontaneamente e venne dichiarata citt\u00e0 libera (\"civitas immunis ac libera\") ed esentata da qualunque tassa (\"civitas sine foedere\"), come dichiara Cicerone nelle sue \"Verrine\". Da questo momento conobbe un grandissimo sviluppo e divenne una delle pi\u00f9 importanti citt\u00e0 romane della Sicilia. Lo attestano sia le dichiarazioni di Cicerone (forse un po' troppo enfatiche) che la definisce \"totius Siciliae multo maxima et locupletissima\" (\"di gran lunga la pi\u00f9 grande e pi\u00f9 ricca di tutta la Sicilia\") precisando anche che nel I secolo la sua popolazione avrebbe raggiunto le 10.000 unit\u00e0 circa, sia la grande quantit\u00e0 di vasellame e gli imponenti resti monumentali. Interessante un'iscrizione in greco del II secolo a.C. con il racconto di una missione diplomatica centuripina a Roma e a Lanuvio e una parte del trattato con Lanuvio con cui risulta gemellata per le comuni origini.\nNel periodo compreso tra il 38 e il 35 a.C., Sesto Pompeo la prese d'assedio e la distrusse per la sua fedelt\u00e0 ad Ottaviano che ne aveva fatto il caposaldo della sua azione, ma questi la fece ricostruire e diede ai suoi abitanti la cittadinanza romana.\nLa Centuripe di et\u00e0 romana imperiale \u00e8 quella che ha lasciato i resti monumentali pi\u00f9 imponenti. Grandiosi resti monumentali, un ricco complesso di sculture, numerose iscrizioni: tutta una serie di elementi sembrano segnare i successi di una famiglia locale che nel II secolo \u00e8 arrivata ad esprimere un console, a sua volta figlio di uno dei componenti dell'entourage dell'imperatore Adriano. L'epoca di massimo sviluppo monumentale \u00e8 quella tra Adriano e gli Antonini. Una grande quantit\u00e0 di resti monumentali sono andati perduti per sempre a causa dell'incuria del passato e del sistematico depredamento che ha rifornito collezionisti e raccolte di ogni dove. Oggi rimangono, il \"Tempio degli Augustali\" del I-II secolo che si affacciava, sopraelevato, su una via colonnata e due tombe monumentali a torre, la\" Dogana\", di cui \u00e8 visibile solo il piano elevato e il \"castello di Corradino\". A nord-ovest del paese, in contrada Bagni, una strada lastricata conduce ai resti di un Ninfeo, sospeso sul vallone del torrente sottostante, di cui rimane una parete in mattoni con cinque nicchie, resti di una vasca di raccolta delle acque e parti dell'acquedotto. Inoltre reperti dall'VIII secolo a.C. al Medioevo come le statue provenienti dal tempio degli Augustali, riferibili a imperatori e familiari, una testa dell'imperatore Adriano appartenuta a un'enorme statua di almeno 4 metri, due urne funerarie della famiglia degli Scribonii, terrecotte di produzione locale dal III al I secolo a.C. oltre a tante maschere teatrali.\nNotevoli sono le emissioni monetali di et\u00e0 romana repubblicana.\nAnche la testimonianza dei ritrovamenti nelle campagne mostra i periodi di maggiore floridezza economica di Centuripe che coincidono con l'et\u00e0 ellenistica e poi repubblicana e proto imperiale; cessano completamente dal XIII secolo a causa della sua distruzione.\nEt\u00e0 medievale.\nLe sorti della citt\u00e0 seguirono quelle dell'impero romano. Verso il 1000 venne assediata dai musulmani che uccisero 40 monaci basiliani dell'omonimo convento. Nel 1061 fu sottoposta ad assedio da Roberto il Guiscardo ma la strenua resistenza degli abitanti, unita all'imponenza della cinta muraria, lo convinsero a desistere. La successiva conquista normanna port\u00f2 solo un breve periodo di pace nel quale la citt\u00e0 rifior\u00ec. In periodo svevo, nel 1232, a seguito di una rivolta Federico II espugn\u00f2 la citt\u00e0 e ne deport\u00f2 gli abitanti insediandoli nella nuova citt\u00e0 di Augusta. Sembra che la deportazione non sia stata totale perch\u00e9 tra il 1267 e il 1270, ai tempi di Corradino di Svevia, fu nuovamente assediata dagli Angioini che espugnatala ne trucidarono gli abitanti rimasti e distrussero del tutto quanto rimasto. Il sito venne dimenticato e rimase disabitato fino alla met\u00e0 del XVI secolo.\nNel 1408 un forte terremoto e una grande eruzione dell'Etna devastarono molte zone attorno a Catania per cui alcune famiglie si rifugiarono a Centuripe tra i resti della citt\u00e0 distrutta e vi fissarono la propria dimora.\nEt\u00e0 moderna.\nFu rifondata per\u00f2 solo nel 1548, e prese il nome di \"Centorbi\", dai Moncada di Adern\u00f2, dei quali rimase feudo. Venne eretta la Chiesa Madre, completata per\u00f2 solo agli inizi dell'Ottocento.\nNel 1628 Centorbi contava circa 800 abitanti. Nel XVIII secolo le rovine imponenti attrassero l'attenzione di visitatori quale il pittore Jean-Pierre Hou\u00ebl che le fece oggetto di alcuni suoi ritratti e l'ammirazione di Ignazio Patern\u00f2 Castello, Principe di Biscari; quest'ultimo intorno alla met\u00e0 del XVIII secolo intraprese a titolo privato scavi archeologici a Centuripe, Castrogiovanni e Camarina i cui reperti gli permisero di istituire un ricco museo secondo solo a quello dei Borboni.\nEt\u00e0 contemporanea.\nNel XVII secolo la Sicilia pass\u00f2 sotto il dominio dei Borbone che, a partire dal 19 aprile 1819, adottarono un nuovo sistema amministrativo dividendo la Sicilia in sette province: Palermo, Messina, Catania, Girgenti, Noto, Trapani e Caltanissetta.\nCentorbi fu innalzato a capoluogo di circondario e furono posti sotto la sua giurisdizione Regalbuto, Catenanuova e Carcaci.\nCon l'arrivo di Giuseppe Garibaldi in Sicilia, nel 1860, anche i Centuripini accorsero volontari; una lapide ricorda che egli ebbe a definire Centuripe \"balcone della Sicilia\".\nIl Regio Decreto: Centorbi cambia il suo nome in Centuripe.\nStabilitasi l'Unit\u00e0 d'Italia, il 25 novembre 1862, il consiglio comunale deliber\u00f2 che venisse abbandonato il vecchio nome di \"Centorbi\" assumendo quello antico di Centuripe. La ratifica dell'atto giunse con il Regio Decreto n. 1140 del 22 febbraio 1863 che, tuttavia, incorse in un banale errore, indicandolo come Centurupi. Il successivo Regio Decreto n. 1205 del 15 marzo 1863 pose rimedio al fatto.\nLa cittadina vide un periodo di relativa prosperit\u00e0 in concomitanza con lo sfruttamento delle miniere di zolfo presenti nel territorio e oggi abbandonate. La popolazione raggiunse i 15.000 abitanti intorno agli anni venti ma con l'entrata in crisi dell'esportazione zolfifera siciliana, allora leader mondiale, inizi\u00f2 la regressione demografica fino ai poco pi\u00f9 di cinquemila abitanti odierni.\nNel 1926 con provvedimento regio venne istituita la provincia di Enna e Centuripe venne aggregato ad essa con tutto il suo circondario.\nNell'agosto del 1943 in seguito allo sbarco degli alleati nell'Isola Centuripe si trov\u00f2 ad essere un caposaldo della resistenza tedesca e sub\u00ec duri bombardamenti. Tra il 2 e il 3 agosto, la sua conquista da parte delle truppe britanniche, obblig\u00f2 la Wehrmacht ad abbandonare tutta la parte occidentale della Piana di Catania e della valle del Simeto.\nL'ingente patrimonio di reperti archeologici che testimonia dell'importante passato di Centuripe oggi \u00e8 tuttavia nella maggior parte fuori dalla propria sede disseminato com'\u00e8 nei musei di Parigi, Berlino, Londra, New York, Kassel, Karlsruhe all'estero, e a Catania, Siracusa, Palermo, Trapani, Napoli, Roma e Milano (non \u00e8 possibile tenere conto di quanto trafugato e venduto illecitamente nel corso dei secoli). \nGi\u00e0 nel 1901 Paolo Orsi deplorava il depredamento incontrollato del suolo centuripino definito da lui \"archeologicamente ricchissimo\" da cui:.\nSiti archeologici.\nIl territorio circostante Centuripe \u00e8 oggetto di ricerca da parte dell'IBAM CNR di Catania. Tra 2009 e 2012 sono stati eseguiti sondaggi con escavazione nei dintorni e in prossimit\u00e0 dell'abitato moderno, diretti dalla Soprintendenza ai Beni Culturali e ambientali di Enna, in collaborazione con il Comune, il Museo Regionale Archeologico, l'Associazione SiciliAntica. Uno degli scopi prefissi \u00e8 quello di approntare una carta archeologica dell'antica citt\u00e0.\nSono state trovate interessanti testimonianze del periodo tra la preistoria e l'et\u00e0 moderna. Rilevanti pitture rupestri neolitiche sono state trovate nel \"Riparo Cassataro\", al momento uniche nella Sicilia orientale. A sud del fiume Dittaino sono state individuate le aree di approvvigionamento di selce e di diaspro, materiali importanti nella preistoria.\nIl passato importante di Centuripe \u00e8 testimoniato dai numerosi siti di interesse archeologico un po' dappertutto sia nel centro urbano che nelle aree circostanti:\nPonte romano.\nLa Centuripe romana era uno dei punti importanti degli \"Itinerari romani della Sicilia\"; si trovava sulla strada (via frumentaria) che collegava Catania con la costa tirrenica risalendo il corso del fiume Simeto; attraversava Aetna (Patern\u00f2), Centuripe, Agyrium (Agira), Assorum (Assoro), Henna (Enna) e proseguiva fino a Terme Imeree. La posizione strategica della citt\u00e0 consentiva il controllo, sia di tale via sia di quella che provenendo da Nord proseguiva verso i campi di Leontini.\nIl ritrovamento di un tratto di strada lastricata lungo il fiume Simeto e alcune sezioni in rovina del ponte distrutto, per secoli dimenticato e fuori asse a causa di una deviazione del fiume, hanno fatto avanzare ad alcuni studiosi l'ipotesi del ritrovamento della \"via frumentaria\". Il ponte, genericamente indicato come \"Ponte romano di Centuripe\" \u00e8 situato nei pressi del \"Ponte Barca di Biancavilla\" ed \u00e8 costituito da quattro grossi segmenti allineati in senso ONO/ESE, della larghezza di circa 3 metri e della lunghezza di 6-8 metri ciascuno, non pi\u00f9 perfettamente in asse e spostati rispetto al corso del fiume. Il monumento \u00e8 databile del II secolo, probabilmente \u00e8 legato all'importante personaggio legato a Centuripe, Quinto Pompeius Falco, che fu \"curator viae Traianae\" tra il 108 e il 112. Dell'esistenza di tale ponte parla Ignazio Patern\u00f2 Castello che ne indica anche la distanza, sei miglia, dalla \"Citt\u00e0 di Centoripi\" considerando l'itinerario come facente parte dell'antica strada romana.\nL\"askos\" di Centuripe.\nNei primi anni sessanta, a Centuripe, \u00e8 stato ritrovato un \"askos\" (vaso schiacciato) risalente al V secolo a.C., oggi conservato al museo archeologico di Karlsruhe, in Germania, che riporta la pi\u00f9 lunga iscrizione esistente in Siculo che risulta essere una lingua di origine indo-europea, molto imparentata con il latino.\nSiculi e Latini: una \"origine troiana\" comune nell'epigrafe dell'antico gemellaggio.\nLa leggenda dell'origine troiana di Segesta ci \u00e8 nota attraverso Tucidide, e attraverso la cultura ateniese apprendiamo che Enea \u00e8 giunto a Roma. Tuttavia poco si conosceva circa una leggenda sull'origine comune dei Siculi e dei Latini fino al 1962 quando il ritrovamento casuale di una lastra di pietra calcarea tra i ruderi della contrada Crocefisso su cui era incisa un'iscrizione greca in dialetto dorico ha permesso di venire a conoscenza del pi\u00f9 antico trattato di gemellaggio finora conosciuto tra la citt\u00e0 ellenizzata di Centuripe e la citt\u00e0 latina di Lanuvio.\nLa lastra, frammentata, della misura di 41\u00a0cm di larghezza e 30 di altezza e dello spessore di 10\u00a0cm, faceva parte di una stele di almeno un metro di altezza.\nL'antica iscrizione riporta un trattato tra Centuripe e Lanuvio nel Lazio, che mette in risalto la \"cognatio\" delle due citt\u00e0 raccontando di una missione diplomatica che gli ambasciatori centuripini Filarkos, Lampon e Zoarkos, intorno al II secolo a.C., avrebbero svolto recandosi a Lanuvio e a Roma per rinnovare la loro parentela. Una seconda iscrizione pertinente al ginnasio di Tauromenium sita sulle nicchie ove trovavano luogo i libri della biblioteca conferma la leggenda della parentela indicando nell'eroe centuripino Lanoios il fondatore della citt\u00e0 di Lanuvio.\nMonetazione di Centuripe.\nLa citt\u00e0 si dot\u00f2 di una propria moneta, segno di prosperit\u00e0 economica e di prestigio.\nLa zecca centuripina inizi\u00f2 a coniare moneta nel 346 a.C.\nUn bell'esempio di coniazione centuripina \u00e8 la moneta, in bronzo del 240 a.C. che raffigura la testa di Giove (patrono della citt\u00e0 siculo-ellenistica) coronata di lauro e sull'altra faccia un fulmine, al centro, con la scritta \"\u039a\u03b5\u03bd\u03c4\u03bf\u03c1\u03b9\u03c0\u03b9\u03bd\u03bf\u03bd\" (centuripino).\nSociet\u00e0.\nTradizioni e folclore.\nGioved\u00ec santo, dopo la messa in \"coena domini\", vengono portati in processione il settecentesco simulacro ligneo del Cristo alla colonna e quello dell'Addolorata. La mattina del venerd\u00ec santo la statua del Cristo morto viene traslata dalla chiesa del ss. Crocifisso alla chiesa Madre dove al tramonto i presenti assistono alla \"ascisa a cruci\" (deposizione dalla croce). \nDurante la veglia di Pasqua, sempre in chiesa Madre, un grande drappo, detto \"Tiledda\", che durante tutta la quaresima ha nascosto l'abside, viene lasciato cadere scoprendo la statua del Cristo risorto. \nCultura.\nIstruzione.\nA Centuripe erano presenti: l'istituto comprensivo Filippo Ansaldi (scuola elementare, scuola materna) e le scuole medie di Carcaci (chiuse a fine anno scolastico 2011/2012). Le scuole medie in sede (che comprendono anche la scuola materna) e le scuole elementari a Carcaci. Esisteva anche un istituto classico e professionale riconvertito in istituto alberghiero (che ha sede in via Dante Alighieri). All'inizio dell'anno scolastico 2012/2013 avvenne l'accorpamento delle scuole elementari con la scuola media Giovanni Verga; l'istituto comprensivo fu ribattezzato con il nome della scuola elementare, Filippo Ansaldi, con sede in via Giacomo Leopardi.\nMusei.\nIl Museo archeologico di Centuripe \u00e8 regionale ed \u00e8 ospitato in un edificio la cui costruzione ebbe inizio negli anni cinquanta poi venne sospesa e rimase abbandonata per vari decenni. Venne infine completato e infine inaugurato nel dicembre del 2000. La sua posizione permette una vista panoramica verso l'Etna e la valle del Simeto.\nLe collezioni, che fin dagli anni venti erano custodite nella vecchia sede del palazzo comunale, sono state riordinate e integrate con i reperti degli scavi condotti sin dal 1968 dalla Sovrintendenza per i Beni Culturali. Gli spazi utilizzati sono su livelli diversi. Il museo presenta la storia e la topografia della citt\u00e0, i siti abitativi, le attivit\u00e0 economiche, i ritrovamenti con significative sculture di et\u00e0 romana. Inoltre le terrecotte locali del periodo ellenistico con maschere e statue che esprimono l'alto livello tecnico raggiunto e l'originale tipologia di forme e soggetti che sono alla base della diffusione dei manufatti nei mercati pi\u00f9 esigenti.\nAlcuni reperti:\nA Centuripe \u00e8 presente anche un Museo Etnostorico in sede propria che amministrativamente \u00e8 una sezione del Museo Archeologico Regionale di Centuripe\nArte.\nLa produzione ceramica di Centuripe affonda le sue radici nella Preistoria della Sicilia come dimostrano alcuni dei reperti del museo; molto rimane, tuttavia, ancora da studiare e catalogare dato che i reperti del territorio sono disseminati un po' dappertutto a causa del saccheggio, protratto nel tempo, a cui \u00e8 andato incontro il territorio circostante. Il territorio circostante risulta essere stato intensamente abitato anche prima degli insediamenti greci; insistono infatti nell'area anche varie altre citt\u00e0, delle quasi si sono trovate le tracce come Mendolito ove sorgeva il famoso santuario del dio siculo Adranos e Inessa, con le quali si svilupparono certamente i commerci e gli scambi ma la mancanza di progetti finanziati di ricerca archeologica a vasto raggio non ne ha ancora evidenziato la reale portata.\nCenturipe raggiunse presto un primato nell'arte della ceramica. \u00c8 del VI secolo a.C. un'erma di gusto ionizzante e a fine secolo un'aruletta con un leone che assalta un toro dimostra un motivo decorativo orientaleggiante perfuso di una stilizzazione greco antica.\n\u00c8 comunque in coincidenza con l'ellenizzazione di Centuripe che si evidenzia ancor pi\u00f9 l'arte ceramica locale e se ne sviluppa il commercio per tutto il bacino del Mediterraneo centro orientale. Una serie di studi recenti ha permesso di censire un numero consistente di opifici di ceramisti omoepocali che costituivano un vero e proprio agglomerato industriale in area adiacente all'abitato. La consistenza delle attivit\u00e0 individuata avvalora la tesi di un commercio su vasta scala e ultralocale.\nA partire dal III secolo a.C. la coroplastica espresse una ricchissima produzione di statuette fittili (in terracotta) che prendono il nome tipico di \"tanagrine\" perch\u00e9 simili a quelle gi\u00e0 conosciute trovate nella necropoli di Tanagra in Beozia e di una qualit\u00e0 artistica tale da meritare alla citt\u00e0 l'epiteto di \"Tanagra di Sicilia\". Si tratta di arte a chiara destinazione funeraria che raggiunge elevati livelli di esecuzione con leggiadre figurine femminili danzanti, di divinit\u00e0 di et\u00e0 ellenistica con predominanza di Afrodite, di genere idilliaco, caricature e figure comiche pervase dal gusto locale e ancora Eroti volanti, Psych\u00e0i e fauni danzanti, vecchi e personaggi esotici o caricature femminili dai volti animaleschi. Le tematiche mostrano un'inesauribile fantasia creativa anche se vengono prodotte in serie. Completano il tutto statuine di animali molto realistiche.\nLa produzione ceramica di Centuripe risalta e si esprime in tutte le forme di anfore producendone di proprie che vengono dette appunto \"vasi centuripini\". La produzione centuripina sembrerebbe aver influenzato quella di altri centri siciliani.\nLa caratteristica decorazione \u00e8 policroma con rilievo floreale e architettonico. Si presenta come un dipinto a tempera ricco di sfumature raffinate le cui scene spesso richiamano il culto dionisiaco; a volte sono grandi teste o busti umani il cui viso \u00e8 colorato di una tinta rossastra con ombreggiature. Spesso la colorazione veniva fatta a freddo con delicati colori a tempera.\nUno studioso, il Libertini, ne cataloga ben 39 modelli differenti. Quattro pregevoli esemplari sono esposti dal 1929 al Metropolitan Museum of Art di New York.\nAnche la decorazione parietale era molto praticata; nonostante le distruzioni della citt\u00e0 nel periodo medioevale ne abbiano quasi disperso le tracce, ne \u00e8 sopravvissuta una, probabilmente del III secolo a.C., trovata in una casa privata.\nGeografia antropica.\nUrbanistica.\nLa planimetria dell'abitato risulta impostata secondo uno schema planimetrico \"polilobato\" a forma di stella a cinque lobi o di rondine ad ali spiegate seguendo pedissequamente l'andamento orografico del sito. L'impianto urbanistico ha continuato ad espandersi secondo le direttrici primitive. Il tessuto urbano \u00e8 suddiviso in comparti trasversali a stecca costituiti prevalentemente da case a schiera spesso a pi\u00f9 piani, intersecati da stradine, spesso a gradoni, che si affacciano e scendono verso valle a causa dell'accentuata pendenza delle aree rocciose su cui insistono. L'aspetto architettonico delle strutture abitative non risulta eccessivamente alterato dalle ristrutturazioni eseguite nel tempo pi\u00f9 recente e mantiene, di massima, l'immagine medioevaleggiante della citt\u00e0.\nFrazioni.\nCarcaci \u00e8 l'unica frazione del comune di Centuripe. Comune autonomo fino a poco dopo l'unit\u00e0 d'Italia dista da Centuripe circa 10 chilometri.\nEconomia.\nL'economia \u00e8 prevalentemente agricola e zootecnica con predominanza di agrumi dal fondovalle tutt'intorno fino alla quota di circa 400 metri s.l.m.; dopo tale quota predominano alberi di olivo e di mandorlo. Il rimanente territorio \u00e8 a pascolo o a seminativo.\nNel territorio di Centuripe \u00e8 presente anche un'area artigianale nella quale insistono piccole industrie e laboratori ceramici con notevole produzione di eccellenti copie della antica ceramica centuripina molto apprezzate dai turisti. L'area dista dal centro abitato di Centuripe circa 4 chilometri procedendo verso la stazione ferroviaria dismessa di Mandarano della ferrovia Motta Sant'Anastasia-Regalbuto, chiusa all'esercizio.\nIl territorio presenta ancora molte miniere di zolfo, utilizzate attivamente fino agli anni venti e pian piano abbandonate in seguito al crollo della richiesta di zolfo siciliano e cave di salgemma. Le cinque \"zolfare\" pi\u00f9 estese del territorio di Centuripe erano quelle di: Muglia, Salina, Marmora, Chieffo e Torricchia.\nSono presenti anche sorgenti di acque minerali.\nInfrastrutture e trasporti.\nCenturipe \u00e8 raggiungibile da Catania e da Palermo per mezzo dell'Autostrada A19 con uscita Catenanuova e da questa localit\u00e0 per mezzo di una strada provinciale. \u00c8 possibile raggiungere Centuripe anche per mezzo della Strada statale 121 Catanese da Catania, dopo avere attraversato il ponte sul Simeto, deviando sulla strada comunale indicata e da Enna. Anche la Strada statale 192 permette di raggiungerlo dal lato sud, attraverso la Piana di Catania sia dalla localit\u00e0 \"Muglia\" che dalla cittadina di Catenanuova.\nLa linea ferroviaria Catania Palermo permette di raggiungerlo per mezzo della stazione di Catenanuova-Centuripe da dove ha origine un servizio di autolinea extraurbana per Centuripe. Il territorio comunale, fino agli anni ottanta, si avvaleva anche delle stazioni ferroviarie di Mandarano-Centuripe, Carcaci e Leto della linea ferroviaria Motta Sant'Anastasia-Regalbuto per la spedizione degli ottimi agrumi prodotti nel proprio territorio del versante ennese del fiume Salso e del fiume Simeto. Tale linea e stata definitivamente chiusa al traffico e il commercio si svolge con altri vettori.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36645", "revid": "533647", "url": "https://it.wikipedia.org/wiki?curid=36645", "title": "Cerami", "text": "Cerami (\"Cirami\" in siciliano) \u00e8 un comune italiano di abitanti del libero consorzio comunale di Enna in Sicilia.\nGeografia fisica.\nTerritorio.\n\u00c8 un comune situato nel Parco dei Nebrodi.\nOrigini del nome.\nL'etimologia del nome ha probabilmente origine dal greco \"k\u00e8ramos\", \u03ba\u03ad\u03c1\u03b1\u03bc\u03bf\u03c2, il cui significato \u00e8 \"argilla cotta\", o anche da \"kerma,\" macigno. Secondo un'altra ipotesi l'origine potrebbe anche trovarsi nel ricordo di una cittadina greca dell'Asia Minore, di nome \"Kerme\", che sorgeva sulle rive del golfo omonimo. I Keramei era un popolo dell'Attica che si insediarono nella Sicilia meridionale. Un alto feudatario di Ruggero il Normanno, si chiamava Theophanes Kerameus, progettista, forse, della Cappella Palatina di Palermo.\nStoria.\nLe origini del borgo sono antiche, e con ogni probabilit\u00e0 risalgono ai greci. I reperti archeologici venuti alla luce nei saggi di scavi effettuati in via Roma nel 1971 fanno collocare le origini di Cerami tra il IV ed il V secolo a.C. La carenza di fonti impedisce la ricostruzione della storia delle origini di Cerami.\nPer avere notizie pi\u00f9 affidabili, ma non sempre complete, dobbiamo arrivare ai Normanni. Ed \u00e8 dei normanni l'impronta pi\u00f9 duratura, con riflessi giunti fino ai nostri giorni. Una via del paese porta il nome di Serlone, e, una tradizione locale vuole che essa sia stata percorsa dall'eroe nel giorno della sua tragica fine.\nLa Valle dei Menhir.\nLe pi\u00f9 recenti scoperte archeologiche avrebbero attestato nel territorio di Cerami, e pi\u00f9 precisamente alle pendici del Monte Mersi, la presenza di culture protostoriche, grazie all'individuazione di un numero cospicuo di menhir particolarmente simili alle altre testimonianze megalitiche di espressione mediterranea risalenti al IV e al III millennio a.C. Un'area intatta che costituirebbe il primo complesso di menhir della Sicilia .\nLa processione dell'alloro e i santi protettori.\nLa processione dell'alloro, detta \"a 'ntrata u lauru\", ricorda il trionfale ingresso dei normanni a Cerami. E ancora la tradizione popolare attribuisce a questo popolo il nome di alcune contrade, come quelle di \"Ruggero\", \"Mille\" e \"Evangelico\". Soprattutto nel culto religioso, nella particolare devozione ad alcuni santi, i normanni lasciarono l'impronta pi\u00f9 duratura, specie per l'opera che condussero in seguito alla ben nota Battaglia di Cerami. Non esistono documentazioni di chiese di Cerami, prima di quelle fatte costruire da Ruggero d'Altavilla e dai suoi immediati successori. Le prime infatti pare siano quelle di San Giorgio e San Michele, due santi che secondo la leggenda intervennero nella battaglia combattuta dai Normanni contro i Saraceni nel 1063 nei pressi di Cerami, favorendo la vittoria dei cristiani.\nLa chiesa di San Giorgio non esiste pi\u00f9, quella di San Michele, soggetta a trasformazioni nel tempo, \u00e8 in gran parte crollata. Varie sono le interpretazioni circa la leggenda dell'apparizione di San Giorgio, leggenda che venne cantata da Giuseppe Fedele Vitale, Lionardo Vigo e Tommaso Balli. Secondo la leggenda locale intervenne pure alla battaglia San Michele Arcangelo, verso cui la devozione \u00e8 ancora viva. Tangibile fu altres\u00ec a Cerami l'impronta del nucleo \"lombardo\". Questo paese, sebbene non figuri tra gli \"oppida lombardorum\", tuttavia, d\u00e0 testimonianza che ebbe la presenza di latini e lombardi.\nGreci e Latini.\nGli abitanti di Cerami son prevalentemente greci, ma anche la presenza di latino-lombardi \u00e8 dimostrata da un diploma del 1170. La presenza dei due gruppi, il latino e il greco, viene confermata dalla struttura del paese, dai nomi dei quartieri e delle chiese. Infatti la descrizione del \"castrum\" e del \"borgo\", del \"nucleo dei latini\" e della \"borghesia rimasta prevalentemente greca\", fatta dal Nicolosi e dal Peri, si addice perfettamente a Cerami, dove \u00e8 chiaro, meglio ancora lo era nel passato, il limite tra il \"castrum\" e il \"borgo\". Alla presenza della popolazione di origine greca si debbono, in questa zona del paese, due chiese non pi\u00f9 esistenti, quella di Santa Lucia e quella di Santa Maria dell'idra, e, fuori dall'abitato di una edicola dedicata a San Marco.\nI Vespri siciliani, la famiglia Rosso e la famiglia Girolamo.\nCerami partecip\u00f2 alla rivoluzione dei Vespri siciliani intervenendo all'assedio contro Sperlinga. In seguito si dichiar\u00f2 contro i feudatari legati ai reali di Angi\u00f2, durante la guerra civile tra i baroni latini e i baroni catalani (1337-1354). Fu per diversi secoli dominio feudale dei Rosso, che la dominarono tra alterne vicende e accanite lotte con gli Spatafora e Palizzi.\nSotto Girolamo e sua moglie Caterina, Cerami godette di un periodo di maggiore splendore nel campo delle opere pubbliche e dell'attivit\u00e0 artistica. \u00c8 intorno a questi anni che si costruisce la chiesa di Sant'Ambrogio, oggi chiesa madre. Nel 1516, Vincenzo Girolamo, figlio di Girolamo e di Caterina, ricevette l'investitura di Cerami e di Militello. Francesco Rosso, nel 1663, da Filippo IV ottenne il privilegio del titolo di principe di Cerami e la carica di Gran Gonfaloniere. Il paese intanto si sviluppa. Cresce il numero degli abitanti; si costruiscono altre chiese. L'antico \"castrum\" comincia ad estendersi e a collegarsi con il borgo \"Scino\". Da Nicosia, da Capizzi, da Mistretta, si fanno venire bravi maestri per eseguire delle opere.\nL'Ottocento e l'era moderna.\nL'Ottocento fu un secolo di ulteriore risveglio nella vita di Cerami. La famiglia Rosso \u00e8 sempre la guida del paese, tranne qualche parentesi. Cresce ancora la popolazione, che nel 1852 arriva a 5.162 unit\u00e0. Il centro della vita paesana si sposta verso sud. Due avvenimenti scuotono, in questo periodo, la vita di Cerami. Nel 1848 il popolo si ribella contro la tassa sul macinato. Nel 1860, durante disordini popolari, viene trucidata la famiglia Fego. Cerami non rimase estranea agli ideali risorgimentali, mazziniani, repubblicani, tenuti vivi da due uomini, Francesco Paolo Schifani prima, torturato dai borbonici, e l'avvocato Giuseppe Anello poi, che agiva in stretto rapporto di collaborazione con Antonio Giuseppe Schiaccitano di Capizzi. L'Anello lasci\u00f2 delle lettere di Mazzini, andate smarrite o distrutte. Si restaurano, si abbelliscono in questo secolo, le chiese. La borghesia locale acquista una certa potenza; gareggia, o cerca di gareggiare, con le famiglie nobili dei paesi vincitori, insegue la ricchezza, mira ai posti di comando. Non mancano esperti muratori, scalpellini, falegnami, come dice Pagliaro Bordone, accanto ai quali lavorano altri venuti da fuori. Non c'era infatti a Cerami un artigianato come a Nicosia, Capizzi, Troina, dove gli artigiani erano quasi degli artisti e formavano maestranze, pur attingendo e copiando da varie e diverse scuole. Langue la vita religiosa, malgrado le frequenti feste in onore dei vari santi.\nMonumenti e luoghi d'interesse.\nFino al secolo scorso vi erano ben ventiquattro chiese. Oggi ne esistono solo nove, di cui sette nel centro abitato: la matrice, dedicata a Sant' Ambrogio, Sant'Antonio abate, Madonna del Carmelo, San Sebastiano, San Benedetto, San Giuseppe delle anime del purgatorio, San Biagio, e due in zone rurali, anche se oggi risultano lambite dall'espansione edilizia: la chiesetta del Crocifisso, detta del Signore della Santetta, ed il santuario della Madonna della Lavina. Inoltre sono ancora visibili, ai piedi della rocca del castello, lato nord-est, i ruderi della chiesa di San Michele, e dell'omonimo convento. Nel contesto dell'architettura ceramese va segnalato il portale di casa De Angelis, nella centrale via Umberto, che, viste le sue condizioni quasi fatiscenti, rischia di andare perduto.\nFuori dal centro abitato \u00e8 presente il cosiddetto \"Ponte Vecchio\" ( o \"Ponte di Cicerone\"), un antico ponte costruito in epoca normanna in uno dei crocevia pi\u00f9 importanti della Sicilia medievale.\nTradizioni e festivit\u00e0.\nNel paese, i festeggiamenti in onore dei santi sono il fulcro delle tradizioni locali. Le feste religiose, sono sei, oltre quella del venerd\u00ec santo. Due, quella in onore di San Michele e l'altra detta dell'\"Incontro\", a maggio e quattro nel periodo estivo, in onore della Madonna del Carmelo, di Sant'Antonio Abate, di San Sebastiano, della Madonna della Lavina. Particolare curioso: \u00e8 quasi ignorato il patrono, San Ambrogio, mentre \u00e8 oggetto di devozione il protettore, San Sebastiano.\nLe festivit\u00e0, quasi tutte concentrate nel periodo estivo, hanno inizio l'ultimo sabato del mese di maggio, con i festeggiamenti in onore di San Michele Arcangelo. La prima domenica di luglio avviene l'\"incontro\" tra San Giuseppe e Maria Santissima, mentre l'ultima domenica si svolgono i festeggiamenti in onore di Sant'Antonio Abate i quali sono preceduti, il giorno prima, dalla \"Cavalcata\". La seconda domenica di agosto si celebra la ricorrenza della Madonna SS. del Carmelo. Il 28 si festeggia il Protettore San Sebastiano. Questa ricorrenza \u00e8 preceduta il giorno 27 dalla \"\"Ntrata u lauru\": si tratta di una sfilata di bandiere di alloro che i credenti portano di peso sulla testa. La sera precedente in ognuna di queste feste, ogni confraternita annuncia l'evento con rulli di tamburo, portando in processione le reliquie dei rispettivi Santi per le vie del paese, per giungere con i vespri nelle chiese interessate. Le festivit\u00e0 si chiudono il 7 e l'8 settembre con le celebrazioni in onore della Madonna della Lavina della quale sono devoti tanto i ceramesi quanto le popolazioni dei paesi vicini. Suggestivo \u00e8 poi il lungo pellegrinaggio attraverso cui i fedeli, la notte fra il 6 e il 7 settembre, rendono omaggio alla Madonna: partendo dal paese vicino, Troina, i pellegrini raggiungono a piedi, molti anche scalzi, al santuario. Inoltre Cerami, insieme a Nicosia, ospita uno dei pi\u00f9 vivaci carnevali di Sicilia.\nDa diversi anni si svolge inoltre a Cerami durante il periodo estivo la sagra del \"cavatieddu atturratu\" (tipico dolce del paese) e dei \"pipi ciramisi\"( una variet\u00e0 di peperoni piccanti coltivata nelle campagne contigue).\nSport.\nIl calcio \u00e8 lo sport pi\u00f9 praticato. Le rappresentative locali attive in questo ambito sono: la Polisportiva Dilettantistica Libertas Cerami, fondata nel 1978 che ha navigato per buona parte della sua storia tra Prima e Terza Categoria e la ASD Viola 2010, anch'essa protagonista nelle serie inferiori regionali e attiva anche in ambito femminile con una squadra di calcio a 5.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "36648", "revid": "322321", "url": "https://it.wikipedia.org/wiki?curid=36648", "title": "Cavedago", "text": "Cavedago (\"Ciaved\u00e0c'\" o \"Ciaved\u00e0i\" in noneso) \u00e8 un comune italiano di 556 abitanti della provincia di Trento.\nDescrizione.\nNon ha una struttura convenzionale, \u00e8 composto infatti da una serie di masi, distribuiti su una superficie piuttosto ampia ai fianchi della statale ss 421 che dalla \"Rocchetta\" (imbocco a Mezzolombardo) sale verso Andalo e Molveno collegando la Piana Rotaliana all'Altopiano della Paganella. \nComodamente adagiato su un'ampia distesa verdeggiante e circondato da prati e boschi, Cavedago presenta una spettacolare panoramica che spazia su tutta la Val di Non.\nScendendo la statale provenendo da Andalo si trovano i primi edifici di Cavedago a Maso Daldoss a quota 965 m (la parte pi\u00f9 alta e direttamente confinante con il territorio del comune di Andalo). \nSfiorando i masi Dalsass, Maset e Tomas, si giunge nella zona ospitante la chiesa ed il Municipio (862 m), situata tra il Ponte sul Rio Lavesol ed il Maso Canton.\nAll'uscita di questo piccolo insediamento urbano ci si trova di fronte ad una spianata erbosa denominata Pian Alt (828 m). Il Maso di Sedriago, confinante col comune di Spormaggiore, \u00e8 il limite inferiore del comune di Cavedago.\nCavedago, pur conservando la sua identit\u00e0 rurale, per la sua vicinanza a centri turistici \u00e8 un centro in crescita. Dispone di hotel, alberghi e molti appartamenti.\nTracce delle origini di Cavedago meritevoli di attenzione sono le tre arcate dell'antico Ponte sul Rio Lavesol e la chiesa di San Tommaso."}
{"id": "36659", "revid": "125711846", "url": "https://it.wikipedia.org/wiki?curid=36659", "title": "Crispiano", "text": "Crispiano (\"Crespi\u00e8n\" in dialetto locale) \u00e8 un comune italiano di abitanti della provincia di Taranto in Puglia.\nL'economia si basa sull'agricoltura, sulla gastronomia e sull'allevamento di ovini e bovini e sono presenti aziende agrituristiche e artigianali per la lavorazione dei prodotti della terra, dall'olio al formaggio, dai pomodori al vino.\nCrispiano sorge attorno al solco carsico detto \"Vallone\", abitato fin dalla Preistoria, che nel Medioevo fu sede del \"Casale Crispiani\" e dell'Abbazia di Santa Maria di Crispiano. A partire dal Cinquecento o dal Seicento, le grotte del \"Vallone\" sono state ripopolate in forma sempre pi\u00f9 stabile, concretizzandosi nell'iniziale piccolo centro abitato sviluppatosi intorno alla chiesetta di Santa Maria del Vallone. Il moderno centro abitato si \u00e8 sviluppato invece dopo la met\u00e0 dell'Ottocento: le prime abitazioni sono sorte nell'area oggi detta Crispianello, poi nella cosiddetta \"Difesa di Crispiano\" (oggi Piazza Madonna della Neve e Corso Vittorio Emanuele III). L'espansione urbana oggi riguarda tutte le aree circostanti, in particolare il Quartiere Santa Maria Goretti, situato a est della linea ferroviaria.\nOrigine del nome.\nIncerta la sua derivazione. Secondo alcuni studiosi sarebbe da attribuire ai santi Crispo e Crispiniano. Altri lo fanno risalire ad un centurione romano, tal \"Crispius\", raffigurato nello stemma comunale, al quale sarebbe stato concesso questo territorio per il suo valore dimostrato in battaglia. Ma c'\u00e8 chi lo fa risalire ad una matrona romana \"Crispinilla\" o \"Crispianella\", presunta amante di Nerone. Secondo uno studio recente, infine, si farebbe derivare dal latino \"callis plana\", ossia \"tratturo pianeggiante\".\nGeografia fisica.\nTerritorio.\nIl comune di Crispiano si trova a nord di Taranto, da cui dista 13 km e si sviluppa sulle sponde del vallone Lizzitello, al centro di una serie di colline, di cui le pi\u00f9 note sono: il \"monte della Gravina\" (204\u00a0m), il \"monte dell'Angelo\" (242\u00a0m), il \"monte Specchia\" (212\u00a0m) e il \"monte Calvello\" (228\u00a0m). Le cime pi\u00f9 alte si trovano al confine con il territorio di Martina Franca, come \"monte Scorace\" (276\u00a0m), \"monte Papa Ciro\" (385\u00a0m), e \"monte Trazzonara\" (425\u00a0m).\nClima.\nIl clima del territorio comunale \u00e8 tipicamente mediterraneo, con inverni miti ed estati aride.\nTabulando e analizzando i dati ufficiali degli \"Annali Idrografici\" della Puglia relativi agli anni dal 1952 al 1982, si ottengono le seguenti osservazioni.\nPrecipitazioni.\nIn primavera e soprattutto in estate non ci sono abbondanti precipitazioni, anzi in estate sono assenti o rade; in autunno e in inverno sono frequenti.\nIn primavera, le precipitazioni medie sono di 45,2\u00a0mm. Nel dettaglio, le precipitazioni mensili sono le seguenti: per marzo, media 64,5\u00a0mm, massima 171,4\u00a0mm, minima 6,0\u00a0mm; per aprile, media 35,8\u00a0mm, massima 36,6\u00a0mm, minima 0,2\u00a0mm; per maggio, media 35,5\u00a0mm, massima 96,4\u00a0mm, minima 4,6\u00a0mm.\nIn estate, le precipitazioni medie sono di 25,3\u00a0mm. Nel dettaglio, le precipitazioni mensili sono le seguenti: per giugno, media 25,1\u00a0mm, massima 88,2\u00a0mm, minima 0\u00a0mm; per luglio, media 27,7\u00a0mm, massima 123,2\u00a0mm, minima 0\u00a0mm; per agosto, media 23,1\u00a0mm, massima 88,8\u00a0mm, minima 0\u00a0mm.\nIn autunno, le precipitazioni medie sono di 58,5\u00a0mm. Nel dettaglio, le precipitazioni mensili sono le seguenti: per settembre, media 38,1\u00a0mm, massima 63,6\u00a0mm, minima 0,1\u00a0mm; per ottobre, media 59,1\u00a0mm, massima 193,8\u00a0mm, minima 1,2\u00a0mm; per novembre, media 78,3\u00a0mm, massima 290,0\u00a0mm, minima 4,8\u00a0mm.\nIn inverno, le precipitazioni medie sono di 65,5\u00a0mm. Nel dettaglio, le precipitazioni mensili sono le seguenti: per dicembre, media 66,1\u00a0mm, massima 147,2\u00a0mm, minima 15,3\u00a0mm; per gennaio, media 68,0\u00a0mm, massima 169,8\u00a0mm, minima 8,0\u00a0mm; per febbraio, media 62,5\u00a0mm, massima 112,4\u00a0mm, minima 0,2\u00a0mm.\nTemperature.\nNella stagione primaverile ed estiva le temperature sono molto alte, come nei mesi di luglio e agosto e settembre; nella stagione autunnale e invernale le temperature sono molto miti.\nIn primavera, la temperatura media \u00e8 di 13,7\u00a0\u00b0C. Nel dettaglio, le temperature mensili sono le seguenti: per marzo, media 10,3\u00a0\u00b0C, massima 24,9\u00a0\u00b0C, minima -5,0\u00a0\u00b0C; per aprile, media 13,0\u00a0\u00b0C, massima 28,7\u00a0\u00b0C, minima 0,1\u00a0\u00b0C; per maggio, media 17,8\u00a0\u00b0C, massima 33,4\u00a0\u00b0C, minima 0\u00a0\u00b0C.\nIn estate, la temperatura media \u00e8 di 23,9\u00a0\u00b0C. Nel dettaglio, le temperature mensili sono le seguenti: per giugno, media 22,2\u00a0\u00b0C, massima 39,2\u00a0\u00b0C, minima 7,6\u00a0\u00b0C; per luglio, media 24,8\u00a0\u00b0C, massima 39,6\u00a0\u00b0C, minima 11,5\u00a0\u00b0C; per agosto, media 23,1\u00a0\u00b0C, massima 39,2\u00a0\u00b0C, minima 10,4\u00a0\u00b0C.\nIn autunno, la temperatura media \u00e8 di 16,8\u00a0\u00b0C. Nel dettaglio, le temperature mensili sono le seguenti: per settembre, media 21,3\u00a0\u00b0C, massima 36,4\u00a0\u00b0C, minima 7,9\u00a0\u00b0C; per ottobre, media 16,7\u00a0\u00b0C, massima 32,9\u00a0\u00b0C, minima 1,6\u00a0\u00b0C; per novembre, media 12,6\u00a0\u00b0C, massima 23,5\u00a0\u00b0C, minima -1,8\u00a0\u00b0C.\nIn inverno, la temperatura media \u00e8 di 15,6\u00a0\u00b0C. Nel dettaglio, le temperature mensili sono le seguenti: per dicembre, media 9,2\u00a0\u00b0C, massima 21,0\u00a0\u00b0C, minima -2,9\u00a0\u00b0C; per gennaio, media 7,7\u00a0\u00b0C, massima 17,8\u00a0\u00b0C, minima -5,6\u00a0\u00b0C; per febbraio, media 8,2\u00a0\u00b0C, massima 24,5\u00a0\u00b0C, minima -4,9\u00a0\u00b0C.\nFattori climatici\nIl clima di Crispiano \u00e8 determinato da diversi fattori climatici che sono: la latitudine, l'altitudine, le correnti marine, la distanza dal mare, la presenza di catene montuose.\nLatitudine: Crispiano \u00e8 a 40\u00b0 60' N, si trova cio\u00e8 in una zona intermedia tra l'Equatore e il Polo Nord; fa sia caldo, sia freddo.\nCorrenti marine: le correnti provenienti da sud-est portano fino alle coste di Taranto molta umidit\u00e0, che provocano molte precipitazioni nella provincia e quindi a Crispiano.\nAltitudine: Il territorio di Crispiano si trova in una zona collinare, la sua altitudine varia da zona a zona con una minima di 108\u00a0m e con una massima di 460\u00a0m sul livello del mare. La citt\u00e0 di Crispiano si trova a circa 243\u00a0m sul livello del mare. La temperatura \u00e8 determinata dall'altitudine, infatti ogni 100\u00a0m che ci si innalza sopra il livello del mare la temperatura diminuisce di circa 0,5\u00a0\u00b0C. Perci\u00f2 la temperatura di Crispiano \u00e8 mediamente inferiore di circa 1-2\u00a0\u00b0C rispetto a quella di Taranto che si trova sul livello del mare. Di conseguenza, rispetto al capoluogo, Crispiano in estate \u00e8 poco pi\u00f9 calda di giorno e fresca di sera, ma in inverno \u00e8 pi\u00f9 fredda.\nCatene montuose: Le Murge sono un altopiano che influenza il clima crispianese rendendolo pi\u00f9 mite. Esse d'inverno proteggono Crispiano dalle precipitazioni provenienti da nord e dai venti settentrionali pi\u00f9 freschi o freddi e d'estate contribuiscono a rendere pi\u00f9 fresche le temperature a causa dell'altitudine e dei boschi circostanti.\nDistanza dei mari: Un luogo pi\u00f9 \u00e8 distante dal mare, pi\u00f9 \u00e8 umido. Crispiano dista dal Mar Ionio 15\u00a0km, quindi rispetto a Taranto \u00e8 pi\u00f9 umida e pi\u00f9 piovosa. Inoltre, il mare restituisce pi\u00f9 calore a Taranto e meno a Crispiano, quindi le escursioni termiche sono maggiori rispetto a Taranto.Il seguente climogramma rappresenta i dati rielaborati dagli \"Annali Idrografici\" della Puglia relativi agli anni dal 1952 al 1982.\nStoria.\nIl territorio comunale risulta abitato fin dalla preistoria, come testimoniato dalla tomba della \"Tumorali\", scoperta nel 1917 e conservata nel museo di Taranto, dove sono custoditi anche altri reperti che documentano la dominazione greca. Nell'attuale territorio di Crispiano ricade inoltre il colle della \"Masseria L'Amastuola\", dove gli scavi archeologici condotti dall'Universit\u00e0 di Amsterdam hanno approfondito le conoscenze su un importante villaggio protostorico, attivo dall'VIII al V secolo a.C., nel quale \u00e8 assai probabile che i Greci di Taranto e gli Indigeni vivevano a stretto contatto. Da un recente sondaggio archeologico, effettuato dalla Sovrintendenza Archeologica sulla sponda destra della gravina detta \"Vallone\", oggi inglobata nel centro urbano, sono emerse le testimonianze di un villaggio indigeno risalente all'Et\u00e0 del Ferro (VIII-VII secolo a.C.). Nello stesso scavo sono documentate delle fosse rettangolari, probabilmente impiegate per l'impianto di un vigneto (IV secolo a.C.). Originariamente piccolo insediamento messapico, invaso poi dagli spartani di Taranto e, successivamente, sottomessa dai romani. La presenza di una necropoli attesterebbe che il paese fu fondato tra la fine del IV e l'inizio del III secolo a.C. Di particolare interesse il corredo tombale, in oro con diadema e orecchini, che costituiscono uno dei pezzi pi\u00f9 interessanti degli \"Ori di Taranto.\"\nNel corso del Medioevo l'area divenne possedimento feudale dell\"'Abbazia di San Vito del Pizzo\" e, poi, delle \"Abbazie di Santa Maria del Galeso e di Santa Maria di Crispiano\", gi\u00e0 attestata nel gennaio del 1226. Quest'ultima sorgeva nelle grotte che costeggiano il vallone, nell'attuale centro abitato, e possedeva oltre al Casale di Crispiano un estesissimo territorio che giungeva fino al \"Monte Sant'Elia\" e abbracciava buona parte del territorio martinese. Durante il medioevo i casali che diedero origine a Crispiano erano compresi nel territorio del Principato di Taranto. Nel X secolo anche Crispiano fu invasa dai Saraceni. Nell'XI secolo fu propriet\u00e0 degli Altavilla e infine acquistata, nel XIV secolo, dalla famiglia Antoglietta. Con la scomparsa dell'abbazia i territori furono dati in affitto, favorendo il sorgere delle masserie, che resteranno per secoli gli unici centri di vita del territorio.\nNell'Ottocento, dopo l'Unit\u00e0 d'Italia, il territorio tra Crispiano e Martina Franca fu rifugio di numerosi briganti. Il 14 novembre 1919 Crispiano ha ottenuto l'autonomia comunale, con distacco dal Comune di Taranto, di cui ha festeggiato il 100\u00ba anniversario nel 2019.\nStemma.\nRaffigura un cavaliere romano a cavallo e con la spada in mano. Nella parte superiore un fregio a tre pendenti, tra i quali sono inseriti una croce greca e una conchiglia. Nella parte inferiore una fascia con la scritta latina \"Crispius\", che sarebbe il nome del centurione romano a cui si attribuisce la fondazione di Crispiano. La croce greca ricorda la dominazione bizantina e la presenza sul territorio dei monaci basiliani, mentre la conchiglia simboleggia l'antico legame con la citt\u00e0 di Taranto, da cui ottenne l'autonomia nel 1919.\nMonumenti e luoghi d'interesse.\nChiese.\nChiesa della Madonna della Neve.\nDedicata a Santa Maria della Neve, \u00e8 la Chiesa Madre e fu inaugurata nel 1900. La facciata superiore, con annessa torre dell'orologio, \u00e8 di stile dorico mentre quella inferiore \u00e8 di stile jonico. L'interno \u00e8 a tre navate, con cupola e abside. L'altare maggiore \u00e8 in marmo bianco di Carrara.\nChiesa di San Francesco d'Assisi.\nEdificata nel 1894 per volont\u00e0 dei cittadini crispianesi della Confraternita dell'Immacolata. Ha una pianta ottagonale ed \u00e8 composta da un altare maggiore e sei minori laterali.\nChiesa vecchia di Santa Maria.\nRisale al XIII secolo, come si evince dalla facciata di stile romanico, poi abbattuta e ricostruita nel XVII secolo. Presenta una pianta quadrangolare ed un altare tipico delle cappelle greche. Oggi utilizzata per alcune esposizioni storiche durante le principali manifestazioni cittadine.\nCripta dell'Abbazia di Santa Maria di Crispiano.\nSorta tra l'XI e il XII secolo sul lato orientale del Vallone. La cripta \u00e8 dedicata ai Santi Crispo e Crispiniano, ma di essa restano pochissime notizie storiche e documentali. Attualmente ospita un museo permanente dei Presepi.\nEdifici.\nMasserie.\nNumerose le abitazioni rurali di questo tipo nelle campagne crispianesi, alcune delle quali anche fortificate. Tra le pi\u00f9 importanti la \"Masseria Lupoli\", con al suo interno un interessante Museo della Civilt\u00e0 Contadina. Tra le masserie visitabili vi sono \"Quis ut Deus, Pilano, Mita, Monti del Duca, Le monache, Pizzica, San Domenico, Russoli, Francesca.\"\nTorre Mininni.\nLa costruzione fortificata fu iniziata nel 1891 e terminata nel 1897. Vista oggi come una rocca inaccessibile e misteriosa e, pertanto luogo della fantasia. Tutti i piani presentano facciate perfettamente simmetriche con tre vedute per lato, comunicanti da una scala con piccole crociere che presentano volte a spigolo. La volta del primo piano \u00e8 dipinta con motivi paesaggistici vegetali e decorativi di gusto liberty, eseguiti nei primi decenni di quel secolo. La villa \u00e8 circondata da un giardino sul versante nord; ai lati delle colonne sagomate ad ottagono, sono inglobati nel muro di cinta due corpi di fabbrica, di struttura quadrangolare, simmetrici e lineari, segnati da nicchie arcuate sui tre lati, corrispondenti a sinistra alla dimora del custode e a destra alla cappella, entrambe con volte a stella.\nTorre Cacace.\nAlta 30 metri, a pianta ottagonale, sormontata in origine da un albero di bastimento che ricordava le origini marinare della famiglia cui era dedicata, collocata a fianco dell'Asilo \u201d\"Amor Fraterno\"\u201d. Si tratta in pratica del monumento funebre per Carlo Cacace, fondatore dell'omonima Ditta. Fu eretta attorno al 1873.\nTerritorio.\nGrotte del Vallone.\nSorte come insediamenti rupestri dei monaci basiliani che, nell'XI secolo, in fuga dalle persecuzioni iconoclastiche, colonizzarono il territorio crispianese. Con lo sviluppo delle masserie furono abbandonate ma, nel 1900, con il loro ripopolamento da parte di braccianti, furono il presupposto per la fondazione della moderna Crispiano. Tra le grotte carsiche di cui \u00e8 ricco il sottosuolo va ricordata la Grotta della Stinge, che si caratterizza per i colori tenui e le forme tondeggianti delle sue incrostazioni.\nCultura.\nIstruzione.\nScuole.\nNel territorio comunale sono presenti due scuole elementari: l'istituto \"Pasquale Mancini\" e la scuola \"Giovanni XXIII\", oltre che una scuola secondaria di I grado \"Francesco Severi\".\nSono inoltre presenti: un Istituto Statale di Istruzione Secondaria Superiore \"E. Morante\", che \u00e8 attivamente impegnato nella realizzazione del \"Progetto Russia\": esso infatti \u00e8 gemellato con l'Istituto Professionale per la Ristorazione N. 26 di Mosca, e un Istituto Professionale Di Stato per i Servizi Alberghieri E la Ristorazione \"E. Morante\".\nMusei.\nNel Comune \u00e8 presente il Museo della Civilt\u00e0 Contadina, ubicato nell'antica torre della Masseria Lupoli, che si articola in nove sale tematiche. Nella Masseria \u00e8 stato girato quasi interamente il film \"Ci vediamo domani\" del 2013, di Andrea Zaccariello, con Enrico Brignano.\nEventi.\nCarnevale Estivo del Brigantino.\nOra caduta in disuso, questa manifestazione si svolgeva nella seconda decade di luglio e prevedeva una sagra di prodotti tipici, con sfilate di carri allegorici e gruppi mascherati. Conosciuto anche come \"Carnevale del Fegatino\", poich\u00e9 tra le varie pietanze la facevano da padrona prelibati fegatini, cucinati in vari modi.\nPresepe Vivente.\nAnche questa caduta in disuso, era una rappresentazione del Natale con un centinaio di figuranti dislocati nelle Grotte del Vallone. L'evento, che attraeva numerosi spettatori locali e non, era accompagnato da degustazioni di prodotti legati all'agricoltura e alla pastorizia. Il 6 gennaio, all'interno del Presepe, era prevista la rievocazione della Calata dei Magi.\nPassio Christi.\nSi svolge solitamente il sabato precedente alla Domenica delle Palme e consiste in una rappresentazione vivente e itinerante della Passione di Cristo, dall'Ultima Cena (Piazza San Francesco d'Assisi), passando per il processo (Piazza Madonna della Neve) fino alla Crocifissione con conseguente resurrezione (Grotte del Vallone). \u00c8 organizzata dalla Parrocchia di San Francesco d'Assisi.\nFesta patronale della Madonna della Neve.\nSi svolge il 5 agosto e prevede festeggiamenti religiosi e civili, con annesse luminarie e caratteristico spettacolo pirotecnico della mezzanotte in contrada Scriville.\nEconomia.\nL'elemento prevalente dell'economia di Crispiano \u00e8 l'allevamento, florida \u00e8 l'agricoltura basata sull'Olivo. Sono presenti aziende agrituristiche e piccole aziende artigianali per la produzione di Olio di oliva.\nCrispiano \u00e8 chiamata anche \"Citt\u00e0 delle Cento Masserie\" per la presenza di numerosi di questi insediamenti edilizi nel territorio. \nA rappresentanza del territorio delle Cento Masserie, ha sede in Crispiano il \"Consorzio delle Cento Masserie\".\nInfrastrutture e trasporti.\nStrade.\nI collegamenti stradali principali sono rappresentati da (vedi):\nFerrovie.\n\u00c8 raggiungibile dalle stazioni di Crispiano e Crispiano San Raffaele.\nAmministrazione.\nGemellaggi.\nCrispiano \u00e8 gemellata con:\nSport.\nNel comune ha sede la societ\u00e0 di calcio Ragazzi Sprint Crispiano, militante nel campionato di prima categoria.\nAltri progetti.\nhttps://www.facebook.com/imusicantidelvallone/"}
{"id": "36660", "revid": "1808769", "url": "https://it.wikipedia.org/wiki?curid=36660", "title": "Faggiano", "text": "Faggiano \u00e8 un comune italiano di abitanti della provincia di Taranto in Puglia. Faggiano fa parte dell'Unione dei comuni di Montedoro, istituita nel settembre 2002. Dal 2017 Faggiano \u00e8 gemellata con la citt\u00e0 di Betlemme. Gli abitanti prendono il nome di Faggianotti o pi\u00f9 raramente ed erroneamente Faggianesi.\nGeografia fisica.\nSituato nel nord Salento, il territorio comunale \u00e8 completamente in pianura, con altitudine compresa tra i 20 e i 147 metri sul livello del mare. Il borgo sorge sul versante meridionale del Monte Doro, una collina di altezza modesta facente parte delle Murge Tarantine, parzialmente coperta da una pineta.\nStoria.\nLa storia documentata di Faggiano parte nel Medioevo, dove nei pressi dell'attuale borgo abitarono alcuni monaci basiliani riparatesi in seguito a delle persecuzioni. Tracce si trovano in alcune cave di tufo, dove sono presenti alcune cripte. La zona fu poi occupata da gruppi di albanesi, dopo la morte dell'eroe nazionmale Giorgio Castriota Scanderbeg. Il gruppo occup\u00f2 in particolare la localit\u00e0 Serra dove attualmente sorge la frazione San Crispieri. Alla fine dell'anno Trecento l'allora Principato di Taranto riconobbe autonomia amministrativa al casale di Faggiano, e in particolare lo stato di Universitas, che garantiva l'esenzione dalle imposte fiscali. In epoca napoleonica, le leggi eversive della feudalit\u00e0 garantirono una qualche autonomia ai faggianesi. Durante il XIX continu\u00f2 il disboscamento della foresta che circondava tutta l'area.\nMonumenti e luoghi d'interesse.\nArchitetture religiose.\nChiesa Madre di Santa Maria Assunta.\nIl principale edificio religioso \u00e8 la chiesa Madre di Santa Maria Assunta risalente forse al XIV secolo. Le prime notizie certe del luogo di culto risalgono alla relazione della visita effettuata dall'arcivescovo di Taranto Lelio Brancaccio il 4 maggio 1578. Nella chiesa, a navata unica e lastricata di lapidi sepolcrali, si celebrava la messa con il rito greco, che fu conservato fino a tutto il XVIII secolo, a testimoniare il forte attaccamento alle tradizioni greco-albanesi della comunit\u00e0. Nel 1760 la chiesa fu restaurata e assunse l'aspetto odierno.\nAltre chiese.\nLa piccola frazione di Faggiano, San Crispieri \u00e8 un piccolo agglomerato di circa 50 abitazioni, che possiede un castello e una scuola elementare ormai abbandonata.\nGeografia antropica.\nUrbanistica.\nIl comune \u00e8 suddiviso in 5 rioni, detti Chiancara, Era Giudei, Lopa Calvario, Montedoro e Cornula, oltre alla frazione di San Crispieri. I nomi dei rioni derivano da caratteristiche dei luoghi: \"Chiancara\" dalle chianche (pietre) che ancora in qualche zona del paese si riescono a notare, \"Era Giudei\" dalle crociate che ci furono nel Medioevo, \"Lopa Calvario\" deriva, appunto, dal Calvario situato nella periferia del paese, \"Montedoro\" prende il nome dal monte che sovrasta il paese, \"Cornula\" dal nome di un albero che si trova nelle vicinanze del rione, e \"San Crispieri\" dalla medesima frazione.\nEconomia.\nIl settore trainante dell'economia faggianese \u00e8 l'agricoltura, incentrata sull'olivicoltura e la viticoltura. Sono attive anche piccole industrie alimentari, specie per la lavorazione del caff\u00e8 e della carne. La zona industriale di Faggiano, si estende a nord dell'abitato nei pressi dei confini col comune di San Giorgio Ionico.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nImpianti sportivi.\nIl comune possiede un campo sportivo con pista di atletica leggera data in concessione alla societ\u00e0 sportiva \"Hellas Taranto\". Sono presenti anche campi di bocce, calcetto e pallavolo, anch'essi comunali e dati in concessione a privati."}
{"id": "36664", "revid": "1808769", "url": "https://it.wikipedia.org/wiki?curid=36664", "title": "Leporano", "text": "Leporano (\"Lupr\u00e0ne\" in dialetto locale) \u00e8 un comune italiano di abitanti della provincia di Taranto in Puglia.\nFa parte, come tutti i comuni della fascia orientale della provincia ionica, della regione geografica del Salento.\nStoria.\nL'origine del toponimo Leporano \u00e8 incerta. discende da un \"leprarium\" romano (da qui la presenza di una lepre sullo stemma cittadino).\nIl primo nucleo abitativo di Leporano risalirebbe al 736.\nIn passato, prima a livello feudale e poi a livello comunale (con l'avvento nel 1806 del Regno di Napoli che abol\u00ec la feudit\u00e0 e istitu\u00ec i comuni), fu frazione del comune di Pulsano dal quale ottenne l'indipendenza nel 1820 pur mantenendo il sindaco in comune ancora per diversi anni.\nNegli ultimi quarant'anni si \u00e8 registrato un notevole incremento demografico, che ha portato la popolazione dai meno di 2000 abitanti originari agli attuali 8000: la ragione \u00e8 senz'altro dovuta alla tranquillit\u00e0 del paese e alla notevole vicinanza con Taranto, che rende Leporano una localit\u00e0 ambita da coloro che svolgono la loro attivit\u00e0 nel capoluogo e dai tarantini stessi.\nSociet\u00e0.\nDialetto.\nNel paese di Leporano vige una situazione linguistica molto particolare: infatti se da un lato sono vitali numerose caratteristiche salentine nel lessico e nella pronuncia delle vocali toniche, dall'altro lato \u00e8 presente un fenomeno tipicamente centro-pugliese, quale la caduta delle vocali atone, caratteristica tipica di tutti i dialetti di transizione apulo salentini, come lo stesso Dialetto Tarantino con cui \u00e8 imparentato; pertanto, il nome del paese \u00e8 reso come \"Lupran\u00eb\" e non \"Lupranu\", come suonerebbe in bocca ad un abitante di Pulsano o di Grottaglie. In particolare, in un'inchiesta compiuta nel 1967 da Giovan Battista Mancarella, la realt\u00e0 linguistica si presentava gi\u00e0 allora decisamente composita e particolare: il linguista ebbe infatti modo di riportare come \u00ab\"la popolazione parla normalmente il dialetto, e si distingue dai paesi viciniori per uno spiccato accento tarentino. Il dialetto di Leporano pur essendo fondamentalmente simile a quello di Pulsano, tende a smorzare le vocali finali non accentate e ad allungare molto le vocali toniche\"\u00bb.\nLe caratteristiche pi\u00f9 salienti sono le seguenti:\nConcludendo, \u00e8 da presumere pertanto che il dialetto originario parlato a Leporano fosse di tipo prettamente salentino come quello di Pulsano ed altri centri limitrofi, e che solo nell'ultimo secolo abbia subito un sensibile influsso dalla vicina Taranto, dovuto alla posizione geografica assai contigua ed al continuo interscambio con il capoluogo: il processo di progressiva assimilazione al tarantino si sta inoltre accentuando tra le generazioni pi\u00f9 giovani, che frequentano Taranto per motivi scolastici, lavorativi e di svago. Inoltre, la parte pi\u00f9 settentrionale di Leporano (Gandoli) tende ormai a costituire un'unica area urbana con Taranto, e fa registrare un crescente numero di tarantini che decidono di stabilirvi la propria residenza, con evidenti ripercussioni sul tessuto linguistico locale.\nCultura.\nMusica.\nA Leporano \u00e8 presente una sede coordinata dell'Accademia Musicale Mediterranea, fondata nel 1996 dal pianista Cosimo Damiano Lanza.\n\u00c8 presente dal 2011 anche l'etichetta discografica Joe Black Production dedicata alla produzione e promozione della musica emergente italiana con uno studio di produzione post-produzione audio e video.\nEventi.\nIl Comune dal 1987 organizza il Premio letterario Saturo d'Argento. \nOgni estate si svolge la manifestazione Estate Leporanese presso il Castello Muscettola.\nEconomia.\nTurismo.\nGrazie al lungo litorale sabbioso, sul quale si contano le spiagge di Gandoli (Cattaneo, Santomaj, Lido, Vital, Case bianche), Saturo (Canneto), Porto Pirrone e Baia d'Argento, Saguerra, Luogovivo, Amendola, Leporano \u00e8 una delle pi\u00f9 frequentate e apprezzate localit\u00e0 turistiche dello Ionio salentino.\nInfrastrutture e trasporti.\nLeporano \u00e8 collegata a Taranto mediante la strada provinciale 100 e a Talsano mediante la strada provinciale 102. Dalla localit\u00e0 Saturo ha inizio la Litoranea Salentina (strada provinciale 122) che congiunge le localit\u00e0 marine della costa ionica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra di calcio della citt\u00e0 era l\"'A.S.D. Leporano Calcio\" che militava nel girone B pugliese di Promozione.\nAl termine della stagione 2015-16 ha ceduto il titolo sportivo di Prima Categoria Pugliese all'ASD Talsano di Taranto"}
{"id": "36666", "revid": "322321", "url": "https://it.wikipedia.org/wiki?curid=36666", "title": "Cavedine", "text": "Cavedine (\"Cav\u00e9den\" o \"Cav\u00e9dem\" in dialetto trentino) \u00e8 un comune italiano di abitanti della provincia di Trento. \nSituato nella Valle di Cavedine o \"Val del Vent\" appartiene alla valle dei Laghi (valle del Sarca).\nGeografia fisica.\nIl territorio di Cavedine si estende principalmente lungo l'omonima valle, che fa parte a sua volta della pi\u00f9 ampia Valle dei Laghi, ad un'altitudine di 504 m s.l.m.\nIl territorio comunale amministra anche una parte del settore occidentale del monte Bondone, catena situata tra la Vallagarina ad est e la Valle dei Laghi ad ovest. Ad ovest di Cavedine si estende, inoltre, l'omonimo lago.\nNon molto distanti si trovano la valle del Basso Sarca e il lago di Garda, con i centri di Riva del Garda e Arco.\nDista circa 23 chilometri da Trento, capoluogo provinciale.\nStoria.\nIl territorio di Cavedine fu interessato dal popolamento preistorico nell'et\u00e0 del rame e del bronzo (anche se probabilmente la frequentazione da parte di cacciatori-raccoglitori \u00e8 molto pi\u00f9 antica), quindi da parte dei Reti e dei Romani (molti toponimi ricordano questo periodo, quali la fontana romana, la via romana, le localit\u00e0 di Fabiano, Fabianon, ecc.).\nDurante la prima guerra mondiale fu interessata dal passaggio del fronte Italo-Austriaco e come ex voto per l'evitata deportazione venne eretto, sopra il Municipio, un santuario dedicato alla Madonna, la cui statua \u00e8 collocata in un percorso di grande suggestione religiosa.\nPresso Cavedine esiste un sentiero archeologico di notevole interesse, che si snoda nel bosco e che tocca alcune testimonianze della storia antica e recente della comunit\u00e0, tra le quali:\nIl dosso di San Lorenzo, subito sopra l'abitato di Must\u00e9, reca testimonianze di un antico castelliere di et\u00e0 retica.\nGeografia antropica.\nFrazioni.\nBrusino.\n\u00c8 situato a 1\u00a0km dal capoluogo. La chiesa parrocchiale \u00e8 intitolata a San Rocco, patrono della frazione, che viene festeggiato il 16 agosto con una sagra del paese nei giorni di sabato e domenica.\nNella frazione di Brusino nacque nel 1846 Mariano Dallap\u00e8, fondatore dell'omonima fabbrica di fisarmoniche di Stradella nonch\u00e9 considerato l'inventore della fisarmonica moderna. Per ricordare questo geniale personaggio, l'amministrazione comunale di Cavedine, in collaborazione con quella di Stradella, organizza annualmente mostre e concerti di fisarmonica.\nCavedine.\nFrazione capoluogo, sede della residenza municipale, 530 m s.l.m.\nIl toponimo di Cavedine \u00e8 relativamente recente, essendo il paese storicamente conosciuto come Laguna-Must\u00e9, dato dall'unione della localit\u00e0 di fondovalle Laguna (nome che indica la presenza in passato di una palude) con il borgo posto pi\u00f9 in alto di Must\u00e9 (il rione del capoluogo pi\u00f9 antico e tuttora cos\u00ec nominato).\nNel capoluogo \u00e8 nato nel 1965 il rallysta Renato Travaglia, pi\u00f9 volte campione d'Italia e campione europeo 2005.\nLago di Cavedine.\nQuesta frazione \u00e8 ubicata a 6\u00a0km dal capoluogo, sul piano della valle del Sarca, e vi si giunge dopo aver scollinato il monte Gaggio. Popolata da poco pi\u00f9 di un centinaio di abitanti, \u00e8 impreziosita da boschi, campagne coltivate a vite e dalla presenza dell'omonimo lago di Cavedine, poco balneabile a causa dello sfruttamento idroelettrico che ne rende l'acqua fredda e il livello idrometrico variabile. Ci\u00f2 nonostante viene praticato il windsurf per la presenza costante di brezze quali l'Ora del Garda.\nIl lago di Cavedine \u00e8 citato nel racconto \"Senso\" di Camillo Boito.\nStravino.\nUbicata ai piedi del versante occidentale del Monte Bondone, la frazione di Stravino (altitudine 524 m s.l.m.) \u00e8 la pi\u00f9 settentrionale del comune, a circa 1,5\u00a0km dal capoluogo.\nVigo Cavedine.\nPosta a 603 m s.l.m. circa (chiesa parrocchiale), Vigo Cavedine \u00e8 la pi\u00f9 alta e la pi\u00f9 meridionale delle frazioni del comune. Essa \u00e8 anche la pi\u00f9 popolosa, ammontando a 1064 abitanti.\nQuesta frazione \u00e8 a sua volta suddivisa in alcune localit\u00e0, quali i \"Masi\" e le \"Coste\". In questa zona oltre alle colture tradizionali, quali la vite e le patate, vi \u00e8 la coltivazione delle mele, delle fragole e del ribes rosso.\nIn questa frazione, un particolare significato storico, economico e giuridico riveste la \"Vicinia Donego\"dal nome del monte e della selva omonimi che sarebbero stati lasciati ai vicini di Vigo Cavedine da Cubitosa d'Arco (XIII sec.). La vicenda di Cubitosa d'Arco \u00e8 storicamente documentata e a riprova della veridicit\u00e0 di questa storia travagliata, Romano Turrini \u00e8 riuscito a recuperare il testamento della contessa. Il fortunato ritrovamento \u00e8 avvenuto nell'archivio dei conti d'Arco conservato presso il Museo di Palazzo d'Arco a Mantova, una sorta di casa museo nonch\u00e9 ultima residenza di Giovanna d'Arco.\"Il testamento \u00e8 datato 28 luglio 1266. In esso Cubitosa, malata e costretta a letto disereda i suoi cugini e li accusa di aver rinchiuso in carcere il padre Riprando causandone la morte. Nel testamento Cubitosa lascia tutto alla chiesa trentina, anche se il principe vescovo di Trento, presso cui si era rifugiata dopo essere scappata dal cugino, non l'aveva protetta del tutto. Esattamente come \u00e8 narrato nel dramma teatrale di Antonia Dalpiaz\". A breve sar\u00e0 completata la traduzione del preziosissimo documento che verr\u00e0 messo a disposizione del pubblico e donato agli artisti che, durante CastelFesta, hanno dato vita a Cubitosa. Un gruppo di abitanti del paese di Vigo Cavedine, diede aiuto alla contessa durante un periodo di esilio; la stessa per sdebitarsi lasci\u00f2 alle famiglie che l'aiutarono questo feudo che divenne di propriet\u00e0 fondiaria collettiva non comunale.\nAlle fine del XIX secolo a Vigo fu ritrovato un ripostiglio di monete medievali italiane .\nAmministrazione.\nGemellaggi.\nIl comune, inoltre, \u00e8 amico del comune ungherese di J\u00e1szszentl\u00e1szl\u00f3.\nAltre informazioni amministrative.\nNelle elezioni del 5 novembre 2006 si \u00e8 sperimentato, parallelamente al voto tradizionale, il voto elettronico, grazie a un progetto promosso dalla PAT insieme ad altri Enti locali e sviluppato dall'ITC-irst ora facente parte della Fondazione Bruno Kessler.\nSport.\nNel comune ha sede la societ\u00e0 calcistica, Cavedine Lasino, che milita in Promozione 2017-2018."}
{"id": "36667", "revid": "290309", "url": "https://it.wikipedia.org/wiki?curid=36667", "title": "Cavizzana", "text": "Cavizzana (IPA: , \"Cjaviciana\" in solandro) \u00e8 un comune italiano di 248 abitanti della provincia di Trento.\nStoria.\nCavizzana \u00e8 stato comune autonomo fino al 1928, anno in cui venne aggregato a Caldes. Nel 1956 \u00e8 stato ricostituito l'attuale comune ufficialmente istituito il 1\u00ba gennaio 1957.\nSimboli.\nLo stemma araldico del comune raffigura San Martino di Tours a cavallo che offre il mantello rosso ad un povero posto ai suoi piedi su un prato verde."}
{"id": "36668", "revid": "181699", "url": "https://it.wikipedia.org/wiki?curid=36668", "title": "Cembra", "text": "Cembra (\"Z\u00e9mbra\" o \"C\u00e9mbra\" in dialetto cembrano) \u00e8 un paese di abitanti della provincia di Trento, situata nella Val di Cembra, a cui d\u00e0 il nome. Comune autonomo fino al 1\u00ba gennaio 2016, in tale data si \u00e8 fuso con Lisignago per formare il nuovo comune di Cembra Lisignago, di cui \u00e8 sede comunale.\nEtimologia del nome.\nIl toponimo \"Cembra\" \u00e8 attestato per la prima volta come \"Fagitara Cimbra\" in un documento di Paolo Diacono, che la cita come uno dei castelli distrutti dai Franchi nel 590; successivamente appare come \"Cimbria\", \"Cymbra\" e, nel 1406, \"Zymer\".\nLa sua etimologia \u00e8 dibattuta, e diverse ipotesi sono state formulate. Anticamente, il nome era spesso ricollegato a quello dei Cimbri, il popolo germanico che invase l'impero romano alla fine del II secolo a.C. e che, secondo certe teorie, si sarebbe qui insediato dopo la disfatta della battaglia di Vercelli; quest'idea \u00e8 per\u00f2 probabilmente infondata. Anche la connessione ad un presunto popolo dei \"Simbri\", citato da Strabone, \u00e8 errata, dato che tale nome \u00e8 probabilmente frutto di un errore di trascrittura, e il popolo citato dallo storico era in realt\u00e0 quello degli Insubri.\nUn'altra ipotesi propone come radice l'alto tedesco \"zimbar\" (\"legno per costruzioni\"), citando come riferimento i toponimi tedeschi della valle e del paese (\"Zimmerstal\" e \"Zimmers\" o \"Zimber\"), nonch\u00e9 il lavoro di taglialegna della minoranza linguistica dei Cimbri (tradizionalmente considerata discendente dai Cimbri sopraccitati).\nSecondo Carlo Battisti, infine, Cembra sarebbe un \"fitotoponimo\", derivato cio\u00e8 dal nome del pino cembro.\nStoria.\nInsediamenti umani nella Val di Cembra sono documentati dal Mesolitico, periodo a cui risale un utensile di selce ritrovato presso il vicino Lago Santo; il reperto pi\u00f9 famoso legato a Cembra \u00e8 una situla bronzea, risalente al IV secolo a.C. e conservata al castello del Buonconsiglio, rinvenuta sul Doss Caslir, che riporta anche scritte in alfabeto reto-etrusco.\nL'area venne invasa dai Franchi nell'Alto Medioevo, i quali, come riporta Paolo Diacono, distrussero il \"castello di Cimbra\" (la prima attestazione storica del nome). Successivamente il paese entr\u00f2 a far parte di un feudo appartenente al principato vescovile di Trento, e amministrato dai signori di Salorno, gli Appiano; tale giurisdizione includeva anche gli abitati di Lisignago (sede giurisdizionale), Faver, Valda e Grauno (ma non Grumes, che era giurisdizione a s\u00e9 stante). La sovranit\u00e0 sul feudo venne usurpata da Mainardo II, conte del Tirolo: sotto di lui, dapprima Cembra subentr\u00f2 a Lisignago come sede giurisdizionale, quindi l'intera giurisdizione venne accorpata a quella di K\u00f6nigsberg.\nQuando le guerre napoleoniche interessarono la valle, Cembra fu coinvolta direttamente; il paese sub\u00ec danni materiali agli edifici e ai prati e requisizioni di legname e di cibarie, e si ebbero inoltre diversi decessi per tifo esantematico. Il 20 marzo 1797, mentre 2500 soldati croati dell' impero austriaco erano ivi stanziati, le forze francesi attaccarono, dalla sponda sinistra dell'Avisio, Cembra e gli altri insediamenti della sponda destra, causando ingenti danni (la vicina Faver, ad esempio, fu completamente distrutta). Sortite francesi continuarono anche gli anni seguenti, fino almeno al 1801.\nGeografia e ambiente.\nSituato a nord di Trento, sulla sponda destra del torrente Avisio in val di Cembra, il paese \u00e8 situato ad una quota collinare (670 m s.l.m.). \u00c8 attraversato dalla strada statale 612 della Val di Cembra, che si distacca dalla statale 12 del Brennero innestandosi sulla statale 48 delle Dolomiti.\nIl territorio dell'ex comune \u00e8 ricoperto in gran parte da prati e boschi. Nell'area vi sono anche zone umide, come il Lago Santo, meta di turismo famosa in tutta la valle, e la torbiera del Lagabrun, un biotopo che funge da habitat per alcuni rari invertebrati, come l\"Agabus lagabrunensis\", una specie di coleottero della famiglia \"Dytiscidae\".\nLuoghi d'interesse.\nChiesa di San Pietro.\nLa prima attestazione dell'esistenza di questa chiesa \u00e8 del 1224, ma dopo degli scavi archeologi si \u00e8 supposto che possa essere la chiesa pi\u00f9 antica della Val di Cembra (V-VI secolo); l'edificio odierno \u00e8 in stile gotico, e risale all'inizio del 1500.\nChiesa di San Rocco.\nChiesa situata al di fuori del centro abitato, edificata come \"ex voto\" per la peste nel 1519 e considerevolmente ampliata con l'epidemia di peste del 1630.\nChiesa di Santa Maria Assunta.\n\u00c8 la chiesa parrocchiale di Cembra, documentata come pieve fin dal 1212. Una primitiva struttura sul luogo esisteva gi\u00e0 almeno dal XII secolo, ma l'edificio attuale risale alla seconda met\u00e0 del 1400; la chiesa sub\u00ec altri ampliamenti nel 1600 e, soprattutto, nel 1800.\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Faver e Lisignago; nel 1952 distacco di territori per la ricostituzione dei comuni di Faver (Censimento 1951: pop. res. 883) e Lisignago (Censimento 1951: pop. res. 548).\nCome comune autonomo, Cembra confinava con Faver, Segonzano, Lona-Lases, Albiano, Lisignago, Giovo e Salorno (BZ); a seguito della soppressione dei comprensori il comune entr\u00f2 a far parte della Comunit\u00e0 della Valle di Cembra.\nEconomia.\nFonti di lavoro principali del paese sono l'estrazione del porfido e la viticoltura, a cui va aggiungendosi negli ultimi anni anche il turismo; fra i vini prodotti nelle campagne locali si possono citare il M\u00fcller-Thurgau, il Nosiola, il Pinot nero, il Cabernet, la Schiava, lo Chardonnay e il Riesling."}
{"id": "36669", "revid": "1444396", "url": "https://it.wikipedia.org/wiki?curid=36669", "title": "Centa San Nicol\u00f2", "text": "Centa San Nicol\u00f2 (\"Z\u00e9nta\" in dialetto trentino) \u00e8 una frazione di 624 abitanti del comune italiano dell'Altopiano della Vigolana, nella provincia autonoma di Trento.\nStoria.\nCenta San Nicol\u00f2 \u00e8 una delle pi\u00f9 grandi frazioni come estensione del territorio: non \u00e8 infatti un unico agglomerato, come Vattaro, o Caldonazzo, ma un insieme di piccoli masi, piccole frazioni, che coprono tutto il versante orientale della Vigolana.\nLa storia di Centa San Nicol\u00f2 affonda nelle radici della storia di Trento.\nNel XIII secolo principe vescovo Vanga fece chiamare alcuni coloni Bavaresi, per tenere aperta una via commerciale tra Trento e gli Altipiani di Lavarone e Folgaria; questi coloni fondarono il primo nucleo in un piccolo maso, ora inglobato da altri, e chiamarono questa loro abitazione col termine di \"cinta\" da cui poi deriv\u00f2 \"Centa\". Per \"cinta\" si intendeva la recinzione che proteggeva il maso e che lo difendeva da lupi, orsi ed altri sgraditi ospiti.\nMan mano che i secoli passarono, la strada si ampli\u00f2, venne fondato un vero e proprio paese e fu aperta anche la strada che porta a Caldonazzo: vari masi, tra cui Campregheri, la Strada e altri sorsero ai lati di questa strada, che esiste ancora al giorno d'oggi.\nLa devozione a san Nicola di Bari ebbe origine nel periodo della peste, quando l'intero paese chiese aiuto al santo e fu miracolosamente risparmiato dalla peste che flagellava l'Europa intera.\nDurante la prima guerra mondiale i tedeschi costruirono una strada sul fronte opposto della vallata, scavando nella nuda roccia, per collegare Trento agli altipiani.\nA proposito della prima guerra mondiale, narrano le storie popolari che i cannoni italiani installati sugli altipiani, i cui colpi rimbombavano per tutta la vallata, non riuscirono mai a colpire la ferrovia della Valsugana, che collegava Trento a Padova.\nAncora oggi in localit\u00e0 Campregheri si possono trovare delle piccole fortificazioni risalenti alla prima guerra mondiale, come sparse qua e l\u00e0 su tutto il territorio comunale vi sono le tracce di numerose trincee.\nGeografia antropica.\nLa circoscrizione territoriale ha subito le seguenti modifiche: nel 1928 il comune viene soppresso e i suoi territori aggregati al comune di Caldonazzo; nel 1947 il comune viene ricostituito (Censimento 1936: pop. res. 777); nel 1988 aggregazione di territori staccati dai comuni di Caldonazzo, Calceranica al Lago e Vattaro (Censimento 1981: pop. res. 35).\nNel 2016 viene unificato con i comuni limitrofi di Bosentino, Vattaro e Vigolo Vattaro nel nuovo comune dell'Altopiano della Vigolana."}
{"id": "36670", "revid": "466539", "url": "https://it.wikipedia.org/wiki?curid=36670", "title": "Italo Santelli", "text": "Viene considerato uno dei padri della sciabola moderna. Italiano di nascita, si trasfer\u00ec a trent'anni in Ungheria, dove contribu\u00ec a dar vita alla prestigiosa tradizione magiara nella scherma. Vinse con l'Italia la medaglia d'argento alle Olimpiadi di Parigi 1900 nella gara individuale di sciabola per maestri.\nBiografia.\nDall'Italia all'Ungheria.\nDopo il diploma alla scuola magistrale, Italo Santelli si dedic\u00f2 alla scherma, diventando un apprezzato maestro di sciabola conosciuto anche all'estero. Su invito del governo ungherese, nel 1896 si trasfer\u00ec a Budapest e, con le sovvenzioni statali ricevute, apr\u00ec una palestra di scherma. Nel 1897 nacque a Budapest il figlio Giorgio, che avrebbe poi seguito le orme paterne come atleta ed istruttore di scherma.\nLa \"Salle Santelli\", la palestra del maestro Santelli, divenne presto uno dei centri sportivi pi\u00f9 rinomati, frequentato dalla nobilt\u00e0 e dall'alta borghesia mitteleuropea. Il suo metodo innovativo si basava su una maggior flessibilit\u00e0 del polso, e su un miglior lavoro delle dita per controllare la lama e i colpi. Grazie agli insegnamenti del maestro italiano, si form\u00f2 una scuola di scherma che ottenne e continua ad ottenere successi a livello internazionale.\nUna medaglia contestata.\nNel 1900 Santelli partecip\u00f2 alle Olimpiadi di Parigi. Vinse la medaglia d'argento nella gara di sciabola per maestri d'arte, sconfitto in finale dal connazionale Antonio Conte.\nIn quelle olimpiadi le gare di scherma erano distinte in due categorie, i dilettanti e i maestri d'armi, ossia istruttori professionisti. Per alcuni \"puristi\" le medaglie di Conte e Santelli non andrebbero quindi considerate nel computo delle medaglie olimpiche. Il CIO comunque le riconosce entrambe per l'Italia nel medagliere ufficiale delle Olimpiadi. In realt\u00e0, lo stesso Pierre de Coubertin aveva autorizzato l'eccezione alla regola del dilettantismo per i maestri d'armi, ritenendoli l'unica categoria affine allo spirito olimpico pur se professionisti. Di conseguenza nel computo totali delle medaglie olimpiche della scherma vanno entrambe regolarmente conteggiate per l'Italia.\nNel database del CIO la medaglia di Italo Santelli viene attribuita all'Italia, paese di nascita di Italo Santelli, che risiedeva all'epoca in Ungheria ma non era per\u00f2 cittadino ungherese. Pure il CONI la considera tra le medaglie italiane. In generale le statistiche delle prime olimpiadi non sono pienamente attendibili perch\u00e9 non esistono archivi ufficiali dell'epoca e i dati sono stati ricostruiti molti anni dopo ricercando tra varie fonti. Inoltre, nelle prime edizioni dei Giochi, la maggior parte degli atleti partecipava a titolo individuale, fino a quando non vennero istituiti i vari comitati olimpici nazionali e di conseguenza le delegazioni olimpiche ufficiali dei rispettivi paesi (il CONI fu fondato nel 1914).\n\"Traditore della patria\" e duello d'onore.\nAlle Olimpiadi del 1924 Italo Santelli era uno degli allenatori della nazionale magiara. Durante il torneo individuale di sciabola, scoppi\u00f2 un battibecco tra schermidori italiani ed ungheresi. Santelli tradusse per gli ungheresi le frasi degli italiani, con il risultato che, dopo la protesta ungherese, il CIO squalific\u00f2 l'italiano Oreste Puliti, in corsa per l'oro, per comportamento anti-sportivo. In Italia l'intervento di Santelli fu visto come tradimento della patria. La stampa gli si scagli\u00f2 contro; l'inviato de \"La Gazzetta dello Sport\" Adolfo Cotronei, nelle corrispondenze da Parigi, defin\u00ec Santelli traditore (\"Italo? Ungaro piuttosto!\"). Il CONI lo depenn\u00f2 dall'elenco delle medaglie olimpiche italiane, attribuendo le sue medaglie all'Ungheria. Successivamente venne nuovamente reinserito dal CONI nell'elenco delle medaglie olimpiche.\nPer salvare il proprio onore, Santelli sfid\u00f2 a duello il giornalista che lo aveva offeso. Avvalendosi di una regola del codice cavalleresco, si fece rappresentare dal figlio Giorgio, campione olimpico con la nazionale italiana di sciabola nel 1920. Il duello avvenne sul serio, su una barca al largo di Abbazia, tra Trieste e Fiume. In un'intervista del 1968 al \"New York Times\", Giorgio Santelli ricord\u00f2 quel duello: dur\u00f2 circa tre minuti e mezzo e venne interrotto perch\u00e9 Adolfo Cotronei era rimasto accecato da un colpo alla testa. Cotronei si riprese, ma gli dovettero dare 12 punti di sutura.\nRiferimenti nella cultura.\nLa fama di Santelli in Ungheria \u00e8 tale che a lui \u00e8 stato persino dedicato un piatto della cucina ungherese. Le \"uova alla Santelli\" o \"frittata alla Santelli\" sono una preparazione a base di uova, salsiccia, pancetta, pomodoro, formaggio grattugiato e pepe.\nPalmar\u00e8s.\nIn carriera ha conseguito i seguenti risultati:"}
{"id": "36671", "revid": "2022787", "url": "https://it.wikipedia.org/wiki?curid=36671", "title": "Cimego", "text": "Cimego (\"C\u00ecmek\" in dialetto locale) \u00e8 una frazione di 419 abitanti di Borgo Chiese della provincia di Trento in Trentino-Alto Adige.\nVenne istituito come comune italiano nel 1920 in seguito all'annessione della Venezia Tridentina al Regno d'Italia. Nel 1928 fu aggregato al comune di Condino. Nel 1946 fu ricostituito, staccandolo di nuovo dal comune di Condino. Nel 2016 ha cessato nuovamente di esistere come entit\u00e0 amministrativa autonoma ed \u00e8 stato inglobato nel nuovo comune di Borgo Chiese, in seguito alla fusione dei comuni di Brione, Cimego e Condino.\nL'impianto del paese \u00e8 diviso storicamente in due zone: la localit\u00e0 la Villa e la parte di Quartinago. Quartinago \u00e8 sopravvissuto in buona parte al trascorrere dei secoli e si mostra ai giorni nostri nella sua veste di borgo medievale. La parte alta del paese sub\u00ec invece forti cambiamenti a seguito dei bombardamenti della Prima guerra mondiale."}
{"id": "36672", "revid": "322321", "url": "https://it.wikipedia.org/wiki?curid=36672", "title": "Cimone (comune)", "text": "Cimone (\"Zim\u00f3n\" in dialetto trentino) \u00e8 un comune italiano sparso di 719 abitanti della provincia di Trento. Si trova a circa 15\u00a0km a sud-ovest di Trento, sulla sponda destra del fiume Adige. Il nome originario del paese era Cimono, parola dal chiaro significato orografico che sta ad indicare cima o sommit\u00e0 dei monti.\nCimone \u00e8 un comune sparso composto da ben 14 frazioni di cui la principale, nonch\u00e9 sede comunale, \u00e8 Covelo. Le attuali frazioni sono la naturale evoluzione degli antichi masi.\nStoria.\nSi hanno notizie della comunit\u00e0 di Cimone fin dal 1180 quando Aldrighetto di Castelbarco invi\u00f2 sul monte Bondone un boscaiolo di nome Menego \"(Domenico)\" con il preciso compito di abbattere alberi e procedere alla costruzione di un maso in quelle localit\u00e0.\nDal 1456 al 1842 Cimone fece parte del Feudo lodronico di Castellano e Castelnuovo.\nTradizione.\nLa \"barcarola\".\nL'evento pi\u00f9 caratteristico organizzato dalla comunit\u00e0 di Cimone \u00e8 sicuramente la \"Barcarola\". A partire dal 1900, la manifestazione viene celebrata regolarmente ogni 25 anni e consiste nella costruzione di una barca che viene trainata da due coppie di buoi e fatta sfilare attraverso le frazioni del comune. La barcarola \u00e8 guidata da un capitano e trasporta marinai, schiavi e guardie vestiti in abiti ottocenteschi. La Barcarola viene organizzata per commemorare i cimoneri che ad inizio Novecento furono costretti ad emigrare in America in cerca di un lavoro a causa della miseria.\nNelle edizioni pi\u00f9 recenti il trattore ha sostituito completamente i buoi.\nIl Comun Comunale.\nCimone \u00e8 uno dei sette comuni lagarini che facevano parte dell'antica istituzione amministrativa del Comun Comunale Lagarino. Attualmente il Comun Comunale rimane vivo nella memoria degli abitanti dei diversi comuni attraverso la manifestazione denominata \"Comun Comunale - I Giochi e la regola\". Questa festa si svolge tutti gli anni tra l'ultima settimana di maggio e la prima settimana di giugno e si svolge ogni anno nell'uno o nell'altro dei sette comuni partecipanti che sono: Aldeno, Cimone, Isera, Nogaredo, Nomi, Pomarolo, Villa Lagarina. La manifestazione rievoca le antiche vicende del periodo medievale ed \u00e8 incentrata su suggestivi giochi attorno ai quali ruotano spettacoli, musiche e danze.\nEconomia.\nArtigianato.\nNel settore dell'artigianato \u00e8 ancora diffusa e rinomata l'antica lavorazione del legno finalizzata alla realizzazione di mobili e arredamenti."}
{"id": "36673", "revid": "322321", "url": "https://it.wikipedia.org/wiki?curid=36673", "title": "Cinte Tesino", "text": "Cinte Tesino (\"Sinte\" o \"Zinte\", \"Thinte, Finte\" in dialetto trentino) \u00e8 un comune italiano di 340 abitanti della provincia di Trento.\nStoria.\nLa posizione favorevole, ricca di risorse naturali e facilmente difendibile grazie alla posizione appartata, fa pensare che l'insediamento abbia origini molto antiche, probabilmente preromane. In epoca imperiale, grazie al passaggio della via Claudia Augusta Altinate, costitu\u00ec forse un \"vicus\".\nNulla si pu\u00f2 dire del periodo altomedievale. Certamente l'altopiano del Tesino, come la limitrofa Valsugana, rimase legato alla citt\u00e0 di Feltre, antico \"municipium\" e poi contea vescovile. Solo dopo l'anno Mille cominciano a comparire i primi riferimenti alle \"universitas hominum et personarum\", ovvero le comunit\u00e0 organizzate per regolare lo sfruttamento dei beni collettivi.\nTra il 1810 e il 1818 fu frazione di Castello Tesino, mentre dal 1928 al 1947 fu frazione di Pieve Tesino."}
{"id": "36674", "revid": "322321", "url": "https://it.wikipedia.org/wiki?curid=36674", "title": "Cis (Italia)", "text": "Cis (IPA: ) \u00e8 un comune italiano di abitanti della provincia autonoma di Trento in Trentino-Alto Adige.\nGeografia fisica.\nIl territorio del comune di Cis si trova geograficamente in Val di Sole, ai confini della Val di Non, pur facendo parte dal punto di vista amministrativo della Comunit\u00e0 della Val di Non.\nSi trova su un altipiano discendente posto tra i torrenti Noce a sud e Barn\u00e9s, affluente di sinistra del Noce, a nord-est.\nParte del territorio comunale \u00e8 la localit\u00e0 Mostizzolo, il principale punto di transito tra le valli di Non e di Sole, dove si trova il ponte che attraversa la forra in cui scorre il torrente Noce prima di immettersi nel lago di Santa Giustina.\nLo stemma.\nBlasonatura.\nLo stemma ha uno sfondo di due colori (rosso e verde); nel mezzo emerge un castello e sopra \u00e8 raffigurata una stretta di mano mentre nel basso scorre il torrente Barnes.\nCorona.\nMurale di Comune.\nOrnamenti.\nA destra una fronda d'alloro, a sinistra una fronda di quercia, legate da un nodo d'oro e azzurro.\nGonfalone.\nBianco accostato da 2 pali, rosso a destra e a sinistra verde, pendente da un bilico e terminante in 5 merli guelfi rovesciati, bordato e frangiato d'argento.\nSociet\u00e0.\nRipartizione linguistica.\nNel censimento del 2001 il 3,34% della popolazione (10 persone) si \u00e8 dichiarato \"ladino\".\nInfrastrutture e trasporti.\nLa localit\u00e0 Mostizzolo \u00e8 attraversata dalla Strada statale 42 del Tonale e della Mendola. Presso il bivio, poco prima del ponte che scavalca la forra del Noce ha inizio la strada statale 43 della Val di Non.\nA Mostizzolo \u00e8 presente inoltre l'omonima stazione ferroviaria della linea Trento-Mal\u00e9-Mezzana, inaugurata nel 1964 in sostituzione della preesistente tranvia."}
{"id": "36675", "revid": "125479962", "url": "https://it.wikipedia.org/wiki?curid=36675", "title": "Civezzano", "text": "Civezzano (\"Zivezan\" in dialetto trentino) \u00e8 un comune italiano di abitanti della provincia autonoma di Trento in Trentino-Alto Adige.\nStoria.\nSimboli.\nLo stemma del Comune di Civezzano si blasona:\nIl territorio dell'antica comunit\u00e0 di Civezzano\nera diviso in tre colmelli: Civezzano, Torchio e Barbaniga, ciascuno comprendente due o pi\u00f9 ville. Tale suddivisione \u00e8 testimoniata dalle tre colonne dello stemma."}
{"id": "36677", "revid": "287204", "url": "https://it.wikipedia.org/wiki?curid=36677", "title": "Cloz", "text": "Cloz (IPA: , \"Cl\u00f2uz\" in noneso) \u00e8 stato un comune italiano di abitanti della provincia autonoma di Trento in Trentino-Alto Adige. Dal 1\u00ba gennaio 2020 \u00e8 frazione del comune di Novella, a seguito della fusione con i comuni di Brez, Cagn\u00f2, Rev\u00f2 e Romallo. Si trova in Val di Non, nella zona che viene definita \"Terza sponda\", in mezzo a ordinati frutteti, all'ombra del Monte Ozol.\nIl paese ha origini molto antiche, lo si vede dalla presenza di antichi castelli ormai diroccati e dai numerosi ritrovamenti dell'epoca romana.\nMonumenti e luoghi d'interesse.\nIl paese ha due chiese: \nSociet\u00e0.\nRipartizione linguistica.\nNel censimento del 2001, 137 abitanti del comune si sono dichiarati \"ladini\".\nGeografia antropica.\nIl paese \u00e8 composto da due rioni (o ville): Santo Stefano (o Cloz di dentro) e Santa Maria (o Cloz di fuori), un tempo nettamente separate ed ora ormai congiunte da nuove costruzioni.\nEconomia.\nL'economia del paese si basa principalmente sulla coltivazione della mela.\nNella parte bassa del paese sono presenti alcuni vigneti di vino groppello.\n\u00c8 molto attivo l'artigianato del rame e del legno e molte altre attivit\u00e0 commerciali."}
{"id": "36678", "revid": "322321", "url": "https://it.wikipedia.org/wiki?curid=36678", "title": "Commezzadura", "text": "Commezzadura (IPA: , \"Comezad\u00fcr\u00e5\" in solandro) \u00e8 un comune italiano di abitanti della provincia di Trento. \u00c8 comune sparso con sede nella frazione di Mestriago.\nGeografia fisica.\nTerritorio.\nEssendo un comune sparso, Commezzadura comprende diverse frazioni e centri popolati. Mestriago, la frazione che ospita il municipio del comune di Commezzadura, sorge a 850 metri sul livello del mare, e il numero degli abitanti \u00e8 di 143 unit\u00e0. Mestriago si affaccia sul torrente Noce, che separa la sede comunale dalla localit\u00e0 di Daolasae dalla frazione di Almazzago. Tali centri abitati frazioni sorgono a 855 metri sul livello del mare e il numero degli abitanti si aggira attorno a 239 unit\u00e0. Daolasa racchiude non solo uno dei principali centri di sci di fondo tuttora funzionanti, ma anche il recente impianto di risalita, con cui \u00e8 possibile raggiungere le piste sciistiche di Marilleva e di Folgarida.\nMastellina \u00e8 la frazione che sorge a 799 metri s.l.m, con 103 abitanti; si tratta di una frazione importante in ambito artistico, poich\u00e9 a Mastellina si trova Casa Guardi, da cui nacque il noto artista Francesco Guardi.\nPiano, differentemente da quanto pu\u00f2 suggerire il nome, si trova su un pendio alluvionale, all'altezza di 858 metri s.l.m., con 274 abitanti. Si tratta di un importante centro artigianale, tra i maggiori attivi in tutta la Val di Sole.\nCosta Rotian \u00e8 la localit\u00e0 che differisce da tutte le altre, perch\u00e9 costituisce un centro residenziale o di villeggiatura molto attivo in determinati periodi stagionali. Situato a circa 950 metri sul livello del mare, sorge all'interno della zona boschiva delle Sorti, tra i corsi del rio Rotian, da cui il villaggio trae il nome, e il rio Almazzago. Costa Rotian \u00e8 situata sul versante settentrionale del Monte Spolverino, ed \u00e8 nato nel 1973. A pieno carico stagionale, pu\u00f2 raggiungere i 1000 abitanti. Il villaggio \u00e8 andato ampliandosi attorno all'antico Maso di Costa Rotian, e comprende ora un hotel ed un piccolo parco con campo da pallacanestro (un tempo era una pista di pattinaggio), un campo da bocce ed alcune attrezzature per bambini. Da Costa Rotian, \u00e8 possibile raggiungere sia Dimaro, sia Folgarida, nonch\u00e9, proseguendo oltre, Campo Carlo Magno e Madonna di Campiglio.\nInfine, la frazione di Deggiano si situa sullo stesso versante di Mestriago e di Piano, ma a circa la stessa altezza di Costa Rotian.\nSociet\u00e0.\nEconomia e societ\u00e0.\nLe frazioni componenti il comune di Commezzadura non differiscono molto, nell'evoluzione economica e sociale delle comunit\u00e0, fatti salvi alcuni casi specifici, come quello di Costa Rotian: un tempo, l'economia era basata sull'allevamento e sullo sfruttamento delle risorse boschive, mentre oggi \u00e8 centro di vocazione turistica, con centri sportivi ampiamente sfruttati e risorse paesaggistiche che, sia d'inverno che d'estate, offrono fonti di attivit\u00e0 sportive e di turismo in generale. Tra gli impianti sportivi si pu\u00f2 ricordare il recente impianto di risalita di Daolasa, raggiungibile direttamente in treno sulla linea Trento-Mal\u00e9-Mezzana. Nel 2008, sempre Daolasa \u00e8 stata centro dei Campionati Mondiali UCI di Mountain Bike. Attivit\u00e0 di orientiring in mezzo al bosco, passeggiate di ogni genere (da quelle naturalistiche, con guide esperte che illustrano flora e talvolta anche fauna locali, a quelle pi\u00f9 sportive) e una serie di diverse gare di corsa anche agonistiche sono disponibili in certi periodi stagionali, tra le quali la Cinque Campanili, il cui percorso tocca realmente i cinque campanili che si trovano nelle diverse frazioni di Commezzadura.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 87 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFerrovie.\nNel comune di Commezzadura sono presenti le seguenti stazioni ferroviarie che servono le rispettive frazioni:\nTutte queste stazioni si trovano sulla linea Trento-Mal\u00e9-Mezzana, inaugurata nel 1964 in sostituzione della preesistente tranvia."}
{"id": "36680", "revid": "1228162", "url": "https://it.wikipedia.org/wiki?curid=36680", "title": "Concei", "text": "Concei (\"Conc\u00e9i\" in dialetto locale) \u00e8 stato un Comune sparso di 820 abitanti in provincia di Trento ed era costituita dai tre frazioni di Enguiso (ex sede comunale), Lenzumo e Locca.\nConcei che assieme agli ex comuni di Tiarno di Sopra, Tiarno di Sotto, Bezzecca, Molina di Ledro e Pieve di Ledro facevano parte dell'Unione dei Comuni della Valle di Ledro sono confluiti dal primo gennaio 2010 nel nuovo comune di Ledro.\nAmministrazione fino al 2009.\nNel 2009, Concei, si \u00e8 unito agli ex comuni di Tiarno di Sopra, Tiarno di Sopra, Bezzecca, Pieve e Molina per creare il comune di Ledro, nato il 1\u00ba gennaio 2010."}
{"id": "36683", "revid": "1543377", "url": "https://it.wikipedia.org/wiki?curid=36683", "title": "Coredo", "text": "Coredo (\"C\u00f2ret\" in noneso) \u00e8 stato un comune italiano di abitanti della provincia autonoma di Trento in Trentino-Alto Adige, soppresso per l'istituzione del comune di Predaia il 1\u00ba gennaio 2015.\nSociet\u00e0.\nRipartizione linguistica.\nNel censimento del 2001, 333 abitanti del comune si sono dichiarati \"ladini\".\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Sfruz, Smarano e Tavon; nel 1952 distacco di territori per la ricostituzione dei comuni di Sfruz (Censimento 1951: pop. res. 381) e Smarano (Censimento 1951: pop. res. 386).\nEconomia.\nArtigianato.\nPer quanto riguarda l'artigianato, \u00e8 importante la produzione di mobili e di oggetti in legno, impreziositi da pregevoli decorazioni artistiche raffiguranti temi tipici locali.\nOrigine del nome.\nCoredo, da coryletum, in latino bosco di nocciolo. Una volta nell'altopiano in cui successivamente \u00e8 stato creato creato il paese erano presenti molti noccioli. "}
{"id": "36684", "revid": "290309", "url": "https://it.wikipedia.org/wiki?curid=36684", "title": "Croviana", "text": "Croviana (IPA: ) \u00e8 un comune italiano di 694 abitanti della provincia di Trento.\nL'abitato di Croviana \u00e8 un antico villaggio di fondovalle, centro agricolo, artigianale e commerciale. La sua posizione lo rende interessante anche dal lato turistico. Il paese \u00e8 attraversato dalla via Nazionale e suddiviso in tre localit\u00e0: a valle \"Carbonara\", a monte \"Liciasa\" e \"Croviana\" verso Mal\u00e9.\nCultura.\nIstruzione.\nMusei.\nIn localit\u00e0 \"Plaze\" di Croviana si trova il MMape, un museo dedicato alle api e all'apicoltura.\nInfrastrutture e trasporti.\nIl paese \u00e8 attraversato dalla Ferrovia Trento-Mal\u00e9-Mezzana, inaugurata nel 1964 in sostituzione della preesistente tranvia, ed \u00e8 servito dalla Stazione di Croviana. La stazione \u00e8 la prima del prolungamento ferroviario Mal\u00e9-Mezzana, inaugurato nel 2003.\nSport.\nNel 1993 il centro sportivo di Croviana lungo il torrente Noce \u00e8 stato il punto di partenza per le prove dei campionati mondiali di canoa/kayak discesa 1993."}
{"id": "36686", "revid": "1808769", "url": "https://it.wikipedia.org/wiki?curid=36686", "title": "Montemesola", "text": "Montemesola \u00e8 un comune italiano di abitanti della provincia di Taranto in Puglia.\nGeografia fisica.\nIl Comune di Montemesola \u00e8 situato su una collina appartenente alla Murgia tarantina, a 183 metri sul livello del mare. Confina a sud con il comune di Taranto, ad ovest con i comuni di Crispiano e di Statte e ad est con il comune di Grottaglie.\nDal colle di Montemesola \u00e8 possibile ammirare il Golfo di Taranto, la vallata da Grottaglie a San Giorgio Ionico e l'estesa pianura fino a Pulsano, Leporano, Taranto, Villa Castelli.\nMontemesola sorge a pochi metri dalla famosa gravina, una depressione nel calcare tufaceo che porta sino a Taranto.\ncontiene nel proprio seno elementi riconducibili alla casistica generale dei centri storici di altri paesi. Strutturalmente ed urbanisticamente si discosta dai centri storici delle altre cittadine perch\u00e9 sembra esser stato preventivamente disegnato sulla carta, in quanto obbedisce a logiche urbanistiche progettuali moderne nella loro impostazione geometrica.\nOrigine del nome.\nSi ritiene che il nome Montemesola tragga origine dalla stessa posizione topografica. Il paese infatti, si distende \"poggiato\" sul piano della collina in forma pi\u00f9 o meno ellittica, che a confronto con i retrostanti monti viene a configurarsi come una mensola. Quindi \"mensulae\" dal latino \"Montis-mensulae\" significherebbe \"Mensola del Monte\".\nSecondo altri il nome deriva dal termine dialettale pugliese mesula, che significa \"mucchio di sassi\u201d.\nCol tempo poi, a causa della progressiva differenziazione dei volgari italiani, come \u00e8 successo per tanti vocaboli di derivazione latina, il nome si \u00e8 trasformato in Montemesola.\nStemma.\nLo stemma riporta la sagoma dei colli su cui si adagia il Comune di Montemesola.\nStoria.\nNel comune di Montemesola sono identificabili insediamenti rupestri risalenti al periodo neolitico.\nSecondo alcuni storici, il territorio apparteneva gi\u00e0 nei primi decenni del XIII secolo alla ricca famiglia Delli Ponti. Questo riferimento storiografico, purtroppo, non e verificabile sulla scorta della documentazione disponibile. Invece documentata \u00e8 la fondazione del casale risalente al 1320, quando la Regia Corte concesse a Berengario De Mandorino \"di rehabitare quondam locum in civitate Tarenti qui dicitur Montismesuli exhabitatum\".\nNel 1320, l'arcivescovo di Taranto, Gregorio da Capua (1301 - 1334), per una pi\u00f9 sicura difesa dalle scorrerie turchesche, ottenne da Roberto d'Angi\u00f2, 1\u00ba Duca di Calabria (1296-1309) il permesso per gli abitanti del Casale di Riscio e dell\u2019antica Salete (Salenzia, citt\u00e0 messapica), situati nel territorio di Grottaglie, di andare ad abitare Grottaglie e unirsi alla popolazione gi\u00e0 presente che non voleva convivere con della \"gente nomade\".\nMontemesola sotto i feudatari de Mandorino.\nNell'anno 1360 l'arcivescovo di Taranto, Giacomo I de Atri (1349 - 1381) fu accusato da Berengario de Mandorino, barone di Montemesola, di aver devastato e spopolato il suo feudo, incendiato case e coltivazioni, e trafugato grano, vino e bestiame.\nLa \u201cgente nomade\u201d del casale di Riscio e di Salete, non accettata dai grottagliesi, per mezzo di Berengario De Mandorino, ottenne un decreto per riabitare il casale di Montemesola che da qualche tempo era disabitato. Il casale venne abbandonato e riabitato pi\u00f9 volte; diverse sono le cause, una tra le altre era l\u2019alta mortalit\u00e0 dei cittadini per la malaria allora esistente sul territorio.\nA Berengario, successe il figlio Roberto che, con atto del 7 dicembre 1416, per 25 once cedette met\u00e0 del feudo allo zio paterno Giorgio, il quale, a sua volta, vendette la sua parte del casale \"\"situatus in territorio Civitatis Tarenti\" a Giovanni de Noha (anche: De Nohra, De Noya, Della Noya, De Noja, Di Noia, Della Noia) di Taranto.\nMontemesola sotto i feudatari De Noha.\nIl barone Giovanni De Noha, \"a tacitazione di una lite sorta per trenta oncie, ne ottiene la prima met\u00e0 da Gabriella de Mandorino e ne perfeziona l\u2019acquisto con atto del 5 settembre dello stesso anno\"\" (1464) divenne l'unico possessore dell'intero feudo. Quindi si preoccup\u00f2 di apportare migliorie secondo la reale concessione affinch\u00e9 il casale potesse essere ripopolato e produrre anche maggiori entrate. Malgrado tutto, nel 1477 il casale non era ancora abitato.\nGiovanni de Noha, nel 1471, fece costruire la parte del palazzo feudale rivolto verso la Piazza IV Novembre; intanto, per bonificare il feudo, impieg\u00f2 la dote della moglie Luisa Muscettola. Grazie a queste bonifiche, \u00e8 attestato, l'arrivo, oltre a nuovi cittadini da Martina, Taranto e Massafra, anche di ebrei.\nAlla morte di Giovanni de Noha, avvenuta nel 1483, la moglie Luisa Muscettola continu\u00f2 a gestire da sola il feudo. Il 10 marzo del 1494, Alfonso II, re di Napoli, assent\u00ec alla donazione del casale di Montemesola, che Luisa Muscettola fece a suo figlio Giovanni Andrea de Noha. Nel 1511 il feudo fu diviso fra Caterinella de Noha, erede del fratello Giovanni Andrea e ad Antonia de Noha.\nIl 7 luglio del 1545, Caterina de Noha, con regio assenso, vendette la sua parte di feudo a Paolo Carducci. L'altra met\u00e0, pervenuta in eredit\u00e0 ad Antonia de Noha, venne da questa venduta allo suocero Giovanni Tommaso Galeota nel 1618.\nMontemesola sotto i feudatari Carducci.\nIl 20 luglio del 1560, Ludovico Carducci (\u2020 1596), con regio assenso di re Carlo V, acquist\u00f2 da suo padre Paolo la Baronia di Montemesola, gi\u00e0 acquistata da Caterina de Noha il 7 luglio del 1545. Dopo la morte di Ludovico gli succedette suo figlio Ottavio (+ 1612) al quale succedeva il figlio Donato Maria (+ 1621) nel 1612. Dopo la morte di quest'ultimo la baronia and\u00f2 al figlio Fabio nel 1621. A Fabio, morto senza eredi nel 1624, succedette il fratello Francesco che ebbe tre figli in seconde nozze con Antonia Galeota: Ottavio Giacinto, Paolo (ecclesiastico) e Teresa Carducci (\u2020 di parto, 1705) che, il 3 luglio del 1689 spos\u00f2 il poeta tarantino Tommaso Niccol\u00f2 d'Aquino. Ottavio Giacinto spos\u00f2 Barbara Antoglietta dei marchesi di Fragagnano. Dal matrimonio nacque Marzia Antonia, l'ultima dei Signori della met\u00e0 del feudo di Montemesola. Marzia Antonia, nel 1700 spos\u00f2 Andrea Saraceno.\nMontemesola sotto i feudatari Saraceno.\nAndrea Saraceno, con l'acquisto dell'altra met\u00e0 del casale da Alessandro Galeota, figlio del suddetto Giovanni Tommaso, riunific\u00f2 nella sua persona la titolarit\u00e0 dell'intero feudo.\nCon privilegio sovrano del 5 novembre 1755 fu concesso ad Andrea Saraceno il titolo di marchese per il feudo di Montemesola.\nNel 1794 il Andrea Saraceno restaur\u00f2 e ingrand\u00ec dalla parte orientale il palazzo residenziale (Palazzo Marchesale) costruito dal barone Giovanni de Noha nel 1471. Inoltre, fece demolire le abitazioni pi\u00f9 fatiscenti creando le attuali vie cittadine e piazze.\nCon la legge del 2 agosto 1806 relativa all'eversione della feudalit\u00e0, termin\u00f2 la lunga e tormentata vicenda feudale dell'antico casale di Montemesola.\nIl marchese Andrea Saraceno, spogliato degli antichi privilegi, con testamento del 9 luglio 1810, lasci\u00f2 al figlio Francesco tutte le propriet\u00e0 ex feudali.\nNell'anno 1820, a seguito, infine del matrimonio tra Vittoria, figlia del marchese Francesco Cataldo Saraceno, e Nicola Chyurlia, marchese di Lizzano, tutte le propriet\u00e0 ex feudali della famiglia Saraceno passarono tra i possedimenti della famiglia Chiurlia.\nGli albanesi di Montemesola.\nA Montemesola, all'inizio del XVI secolo, si stanzi\u00f2 una colonia albanese che voleva erigere la chiesa l\u00e0 dove era stata rinvenuta un'icona della Vergine Maria, che aveva salvato gli abitanti da una eccezionale carestia. Doveva essere costruita secondo la tradizione greca (\"more graeco\") seguendo i punti cardinali est-ovest con l'altare ad est e l'ingresso ad ovest. Nella tradizione bizantina, l'abside \u00e8 sempre ad est, dove sorge il sole, a simboleggiare il regno della luce, che rappresenta il Signore Dio.\nQuesto antico edificio di culto, intitolato allo Spirito Santo, fu visitato il 6 maggio del 1578 dall'arcivescovo di Taranto, Lelio Brancaccio. Trov\u00f2 all'interno della chiesa \nl'iconostasi con tre porte, secondo la tradizione bizantina, e la popolazione mista di \"Latinos et Albanenses\".\nLa chiesa era dotata di arredi sufficienti, ricca di numerose immagini di santi orientali e di affreschi lungo tutte le pareti perimetrali, in parte scomparsi per l'umidit\u00e0 e, in particolare, nella parte centrale \"\"cum imagine in pariete depicta de Sancta Maria\"\".\nIl verbale della visita pastorale dell'arcivescovo Brancaccio riporta la dichiarazione di Ludovico Carducci, barone dell'epoca, il quale, per l\u2019amministrazione dei sacramenti aveva chiamato un parroco latino, Don Nicola Pellegrino Caponi, da Bari. In tal modo il rito bizantino venne a cessare, mancando chi amministrasse agli ultimi seguaci di quel rito i sacramenti. \u00c8 probabile perci\u00f2 che al principio del secolo XVII, gli albanesi fossero gi\u00e0 tutti passati al rito latino. Il parroco, esaminato dall'arcivescovo, venne trovato non idoneo (\"fuit repertus, ineptus\") non avendo alcuna cognizione della lingua latina.\nMontemesola dopo l'abolizione della feudalit\u00e0.\nNell'Ottocento, con l'abolizione della feudalit\u00e0, ebbe un notevole sviluppo agricolo e artigianale.\nNel corso del Novecento, si arricch\u00ec di piccole fabbriche, specializzate soprattutto nella fabbricazione di laterizi, e trasse benefici notevoli dalla produzione di olio, uva da tavola e vini pregiati.\nNegli anni sessanta, il suo sviluppo e la struttura sociale subirono la grande trasformazione determinata dalla nascita della grande industria siderurgica di Taranto, e dall'espansione urbana del capoluogo di provincia.\nNell'ultimo decennio del Novecento ha dovuto fronteggiare gli effetti della crisi dell'imponente sistema industriale del capoluogo, facendo sempre pi\u00f9 ricorso alle capacit\u00e0 imprenditoriali locali nel settore manifatturiero e in quello agricolo.\nMonumenti e luoghi d'interesse.\nEsternamente alla borgata principale, immerse in un paesaggio collinare fatto di vegetazione spontanea e di ulivi, viti ed alberi, sono presenti una serie di masserie risalenti al 1500, che rivalutano giorno dopo giorno le tradizioni agricole e culinarie dell'entroterra tarantino.\nNel centro storico di Montemesola si trovano ancora, in minima parte, antiche abitazioni, che si sviluppano a piano terra, con sottostante scantinato che era destinato a ricovero di bestiame. Oggi questi ricoveri fungono da cantine in cui vengono conservati olio, vino ecc.\nCultura.\nIstruzione.\nMusei.\nDegna di segnalazione \u00e8 la Collezione Spada \"Antichi Strumenti Musicali\" che riunisce strumenti musicali di varia provenienza e tipologia (ad arco, fiati, legni). La collezione, seppur privata, \u00e8 visitabile previa prenotazione.\nCucina.\nPiatto tipico del paese sono le fave battute con i pezzetti di pane, accompagnate da verdure ed ortaggi crudi o cucinati nei modi pi\u00f9 vari: peperoni, melanzane, carciofi e cicorie. La perfezione di questo piatto viene raggiunta con un filo di Olio Terre Tarentine DOP o di Olio Terra d'Otranto DOP.\nSono ovviamente altrettanto tipici i piatti della tradizione gastronomica tarantina, con un posto d'onore per i latticini (mozzarelle e provole) tipiche delle masserie della zona e per la frutta (uva, fichi, fichi d'India).\nDolci tipici sono quelli natalizi con pasta di mandorle, le pi\u00f9 tipiche Cartedd\u00e0te, Sannacchi\u00f9tele e Pettole, quelli di pasqua, come le Scarcedde ed i Taralli allo scileppo, nonch\u00e9 le zeppole per la festivit\u00e0 di San Giuseppe.\nI vini sono i tipici DOC della zona: .\nEventi.\nNella prima settimana d'agosto si svolge la Sagra delle fave e cicoria, che risulta essere un'occasione imperdibile per assaporare il tipico piatto del tarantino, costituito da fave secche ridotte a purea con verdure tipiche della zona come la cicoria.\nAltre manifestazioni sono la Sagra della pasta e baccal\u00e0 (I decade di dicembre) e la Sagra delle pettole (II decade di dicembre), dove \u00e8 possibile assaporare due piatti tipici del periodo natalizio.\nLe due Confraternite religiose della Madonna del Rosario e di San Michele Arcangelo, organizzano rispettivamente la festa patronale in onore della Madonna del Rosario (6 e 7 ottobre) e la festa dei Santissimi Medici Cosma e Damiano e di San Michele Arcangelo (28 e 29 settembre).\nAltra manifestazione molto sentita dal punto di vista religioso \u00e8 la Processione dei Misteri, effettuata nella notte del Venerd\u00ec Santo.\nFestival dei Baffi.\nA Montemesola si svolge il tradizionale Gran Festival dei Baffi, dove sfilano sul palco personaggi baffuti che si sfidano a colpi di virtuosismi nell'acconciatura dei loro baffi e delle loro barbe.\nLa manifestazione ha origine nel 1965 dall'idea del dottor Carbonara, veterinario del comune di Montemesola, che il 12 maggio di quell'anno and\u00f2 a trascorrere le sue ferie a Postiglione, provincia di Salerno, facendosi crescere i baffi. Mostrandoli al rientro ai suoi compaesani, a chi gli diceva che non stava bene, rispondeva che il giudizio doveva essere unicamente delle donne. Di qui l'idea di organizzare una sfilata di baffuti giudicati da una giuria di sole donne. Il conduttore che tenne a battesimo la manifestazione fu Pippo Baudo insieme a Giacomo Patti.\nInfrastrutture e trasporti.\nStrade.\nI collegamenti stradali principali sono rappresentati da (vedi):\nAmministrazione.\nMontemesola, tra il XV ed il XVI secolo, sotto il profilo giurisdizionale, continu\u00f2 a dipendere dalla universit\u00e0 (comune) di Taranto, come si legge in un documento della seconda met\u00e0 del XV secolo. Perci\u00f2 era soggetto a pagare all\u2019universit\u00e0 di Taranto 12 salme di paglia \"per servitio Cesareo\" (per servigi all'imperatore).\nDi seguito \u00e8 presentata una, tabella relativa alle amministrazioni che si sono succedute in questo comune.\nSport.\nCalcio.\nIn passato la Societ\u00e0 Valentino Mazzola era la principale societ\u00e0 calcistica della citt\u00e0. Essa militava nel campionato di I\u00aa categoria sfiorando svariate volte la promozione in categoria superiori. La stessa nacque nel 1959 con la II categoria e Scioltasi nel 1974. Giocava le partite interne su un rettangolo di gioco realizzato dai dirigenti, sportivi in collaborazione con il comune, su un'area precedentemente utilizzata come ERA per la frantumazione delle spighe di grano, prima con il metodo manuale dopo con il mulo o asino, e infine meccanico con le trebbiatrice. Negli anni '80 \u00e8 stato costruito un nuovo campo e/c la zona PIP, utilizzato da nuove societ\u00e0 Juventina, Polisportiva, Montemesola sport, ecc. ecc. Attualmente la squadra principale del paese \u00e8 la \"Tre Colli Montemesola\" militante in Prima Categoria.\nMontemesola ospita le partite interne del Real Statte, la principale societ\u00e0 calcistica femminile di calcio a 5 della provincia e una fra le pi\u00f9 titolate della nazione, presso il PalaCurtivecchi da 300 posti circa.\nRugby.\nIl campo comunale di Montemesola \u00e8 utilizzato, da diversi anni, dalla societ\u00e0 di rugby Amatori Rugby Taranto come terreno di gioco per la prima squadra e le sue giovanili, in attesa di una sistemazione nel capoluogo.\nCuriosit\u00e0.\nSi tratta di:"}
{"id": "36687", "revid": "1808769", "url": "https://it.wikipedia.org/wiki?curid=36687", "title": "Monteparano", "text": "Monteparano (\"Muntiparanu\" in dialetto salentino) \u00e8 un comune italiano di abitanti della provincia di Taranto in Puglia. Esso fa parte, come tutti gli altri comuni del versante orientale della provincia di Taranto, della regione geografica del Salento.\nGeografia fisica.\nIl comune \u00e8 situato nella parte sud-orientale della provincia di Taranto. Il centro abitato sorge in leggera altura, a circa 130\u00a0m s.l.m., e fa parte del monte (o serra) di Sant'Elia o Monte Doro, una delle collinette delle Murge Tarantine a circa 10\u00a0km dal litorale salentino. \u00c8 situato a 13\u00a0km da Taranto.\nCastello.\nIl Castello D'Ayala Valva \u00e8 situato in prossimit\u00e0 della piazza principale del paese (Piazza Castello). In contiguit\u00e0 con Piazza Castello in Largo Garibaldi si pu\u00f2 osservare il Monumento ai Caduti opera dello scultore tarantino Aldo Pupino; \u00e8 dedicato alla memoria dei soldati morti durante la prima guerra mondiale, ma ogni 4 novembre, anniversario della fine della Grande Guerra, durante la solenne celebrazione, i superstiti della seconda guerra mondiale hanno spesso partecipato testimoniando la loro esperienza bellica.\nInoltre nelle zone periferiche e rurali sono ancora presenti i tipici muretti a secco, onnipresenti nella subregione salentina.\nEconomia.\nSebbene l'agricoltura non sia pi\u00f9 la principale risorsa del comune, resta un elemento essenziale nell'economia di Monteparano. La coltivazione prevalente \u00e8 quella delle uve da vino dalla quale si produce il vino primitivo.\nIl turismo \u00e8 prevalentemente estivo e legato alle attivit\u00e0 balneari della costa ionica.\nInfrastrutture e trasporti.\nStrade.\nI collegamenti stradali principali sono rappresentati da (vedi):\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36689", "revid": "1516566", "url": "https://it.wikipedia.org/wiki?curid=36689", "title": "Cunevo", "text": "Cunevo (\"Cun\u00e9o\" o \"Cun\u00e9u\" in noneso) \u00e8 stato un comune italiano di 602 abitanti della provincia di Trento. Il 1\u00ba gennaio 2016 si \u00e8 fuso con Flavon e Terres nel nuovo comune di Cont\u00e0.\nIl paese si trova in Val di Non, sulla destra del Noce, a 575\u00a0m s.l.m. e a circa 30\u00a0km da Trento.\nCentro frutticolo di primo piano nella produzione delle mele.\nIl paese copre una superficie di 558,74 ettari di cui 217,84 coltivati e 340,90 tenuti a bosco.\nA mattina si estende l'avvallamento detto \"Pal\u00f9\" chiuso dal lungo colle morenico \"Luc\".\nCunevo ha le sue case sparse sulla falda del monte e dietro gli stanno le rosse rupi del Dosso Corona (1216\u00a0m) sulla sommit\u00e0 delle quali ci sono i boschi di Pianezza (1243\u00a0m) e le pendici del Monte Corno (1962\u00a0m).\nStoria.\nSimboli.\nNello stemma comunale erano raffigurati la torre merlata dell'antico Castel Corona, la chiesa di San Lorenzo e il Castel La Santa.\nSociet\u00e0.\nRipartizione linguistica.\nNel censimento del 2001 il 8,61% della popolazione si \u00e8 dichiarato \"ladino\"."}
{"id": "36693", "revid": "1808769", "url": "https://it.wikipedia.org/wiki?curid=36693", "title": "Roccaforzata", "text": "Roccaforzata \u00e8 un comune italiano di abitanti della provincia di Taranto in Puglia.\nGeografia fisica.\nComune dell'alto Salento, sorge su una collina, a 145\u00a0m s.l.m., la pi\u00f9 alta della Serra di Sant'Elia.\nIl nucleo storico del paese si erge sull'orlo del precipizio. Le abitazioni sono poste in posizione digradante sul versante levante della Serra di Sant'Elia.\nStoria.\nIn epoca medioevale, l'insediamento era conosciuto come Rocca-vecchia; nel XVII secolo, Rocca-nuova; agli inizi del XIX secolo, ha preso la denominazione attuale, derivata a giudizio di uno storico locale dalla localit\u00e0 rupestre in cui sorge il paese che\nlo rende quasi inespugnabile. Sicuramente, in epoca romana, nella Serra di Sant'Elia, vi \u00e8 stato un insediamento, di cui, per\u00f2, non si conosce il nome. Sono venuti alla luce, infatti, in seguito a scavi: tombe a fossa con suppellettili sepolcrali, unguentari, anforette, tazze, bicchieri ed altro materiale che ne attestano la presenza abitativa.\nLe prime informazioni che concernono il feudo di Rocca-vecchia risalgono al 1315. Nel XV secolo, giunsero nel Regno di Napoli gli Albanesi (Epiroti) guidati da Giorgio Castriota Scanderbeg, chiamati dal re Ferrante I d'Aragona per domare i baroni in rivolta, alleati, a loro volta, con gli Angioini. Domati i baroni, e sconfitti i loro alleati, agli albanesi, che si erano contraddistinti in guerra, fu concesso di insediarsi in molti centri allora quasi disabitati del regno. Nella zona del tarantino, si ricostruirono diversi paesi la cui iniezione di Albanesi fu massiccia. I casali occupati furono quelli della Rocca, San Giorgio Jonico, Faggiano, Monteparano, Fragagnano e San Marzano di San Giuseppe. Uno di questi fu Roccaforzata, uno dei primi centri occupati dai soldati di Scanderbeg, che dettero vita a quella che fu nella storia delle colonie albanesi in Italia, la terza migrazione.\nNel Quattrocento costitu\u00ec feudo della famiglia d'Ayello, passando successivamente alla famiglia Laforza, successiva al XV secolo, \u00e8 stata segnata da un lato dalla forte impronta del sistema feudale, che prevedeva la successione o in eredit\u00e0 o per acquisto, dall'altro dalla forte presenza della popolazione albanese, i quali seguivano un proprio rito religioso e parlavano la loro\nlingua. Nel tempo gli usi e le abitudini religiose e culturali degli albanesi furono ridotti al silenzio. Questo processo fu iniziato dall'arcivescovo di Taranto Monsignor Lelio Brancaccio, che nel XVI secolo, trasform\u00f2 la parrocchia albanese a rito greco in rito latino e fece chiudere un'altra chiesa albanese. In epoca recente, il dialetto albanese \u00e8 rimasto patrimonio dei soli abitanti di San Marzano, mentre negli altri paesi colonizzati anch'essi dagli Albanesi e a Roccaforzata, tale dialetto si \u00e8 estinto verso il XIX secolo.\nIl 14 gennaio 1496, il feudatario di Roccaforzata e del casale di San Martino era Raffaele delli Falconi di Lecce.\nNel 1507, il feudo fu concesso, per meriti militari, al comandante albanese Lazzaro Mathes, a cui successe il figlio Giovanni che spos\u00f2 Porphida Muzaka (anche: Porfida Musciacchio). Successivamente, il feudo fu acquistato da Gabriele Scorna, a cui successe il figlio Scipione. Nel 1559, il feudatario di Roccaforzata era Geronimo La Forza; e nel 1617, Busicchio Renesi; e, in seguito, la nipote Giustina.\nNel 1679, il feudo era dominio della famiglia Ungaro. L'ultima baronia fu quella della famiglia Chiulia, sino al 1804, quando il regime feudale fu dichiarato estinto.\nEconomia.\nL'economia \u00e8 prevalentemente basata sull'agricoltura e sulle poche aziende che circondano la zona industriale di Taranto, quali le Acciaierie di Taranto dell'Ilva.\nInfrastrutture e trasporti.\nStrade.\nI collegamenti stradali principali sono rappresentati da (vedi):"}
{"id": "36694", "revid": "1342471", "url": "https://it.wikipedia.org/wiki?curid=36694", "title": "Aldo Nadi", "text": "Biografia.\nVinse tre medaglie d'oro e una d'argento alle Olimpiadi del 1920. Aldo Nadi e il fratello maggiore Nedo furono avviati alla scherma dal padre, il maestro d'armi Beppe Nadi (fondatore dello storico Circolo Scherma Fides di Livorno), il quale li allen\u00f2 con durezza al pari degli altri allievi della propria scuola. Nella sua palestra i due ragazzi si allenavano con il fioretto e la sciabola. La spada invece era proibita, perch\u00e9 il padre la riteneva un'arma indisciplinata. Aldo era quindi costretto ad andare a tirare di spada altrove, di nascosto dal padre. Sembra che il padre una volta dichiar\u00f2: \"Nedo vincer\u00e0 tutto quello che si potr\u00e0 vincere nella scherma. Quando si stancher\u00e0, Aldo lo sostituir\u00e0\". Secondo molti la sua profezia non risult\u00f2 essere andata lontano dalla verit\u00e0. Durante la Prima guerra mondiale Aldo Nadi fu impegnato come ufficiale di cavalleria.\nAlle Olimpiadi del 1920 la scherma italiana ottenne un risultato eccellente: vinse l'oro a squadra in tutte e tre le armi nella stessa edizione dei Giochi. Aldo Nadi, cos\u00ec come il fratello Nedo, faceva parte di tutte e tre le squadre. Complet\u00f2 il bottino un argento individuale nella sciabola, perdendo in finale contro il fratello maggiore. I fratelli Nadi furono i co-protagonisti di quell'Olimpiade assieme al \"finlandese volante\" Paavo Nurmi.\nNegli anni trenta Aldo Nadi gareggi\u00f2 per diverso tempo negli Stati Uniti, dove fu protagonista di spettacolari sfide con un altro maestro italiano, Giorgio Santelli.\nAttirato dal cinema, si trasfer\u00ec ad Hollywood agli inizi degli anni quaranta. Aveva gi\u00e0 al suo attivo una partecipazione in un film francese, \"Il torneo\" del 1928. Non riusc\u00ec per\u00f2 a sfondare nel cinema americano: racimol\u00f2 una piccola parte come guardia del corpo in un unico film (\"Acque del Sud\" del 1944 con Humphrey Bogart e Lauren Bacall), e qualche consulenza come maestro d'arme per scene di duello in pellicole minori.\nSostenne sempre che suo fratello Nedo fosse il migliore schermidore di tutti i tempi. A coloro che sostenevano che Edoardo Mangiarotti fosse il migliore schermidore d'Italia, a causa del numero di medaglie vinte, egli rispose che suo fratello Nedo aveva s\u00ec vinto meno medaglie, ma tutte d'oro.\nAldo Nadi fu noto anche per i suoi duelli nella vita reale. Alle Olimpiadi del 1920 sfid\u00f2 con una frusta da equitazione il sollevatore di pesi italiano Filippo Bottino mentre questi brandiva un grosso bastone. Il duello si concluse molto rapidamente quando Nadi colp\u00ec la mano di Bottino facendogli cadere l'arma. Successivamente Nadi ha duellato e ferito gravemente un giornalista che lo aveva preso in giro. Sfid\u00f2 anche un compagno, il campione di scherma Edoardo Mangiarotti perch\u00e9 riteneva che questi fosse stato favorito a lui dal Comitato Olimpico. Nadi propose di usare le pistole, ma Mangiarotti rifiut\u00f2."}
{"id": "36697", "revid": "2039310", "url": "https://it.wikipedia.org/wiki?curid=36697", "title": "San Marzano di San Giuseppe", "text": "San Marzano di San Giuseppe (\"Sh\u00ebn Marcani\" in Arb\u00ebresh\u00eb, AFI: [ar'b\u0259re\u0283], Sa'Mmarzanu in dialetto salentino) \u00e8 un comune italiano di abitanti della provincia di Taranto in Puglia. San Marzano di San Giuseppe, insieme a Casalvecchio di Puglia (in arb\u00ebresh: Kazallveqi) e Chieuti (in arb\u00ebresh: Qefti), \u00e8 un antico centro arb\u00ebresh\u00eb della regione.\nSan Marzano di San Giuseppe \u00e8 stato quasi sempre di propriet\u00e0 di famiglie albanesi che hanno cercato di preservare la memoria degli antenati. Oggi il paese \u00e8 l'unico tra i 14 paesi fondati o rifondati da albanesi [(Belvedere estinto), Carosino, Civitella (oggi: masseria Civitella), Faggiano, Fragagnano, Monteiasi, Montemesola, Monteparano, Roccaforzata, San Crispieri (oggi una frazione di Faggiano), San Giorgio Ionico, San Martino (estinto) e Santuario Santa Maria della Camera (oggi parte di Roccaforzata)] nell'Albania Tarantina che oltre alla lingua albanese pre-ottomana (Gjuha Arb\u00ebreshe) hanno conservato alcuni usi e costumi del paese di origine.\nSan Marzano di San Giuseppe appartiene ai circa 50 paesi di origine albanesi che sono tutelati dalla legge nazionale n\u00ba 482 del 1999 della tutela delle minoranze linguistiche storiche.\nGeografia fisica.\nComune dell'alto Salento, si trova ad un'altitudine di 134 m sul livello del mare, sull'altopiano di una collina calcarea delle Murge Tarantine. Il comune \u00e8 situato tra i comuni limitrofi di Grottaglie, Sava, Fragagnano, Francavilla Fontana; si trova a circa 23 chilometri a est di Taranto, a 20 chilometri a nord del Mar Ionio, a 56 chilometri a ovest di Lecce e immediatamente adiacente alla provincia di Brindisi.\nOrigini del nome.\nSull'origine del toponimo non esiste una chiara spiegazione. Studi recenti sostengono che il nome \"Marzano\" deriva dalla \"gens\" romana (gruppo di famiglie) \"Marcia\", che, al momento dell'Impero Romano si era stabilito nella zona dove possedeva dei \"praedia\" (propriet\u00e0) nei pressi della Masseria Casa Rossa. Un'altra ipotesi \u00e8 che Marzano derivi da \"Marcus\" della famiglia \"Marcia\", che viene testimoniato in Terra d'Otranto anche da altri nomi di luogo e iscrizioni di lapidi funerarie. Un'altra teoria sostiene che Marzano si riferisce a una \"statio\" (luogo di sosta per il cambio dei cavalli) romana dedicato a ad una divinit\u00e0 pagana Martiis, cio\u00e8 Marte.\nC'\u00e8 chi sostiene che il prefisso \"san\" derivi dal greco e significhi \"agricoltore\", che sarebbe stato usato nei nomi dei casali per indicare il mestiere di colui che viveva in quel luogo. Un'altra ipotesi \u00e8 che il prefisso \"san\" stia a indicare la cristianizzazione del primo centro romano dedicato ad una divinit\u00e0 pagana \"Martiis\", cio\u00e8 Marte.\nNel Medioevo, il toponimo compare nei documenti come \"castrum Sancti Marzani\" o \"Sanctus Marzanum\", indicando il nome originale \"Martianum\" e non \"Marcianum\". Inoltre tutti i documenti della Curia tarantina, relativi a San Marzano, riportano la dicitura \"casalis Sancti Martialis\".\nDopo l'Unit\u00e0 d'Italia, con un regio decreto, i sindaci dei comuni del Regno d'Italia con lo stesso nome, vennero invitati ad aggiungere al nome del paese un suffisso che identificasse la vita della popolazione. Il 7 settembre 1866, il sindaco di San Marzano, Francesco Paolo Cavallo, decret\u00f2 che al nome medioevale \"Sanctus Marzanus\" si aggiungesse \"di San Giuseppe\", dovuto al culto di San Giuseppe, affinch\u00e9 si potesse distinguere da San Marzano sul Sarno e da San Marzano Oliveto.\nStoria.\nDal Neolitico all'Antichit\u00e0.\nIl territorio intorno a San Marzano era gi\u00e0 abitato nel Neolitico (V millennio a. C.), come confermano numerosi reperti. Ci sono tre aree distinte in cui sono attestate le prime forme di presenza umana; queste sono le contrade la \"Grotte\" e la \"Neviera\" e l'area intorno alla \"Masseria Casa Rossa\". Nella prima contrada, lungo la lama a forma di Y, \u00e8 stato rinvenuto materiale litico preistorico, come schegge di ossidiana e numerose lame (coltelli) di selce, mentre nelle pareti della gravina, nei pressi del santuario rupestre della Madonna delle Grazie, si osservano delle grotte scavate ad uso di tombe, risalenti alla tarda et\u00e0 del bronzo (1300\u2013800 a. C.) e poi riutilizzate in et\u00e0 altomedievale (500-1050) come abitazioni ipogee.\nNella Contrada Neviera (vicino al santuario rupestre) sono stati scoperti resti di un muro massiccio che potrebbe essere stato la linea di confine tra l'area greca (Chora Tarantina) e quella indigena (messapica) di Oria.\nLungo la Strada Provinciale San Marzano-Grottaglie, a circa due chilometri da San Marzano, nel 1897 furono scoperti gli avanzi di un muro monumentale, chiari indizi di un insediamento fortificato, ben strutturato e risalente probabilmente al V sec. a. C., come testimoniano i corredi tombali in materiale attico, una trozzella messapica e resti di ossa umane.\nMeglio documentata \u00e8 la presenza di capannicoli nei pressi della Masseria Casa Rossa, dove, nel 1990, vennero ritrovati i segni di un villaggio del Neolitico. La zona, disseminata di grumi di intonaco di capanna e di frammenti di ceramica di vario tipo, sembra essere stata intensamente frequentata.\nNel periodo romano (VIII secolo a. C.-VII secolo d. C.), il territorio di San Marzano si trovava al confine con l'Oria messapica e si trovava sotto la giurisdizione del territorio di Taranto. Nell'area della Masseria Casa Rossa c'era un \"Pagus\" (villaggio). Inoltre esistevano in Contrada Pezza Padula numerosi reperti archeologici, come monete e resti di una villa rustica, forse di un patrizio.\nSono conservati nel Museo Archeologico Nazionale di Taranto ritrovamenti occasionali di tombe del alto medioevo (476 d. C.-1000 n. C.) con arredi funebri di una fibula e un prezioso anello bronzeo, entrambi databili al V-VI sec. d. C. oltre ad alcune monete bizantine.\nSan Marzano nel Medioevo.\n\u00c8 noto che l'area di San Marzano di San Giuseppe era abitata nel Medioevo. A causa delle continue incursioni dei saraceni, che durarono dal secolo VIII secolo fino all'anno 1000 ca., gli abitanti si ritirarono nelle vicine grotte sparse e nelle comunit\u00e0 vicine nell'entroterra, dove potevano vivere pi\u00f9 tranquilli.\nNei secoli precedenti all'arrivo degli albanesi, non c'\u00e8 quasi nessuna informazione sulla successione feudale di San Marzano. Il documento pi\u00f9 antico che menziona questa zona \u00e8 del 1196, quando l'antico \"Castrum Carrellum\" (struttura fortificata) era associato all'adiacente area di \"Caprarica\" Un altro documento \u00e8 un atto di donazione di tale Andrea, soldato e proprietario della struttura fortificata di Castrum Carrellum, al clero di Taranto dell'anno 1281. Nel 1304 Egidio de Fallosa, proprietario del \"Tenimentum Sancti Marzani\", venne sollecitato dalla cancelleria angioina a pagare le decime al clero di Oria.\nNel 1329, il casale venne infeudato a Giovanni Nicola De Temblajo; da un documento degli archivi di Napoli del 1378 si evince che il feudatario di San Marzano era Guglielmo de Vicecomite che possedeva anche i casali di Lizzano, San Paolo, Mandurino e Sant'Erasmo.\nPi\u00f9 tardi, quando il casale faceva parte del Principato di Taranto, si trovava ai confini del Principato ed era abbandonato cosicch\u00e9 il principe Giovanni Antonio Orsini del Balzo lo diede in feudo a Ruggero di Taurisano, affinch\u00e9 lo potesse ripopolare. Costui per\u00f2 non si occup\u00f2 per niente di far riabitare il casale abbandonato, per cui era spopolato quando Roberto da Monterone spos\u00f2 Delizia (anche: Adelizia), figlia di Ruggero, che lo portava in dote. Il 30 gennaio 1461 Delizia, con consenso reale, don\u00f2 il casale al figlio Raffaele..\nSolo suo figlio Roberto ne cur\u00f2 il ripopolamento, fino a che, per le tristi condizioni del tempo in cui viveva, si trov\u00f2 impigliato nella congiura dei baroni locali (1459-1462), attizzato dagli Angi\u00f2 francesi contro il Re spagnolo di Napoli, Ferdinando I, per cui fu accusato di fellonia e il feudo gli venne tolto. Nel 1465, il feudo, insieme al Principato di Taranto fu inglobato nel Regno di Napoli, da parte di Giovanna d'Aragona, vedova di Ferdinando I ed erede del Principato e parzialmente assegnato in piccoli feudi a famiglie di provata fede aragonese.\nDemetrio Capuzzimati e l'insediamento albanese (1530).\nVerso la fine del secolo XV e l'inizio del secolo XVI molti casali nell'Albania Tarantina, distrutti dai soldati di Giorgio Castriota Scanderbeg durante la rivolta dei baroni locali (1459-1462) furono ricostruiti e insediati dagli soldati stessi.\nAll'inizio del '500, il feudo di San Marzano apparteneva a Stefano di Mayra di Nard\u00f2, Signore del casale di Sava che, nel 1504, vendette il feudo disabitato a Francesco Antoglietta, 8\u00ba barone di Fragagnano. \u00c8 storicamente provato che gi\u00e0 intorno al 1508 si erano insediate nella parte bassa di San Marzano alcune famiglie corfiote ed epirote provenienti dal vicino villaggio di Fragagnano a causa della incompatibilit\u00e0 con la popolazione autoctona. La presenza di questa prima piccola comunit\u00e0 potrebbe spiegare la natura del primo tessuto urbano del casale dopo il 1530.\nCi sono poche prove del primo insediamento di San Marzano. Solo da un inventario dei beni del Universit\u00e0 di Taranto del 1528 si evince che San Marzano per \"servicio Cesareo\" ha dovuto pagare dieci salme di paglia.\nCon disposizione del 24 aprile 1530, il re di Napoli, Carlo IV, incaric\u00f2 il vicer\u00e9 di Napoli, Filiberto de Chal\u00f4ns di mettere all'asta i beni appartenenti al regio demanio e quei feudi devoluti alla corona, per raggiungere la somma di 40.000 ducati d'oro. A sua volta, il principe de Chal\u00f4ns deleg\u00f2 per tale operazione il luogotenente Pompeo Colonna, futuro vicer\u00e9. Con dispaccio personale del 1\u00ba maggio di quell'anno dispose la delega al Colonna di vendere citt\u00e0, terre, luoghi, castelli ecc. Si avvi\u00f2 una serie di negoziati che videro interessato anche il feudo di San Marzano in Terra d'Otranto, situato tra il confine della citt\u00e0 di Taranto e quella della citt\u00e0 di Oria, per il quale fece richiesta di acquisto il fedele \"caballero de armadura ligera\" (cavaliere della cavalleria leggera), Demetrio Capuzzimati (anche: Capuzomano; il cui cognome \u00e8 stato italianizzato, in quanto letteralmente in lingua albanese significa \u201cscarpa grande\u201d) che lo ebbe per 700 ducati insieme al titolo di barone con atto di compravendita, datata 27 luglio 1530. All'inizio del '500, i Capuzzimati vivevano a San Pietro Vernotico e a Squinzano nel Salento.\nCon regio assenso di Carlo IV, la compravendita venne confermata al collocatore Demetrio Capuzzimati (\u2020 17 febbraio 1557 a San Marzano di San Giuseppe), probabile figlio o fratello del capitano degli stradioti, Giorgio Capozimadi di Nauplia, il 5 febbraio del 1536 affinch\u00e9 \"possit rehabitare de hominibus et incolis ibidem habitare volentibus de exteris lamen et non regnicolis hec numeratis in ulla numeratione\" con il privilegio d'esenzione fiscale per dieci anni. Nello stesso anno, l\u20198 novembre, il Capuzzimati acquis\u00ec in enfiteusi dal clero di Taranto anche l'adiacente feudo \u201cde li Riezzi\u201d (Rizzi), dove si trovava il medievale Castrum Carrellum. Per questa concessione Capuzzimati avrebbe dovuto pagare al clero tarantino annualmente 50 ducati in carlini d'argento. La fusione dei due feudi cre\u00f2 l'attuale San Marzano.\nPertanto, durante il dominio del Capuzzimati, il territorio si popol\u00f2 di numerose famiglie epirote che, oltre alla lingua di origine, portarono nella nuova patria gli usi, costumi e la propria fede orientale. Il Capuzzimati inizi\u00f2 immediatamente la costruzione del palazzo feudale al confine dei due feudi. Il confine era esattamente tra le porte dell'antico cancello d'ingresso. Da un lato c'era un piccolo gruppo di case dietro le odierne Vie Cisterne, Trozzola e, forse, una parte delle vie Vignale e Garibaldi. Dall'altra parte si trovava la parte principale del centro storico tra le vie Addolorata e Casalini con accesso al Palazzo Capuzzimati da destra e da sinistra. I due quartieri abitativi furono separati dal parco baronale, dagli uliveti e vigneti che raggiungevano la piazza dell'odierna chiesa madre. Questi boschetti esistevano ancora dopo l'unione d'Italia.\nDopo la morte di Demetrio nel febbraio del 1557, il figlio maggiore, Caesare, eredit\u00f2 il feudo. Il suo successore fu suo figlio Demetrio junior nel 1595.\nDa una relazione del 1630 sul centro storico si evince che le abitazioni, distribuite intorno al palazzo baronale, soprattutto verso parte del feudo Rizzi, \"\"sono generalmente case matte coverte a tetti, sono s\u00ec ben poste con buon ordine\" e ci si pu\u00f2 muovere per il paese attraverso \"piane et ample strade nette e d'estate e d'inverno\"\".\nNello stesso anno, la Regia Camera della Sommaria espropri\u00f2 il feudo dell'indebitato Demetrio, lo devolse alla regia corona e lo vendete all'asta nel 1639 per 20.000 ducati a, Francesco Lopez y Royo dei duchi di Taurisano, di provenienza spagnola.\nSecondo il rapporto del tavolario Scipione Paterno dell'8 luglio 1633 il Casale di San Marzano confinava ad est con la terra di Francavilla, ad ovest con il Casale Fragagnano e a nord con quello di San Giorgio.\nIl Marchesato di San Marzano.\nIl 19 aprile 1645 Francesco Lopez y Royo e i suoi discendenti vennero onorati dal re di Napoli, Filippo III, con il titolo di marchese. Quando Francesco mor\u00ec il 30 giugno 1657, il feudo fu ereditato da suo figlio Diego, a cui segu\u00ec il figlio primogenito Francesco nel 1672. Dal momento che quest'ultimo non lasci\u00f2 eredi, il marchesato and\u00f2 al fratello Giuseppe che era sposato con Elena Branai (Granai) Castriota, discendente della linea diretta di Vrana Konti (confidente e comandante di Giorgio Castriota Scanderbeg). Dal momento che la coppia non ebbe figli, nel 1699 si estinse la casata dei Lopez y Royo. A questo punto la Regia Corte tent\u00f2 di espropriare il feudo. Elena Branai (Granai) Castriota si oppose al sequestro del feudo e offr\u00ec una transazione di 5.000 ducati, a patto che rimanesse la sua tenutaria. Da Napoli, il 7 luglio 1700, la Camera della Sommaria accett\u00f2 l\u2019offerta ed Elena, erede universale dei beni del marito, rimase proprietaria del feudo di San Marzano.\nQuando Elena mor\u00ec il 29 novembre del 1709, per volont\u00e0 testamentaria della stessa, il feudo and\u00f2 al pronipote Giorgio Branai (Granai) Castriota (* 25 nov 1708; figlio di Carlo, nipote di Elena in quanto figlio del fratello Domenico). Quando quest'ultimo mor\u00ec senza eredi il 4 luglio del 1726, il feudo and\u00f2 a Giovanna Branai (Granai) Castriota, una zia, sorella del padre Carlo. Nel 1744 Giovanna Branai (Granai) Castriota don\u00f2 il feudo a sua figlia Elena Sparano, andata in sposa a Vincenzo Ugone Galluccio (anche: Gallucci o Galluzzi) di Galatina, duca di Tora.\nDa un documento del 17 agosto del 1745 si evince che il marchesato di San Marzano era stato intestato a Francesco Galluccio, primogenito di Elena Sparano. Alla morte di Francesco, avvenuta il 1\u00ba aprile del 1753, non essendoci eredi diretti, il feudo and\u00f2 alla sorella Caterina (* 28 marzo 1736) che rifiut\u00f2 il marchesato per diventare monaca \u201c\"suor Maria Gaetana\"\u201d nel monastero della Croce di Lucca a Napoli.\nIl feudo pass\u00f2 cos\u00ec al fratello minore Paolo (* 21 ottobre 1747) che mor\u00ec l'8 ottobre 1753. Il feudo quindi pass\u00f2 alla sorella minorenne Giovanna (* 18 settembre 1749), per la quale il padre e tutore Vincenzo Ugone, inoltr\u00f2 richiesta alla Regia Camera della Sommaria per l'intestazione nei Cedolari del feudo di San Marzano.\nNel 1755, il feudo and\u00f2 a Giuseppe Pasquale Capece Castriota (1708-1785), barone di Maglie che pag\u00f2 11.000 ducati alla famiglia Galluccio. Nel 1785 gli succedette il nipote Nicola e dopo la sua morte nel 1791, la sorella Francesca Maria Capece Castriota, duchessa di Taurisano. Questa ebbe il marchesato di San Marzano sino al 1806, quando sopraggiunsero le leggi eversive dei feudi.\nMa alla morte del suddetto Nicola nel 1791 il marchese Filippo Bonelli si era opposto alla nomina di Francesca Maria come marchesa di San Marzano ed aveva presentato ricorso presso il Sacro Regio Consiglio chiedendo la spettanza del feudo, sulla linea ereditaria dei Branai (Granai) Castriota. Alle rivendicazioni di Filippo Bonelli subentrarono i suoi eredi dopo 15 anni. In conclusione, il 14 aprile 1806, su figlio Pasquale ebbe il titolo di marchese di San Marzano che and\u00f2 a suo figlio Pasquale e a suo nipote Raffaele, l'ultimo marchese di San Marzano. Nel 1929 Raffaele Bonelli vendeva ad Angelo Casalini di Francavilla, il Palazzo marchesale e i beni posseduti nel feudo di San Marzano. I discendenti di Angelo Casalini ancora oggi sono in possesso del palazzo.\nSimboli.\nDescrizione araldica dello stemma:\nSociet\u00e0.\nEvoluzione demografica.\nQualche decennio dopo l'insediamento albanese, si legge in un manoscritto dell'Atlante, che nel 1575 a San Marzano si registravano 74 fuochi (famiglie), pari a circa 370 persone.\nIn un documento del 1581 riguardante un atto di transazione tra il barone Cesare Capuzzimati e i cittadini di San Marzano, \u00e8 possibile leggere i cognomi delle famiglie albanesi gi\u00e0 consolidatesi sul territorio e che ancora oggi sono presenti o riconducibili a forme ammodernate; questi sono: Todarus (oggi Todaro), Preite (Prete), Joannes Caloiarus (Chiloiro), Andreas Araniti, Antonius Sassus, Lazzarus Lascha (Lasca, Via Lasca), Stasius Musciachius, Petrus Tal\u00f2, Mattheus Papari (Papari), Duca Barci (contrada Barsci), Dima Raddi (grotta Raddi), Guido Borsci, Martinus Rocara, Giorgius Riddi, Antonius Magrisi (grotta Magrisi), Coste (Di Coste), Capuzzimadi (Capuzzimati), Rasi, Borgia (Borgia) ed altri.\nI cognomi italianizzati di origine albanese sono: Air\u00f2 (trasferitoso a Manduria nella seconda met\u00e2 del XVI secolo), Bianco (Bianchi; (trasferitoso a Manduria nel XVII secolo), Borsci (probabile provenienza da Borsh in Albania), Calagna (Calagni; trasferitoso a Manduria nella seconda met\u00e2 del XVI secolo), Capuzzimati, Gravile (Gavrilis, Gravili, Gavril in greco-albanese), Lopez (cognome spagnolo; (Lopes, Lops \u00e8 pi\u00f9 probabile una derivazione da soprannomi originati dal termine albanese lop\u00eb = vacca), Macrip\u00f2 (origine arb\u00ebresh\u00eb - pi\u00f9 probabilmente greco-albanese)), Malagnino (Magagnino), Massareca (trasferitoso a Manduria nella seconda met\u00e2 del XVI secolo), Pichierri (origine arb\u00ebreshe, provenienza Piqeras in Albania).\nDalla valutazione del tavolario Salvatore Pinto del 3 dicembre 1630 si evince che a San Marzano c'erano 53 fuochi, pari a circa 250 persone. Secondo il rapporto del tavolario Scipione Paterno dall'8 luglio 1633 a San Marzano vivevano 75 famiglie (schiavoni e albanesi). Un documento del 1736 mostra che il luogo contava 410 persone e nel 1921 c'erano circa 3.000 abitanti.\nLingue e dialetti.\nLa conservazione della lingua arb\u00ebreshe \u00e8 ci\u00f2 che differenzia la comunit\u00e0 di San Marzano da tutte le altre della provincia di Taranto. La lingua, chiamata Arb\u00ebrisht, Arb\u00ebrishtja o Gluha Arb\u00ebreshe, \u00e8 un sub-dialetto del tosko (alb: tosk\u00eb), che si parla nel sud dell'Albania, dove ebbe origine la diaspora di massa.\nLa mancata partecipazione nei cambiamenti culturali ed economici di Taranto, ha fatto s\u00ec che si conservasse l'identit\u00e0 etnica con tutti i suoi riti e il suo folklore, almeno fino al 1622, quando l'arcivescovo di Taranto, Antonio d'Aquino, con un decreto soppresse il rito bizantino e avvi\u00f2 la latinizzazione della religione, che acceler\u00f2 la scomparsa delle tradizioni e degli usi e costumi balcanici.\nA San Marzano gli arb\u00ebresh\u00eb hanno assimilato in pieno la cadenza, il ritmo e l'inflessione della voce del dialetto salentino, anche se si esprimono nella lingua Arb\u00ebrisht.\nLa lingua degli arb\u00ebresh\u00eb \u00e8 soprattutto una lingua parlata; la lingua scritta non \u00e8 mai stata molto diffusa ed ancora oggi \u00e8 limitata a particolari pubblicazioni culturali. Poich\u00e9 la lingua \u00e8 stata tramandata solo attraverso una tradizione orale, ne \u00e8 risultato di conseguenza che, progredendo culturalmente, il cittadino sammarzanese ha arricchito le sue conoscenze di nuovi termini italiani, a lui sconosciuti nella lingua originaria. I termini italiani venivano \u201calbanesizzati\u201d, e oggi sono ritenuti parte della \u201cvera\u201d lingua arb\u00ebreshe. Per questo si possono notare delle parole arb\u00ebreshe che assomigliano al dialetto locale.\nAllo stato attuale, tuttavia, si pu\u00f2 osservare una lenta perdita del patrimonio linguistico arb\u00ebreshe, poich\u00e9 solo la met\u00e0 della popolazione usa la lingua, limitatamente in privato.\nLa lingua diventa visibile nei cartelli stradali e nei nomi delle strade, che a San Marzano di San Giuseppe, in parte, sono ancora presenti. Un vecchio cartello trilingue (italiano, arb\u00ebresch, inglese) vicino all'ingresso del paese accoglie il visitatore.\nDa diversi anni il comune di San Marzano di San Giuseppe ha istituito uno \"Sportello Linguistico Comunale\" che si occupa a vario titolo di studi, ricerche, distribuzione di materiali, contatti con altre comunit\u00e0 albanofone italiane, docenze in lingua minoritaria, e valorizzazione della cultura locale.\nReligione.\nGli albanesi provenienti dall'Albania meridionale, oltre alla loro lingua, usi e costumi, portarono nella nuova patria anche il loro rito religioso orientale.\nAppena arrivati, ogni famiglia cerc\u00f2 di costruire una casa nel feudo Rizzi (ora in via Giorgio Castriota). In prossimit\u00e0 della odierna chiesa di San Carlo Borromeo venne costruita la chiesa del casale dedicata a Santa Parasceva secondo l'usanza greca (\u201emore graeco\u201c) seguendo i punti cardinali est-ovest con l'altare ad est e l'ingresso ad ovest. Nella tradizione bizantina, l'abside \u00e8 sempre ad est, dove sorge il sole, a simboleggiare il regno della luce, che rappresenta il Signore Dio.\nCon la bolla del 1536 Papa Paolo III diede agli albanesi in Italia pieno riconoscimento all'interno del cattolicesimo. In un rapporto del 1575 alla Santa Sede di Roma emerge che l'arcivescovo di Taranto, Lelio Brancaccio, chiam\u00f2 gli albanesi dell'Albania Tarantina \"popolo senza fede e senza legge\" e durante la sua visita del 1578, \"incoraggi\u00f2\" tutte le comunit\u00e0 dell'Albania Tarantina a passare dal rito bizantino al rito latino.\nIl 4 maggio del 1578, San Marzano, comunit\u00e0 di rito bizantino, ricevette la sua prima visita pastorale da parte dell'arcivescovo Brancaccio che venne ricevuto dal Papas Demetrius Cabascia, che era stato ordinato da un metropolita di passaggio nel 1560. Dalle informazioni dell'arcivescovo si evince che Papas Cabascia seguiva la liturgia orientale, distribuiva il sacramento secondo questo rituale, celebrava la Divina Liturgia di domenica e nei giorni festivi, benediceva l'acqua battesimale alla vigilia dell'Epifania e l'olio per l'unzione dei catecumeni quando era necessario. Inoltre, Papas Cabascia avrebbe conservato l'Eucaristia consacrata in \"C\u0153na Domini\" per i malati e il crisma da diversi anni.\nI membri della comunit\u00e0 partecipavano alle pratiche religiose, donavano alla chiesa il grano per l'Eucaristia, l'olio per la lampada del Santissimo Sacramento, i soldi per la cera e si prendevano cura della morale del luogo santo. Gli sposi si sposavano con lo scambio delle corone e non con quello gli anelli. Tutti (anche bambini e anziani) osservavano la Grande Quaresima, nella quale l'uso di carne, latticini e olio era vietato fino al Sabato Santo e non sono stati mai registrati comportamenti devianti.\nLelio Brancaccio esort\u00f2 la gente affermando che era ora di abbandonare il rito bizantino e adottare quello latino, ma la risposta della popolazione fu che voleva continuare a vivere secondo la religione dei loro padri. L'arcivescovo, che era convinto che ci\u00f2 dipendeva principalmente dal Papas Demetrio Cabascia, esort\u00f2 i giovani chierici a partecipare al seminario di Taranto, dove sarebbero stati ricevuti gratuitamente. Da San Marzano si presentarono solo due chierici (Aremiti Andrea e Zafiro di Alessandro Biscia), che poco dopo tornarono nella citt\u00e0 natale. Sebbene negli anni seguenti altri prelati cercassero di convincere la popolazione a convertirsi, il rito bizantino sopravvisse ancora per molti anni.\nSolo nel 1617 i sammarzanesi chiesero all'arcivescovo di Taranto, Bonifacio Caetani di ordinare il chierico Donato Caloiro di San Marzano secondo il rito latino, perch\u00e9 un Papas da solo non era sufficiente a prendersi la cura pastorale della comunit\u00e0. La fine del rito bizantino e dei riti religiosi associati ebbe inizio a San Marzano e nelle comunit\u00e0 arb\u00ebreshe circostanti con il decreto di soppressione da parte dell'arcivescovo Antonio d'Aquino nel 1622.\nFolklore.\nI riti persi.\nIl tramandare della tradizione arb\u00ebreshe avveniva esclusivamente in forma orale. La mancanza di fonti scritte ha aumentato il rischio di perdere gran parte del patrimonio orale. Anche se gli arb\u00ebresh\u00eb sono stati riconosciuti dalla legge nazionale n. 482 del 15 dicembre 1999 come una minoranza etnica in Italia, non \u00e8 sufficiente a proteggere e promuovere il patrimonio culturale, il che significa la storia, l'identit\u00e0, la religione, la tradizione, il folclore ecc.\nI due eventi pi\u00f9 importanti della vita di San Marzano che ricordavano la patria erano gli antichi riti del matrimonio e del funerale. Oggi, di questi riti non rimane traccia.\nIl matrimonio.\nIl Papas accoglieva gli sposi sulla soglia della chiesa e li accompagnava all'interno della chiesa, dove metteva sulle loro teste le corone decorate con nastri colorati. L'uso della corona era gi\u00e0 attestato dallo scrittore romano Tertulliano, che simboleggiava la grazia. Questa usanza era cos\u00ec importante nelle celebrazioni del matrimonio che, anche se, nei secoli, l'usanza si era attenuata, il termine \"corona\" continuava a indicare il sacramento del matrimonio.\nDurante l'eucaristia, il Papas consegnava agli sposi un pezzo di pane che entrambi mangiavano a turno per tre volte e un bicchiere di vino dal quale entrambi bevevano un sorso per tre volte. Questa usanza simboleggiava la fedelt\u00e0 e nessun altro poteva bere dallo stesso bicchiere. Dopo questo rituale, gli sposi giravano tre volte intorno all'altare e il Papas consacrava la riuscita unione. Alla fine, il Papas gettava il bicchiere dal quale ha bevuto la coppia nella fonte battesimale. Come buon auspicio, il bicchiere doveva rompersi.\nSuccessivamente, gli sposi venivano lasciati soli nella loro nuova casa per otto giorni. L'ottavo giorno lasciavano la loro casa per fare una visita ai parenti. Per questo evento la sposa indossava il \"vestito dell'ottavo giorno\".\nIn ogni centro arb\u00ebresh dell'Albania Tarantina, cos\u00ec come dapprima nel resto del Regno di Napoli e pi\u00f9 tardi nel Regno delle due Sicilie, l'abito da sposa non significava il desiderio di essere bella ed elegante da ammirare, ma rappresentava l'appartenenza ad una famiglia (clan) ed era un chiaro elemento dello status etnico della persona o del famiglia stessa.\nGli abiti da sposa venivano cuciti in casa e solo per i lavori pi\u00f9 raffinati o per il ricamo ci si rivolgeva a una professionista. Ogni ragazza sognava il matrimonio ed era una bravissima tessitrice. La dote, i vestiti e il pizzo ricamato o fatto all'uncinetto (l'accessorio pi\u00f9 ricercato) erano il risultato di lunghe giornate di lavoro e di infinite serate invernali. Spesso i tessuti pi\u00f9 raffinati, come la seta o il broccato di Damasco, venivano acquistati nelle grandi fiere, principalmente durante quelle di Casalnuovo (Manduria), Oria e Taranto.\nL'abito da sposa e la sua lunga e costosa realizzazione era simili a un rito sacro. Era fatto di tessuto prezioso con colori delicati. La preferenza era data ai colori pastello e quasi mai bianco. Inoltre c'erano accessori specifici per l'occasione. Questi erano un lungo velo, la corona e i gioielli pi\u00f9 belli della famiglia. Di grande effetto era la mantellina con lo strascico con il quale la sposa si distingueva durante la processione nuziale, quando questo, dopo la cerimonia, si muoveva per le strade del paese fino alla casa del marito.\nIl funerale.\nUn altro rito che \u00e8 andato perso \u00e8 quello del funerale. La bara era circondata da donne che indossavano fino al quarto giorno l'abito migliore; solo successivamente veniva indossato l'abito di lutto. Con i capelli sciolti venivano cantati i lamenti funebri mentre, la bara veniva apparecchiata con delle caramelle e del cibo per i visitatori. Come segno di vedovanza, il sopravvissuto o la sopravvissuta tingeva di scuro le due corone di nozze che erano state attaccate alla testa del letto il giorno del matrimonio.\nTradizioni e folclore.\nLa tradizione persa.\nArcipurcium.\nUna festa importante era l\"Arcipurcium\" (festa di fine carnevale). La parola stessa significa feste, banchetti. Il banchetto veniva celebrato negli ultimi tre giorni del carnevale dalle famiglie dello stesso clan. Si mangiava, beveva e cantava. Le donne indossavano l\u2019abito della festa o quello dell\u2019ottavo giorno, intonavano i canti albanesi e ballavano fino a notte tarda le \"vallje\" (balli albanesi). I temi della vallje, dei canti e delle serenate erano felici, ma anche dolorosi e nostalgici, a volte spaventosi. Riferivano le gesta eroiche di Giorgio Castriota Scanderbeg e dei suoi coraggiosi soldati, l'amore e la nostalgia della patria perduta, la diaspora in seguito all'invasione ottomana e l'amore delle proprie donne.\nAlla fine, il pi\u00f9 anziano beveva alla comune redenzione. La festa anticipava l'astinenza della carne e dei latticini che gli arb\u00ebresh\u00eb osservavano costantemente durante il periodo dell'Avvento e della Quaresima.\nLa festa patronale di San Giuseppe.\nLa festa patronale di San Giuseppe, protettore delle famiglie, dei poveri, degli orfani e dei carpentieri, si celebra il 19 marzo e coincide con la festa del pap\u00e0. La data cade in una stagione in cui gli ulivi vengono potati. Dal nord al sud dell'Italia, \u00e8 comune raccogliere questi rami e trasformarli in fal\u00f2. Il simbolismo ha origini antiche e rappresenta sia la purificazione sia l'inizio della primavera. Per molti, offre un felice momento di unione e un'eccellente opportunit\u00e0 per sperimentare l'atmosfera del fuoco.\nA San Marzano di San Giuseppe, la festa di San Giuseppe ha radici antiche ed \u00e8 vissuta oggi da tutta la popolazione come un evento molto importante.\nLa benedizione del pane.\nIl rito della benedizione del pane \u00e8 legato all'origine del culto di San Giuseppe. Il pane rotondo con le iniziali del santo (S.G., San Giuseppe) o il simbolo della croce \u00e8 uno degli elementi principali della festa patronale. Gi\u00e0 due giorni prima della festa, le donne credenti preparano l'impasto, che deve lievitare per una notte intera. All'alba del 18 marzo, l'impasto viene portato dal fornaio per essere cotto. Pi\u00f9 tardi al mattino viene eseguita la benedizione del pane di San Giuseppe. Dopo la benedizione del pane questo viene distribuito ai poveri e ai turisti. La tradizione vuole che il pane venga spezzato con le mani e mangiato dopo una preghiera al santo. In passato, un pezzo di pane veniva conservato e le briciole sparpagliate nel terreno, sperando di tenere lontano il brutto tempo.\nLa processione delle fascine.\nL'origine della processione delle fascine risale a un evento dell'inizio del secolo XIX, che \u00e8 saldamente ancorato nella memoria collettiva dei Sammarzanesi. A causa delle temperature estremamente basse e delle difficolt\u00e0 eccessive, i residenti di San Marzano decisero quell'anno di rinunciare ai soliti piccoli fal\u00f2 nelle strade. Ma durante la notte del 18 marzo, un violento nubifragio caus\u00f2 gravi danni al paese e alla campagna con la distruzione di oliveti e vigneti. Tutto ci\u00f2 venne interpretato come una punizione del santo che non aveva ricevuto i fal\u00f2 rituali.\nDi conseguenza, gli abitanti del paese decisero di offrire a San Giuseppe un unico grande fal\u00f2 sull'ampia colina (in arb\u00ebreshe: \"Laerte Mali\"), dove si trova il Palazzo Capuzzimati. Il fal\u00f2 (in arb\u00ebreshe: \"zjarri e mate\") era cos\u00ec grande che venne visto nei paesi vicini e tutti pensarono che il paese stesse bruciando. Alcune persone si inginocchiarono davanti alla statua di San Giuseppe per dimostragli la loro forte devozione. Erano presenti anche molti carri con muli, asini e cavalli. Pare che un anziano, proprietario di un cavallo, decise di farlo inginocchiare di fronte alla statua per chiedere al santo di proteggere anche gli animali.\nDa allora, la processione dei carri e delle fascine di legno \u00e8 l'evento pi\u00f9 popolare e religioso di San Marzano. Inizia il 18 marzo intorno alle ore 16 ed \u00e8 un corteo senza fine che si snoda per le strade per circa tre chilometri. Coinvolti sono uomini, donne, bambini e anziani, ciascuno con il proprio carico, come un grande tronco sulla testa o sulle spalle o fasci di rami d'ulivo tagliati. Alla fine tocca ai carrettieri con i loro carri a pieno carico con un ritratto del santo patrono e dei loro cavalli decorati. Ci sono tra 40 e 50 cavalli (frisoni, cavalli da tiro polacchi, murgesi e pony) coinvolti nella processione. Dopo l'inginocchimento di un cavallo davanti alla statua e di fronte alla chiesa e la benedizione delle fascine di legna, il corteo - sono coinvolti anche gli arb\u00ebresh\u00eb in costume \u2013 si dirige verso un campo alla periferia di San Marzano, dove viene preparato il grande fal\u00f2. Ci vogliono diverse ore per preparare questo fal\u00f2. Alla fine della messa serale, il parroco benedice la catasta di legna in tutti i quattro punti cardinali. Dopo di che si accende un fuoco d'artificio e dopo pochi minuti il fal\u00f2 che divampa tutta la notte ad implorare la protezione del santo. Musica e pizzica non dovono mancare.\nLe \"Tavolate\" di San Giuseppe.\nLa tradizione delle tavolate ha le sue origini nell'usanza di organizzare banchetti per i poveri e gli stranieri nella festa di San Giuseppe (19 marzo). Questo in memoria dell'ospitalit\u00e0 che la Sacra Famiglia ha ricevuto durante la fuga in Egitto [53]. Questa usanza \u00e8 praticata non solo nel Salento, ma anche in Abruzzo, Molise e Sicilia.\nNei tempi antichi la realizzazione delle tavolate di San Marzano era affidata alle donne dello stesso quartiere. Si riunivano in una casa a preparare con devozione e spiritualit\u00e0 13 piatti in ricordo dell'Ultima Cena. Ancora oggi vengono utilizzati gli ingredienti tipici della cultura contadina, come l'olio d'oliva, la farina, il pepe, il pesce, i legumi e le verdure. Non ce n'\u00e8 formaggio n\u00e9 carne perch\u00e9 la festa cade in quaresima.\nLe \"Mattre\".\nLa mattina del 19 marzo, prima della processione del santo, davanti alla chiesa madre di San Carlo Borromeo, vengono preparate le cosiddette \"mattre\" (tavole per i poveri) con piatti tipici della tradizione culinaria locale che vengono benedetti dal parroco dopo la messa e distribuiti ai poveri e ai turisti.\nLa festa della Madonna delle Grazie.\nI fedeli di San Marzano sono sempre stati legati profondamente alla loro compatrona, la Madonna delle Grazie. Le celebrazioni sono precedute dalla pratica devota dei \"7 sabati\" con preghiere, pellegrinaggi e la cena del Signore dopo la confessione.\nOgni sabato i devoti di San Marzano si riuniscono in Piazza San Pio da Pietrelcina alle ore 18 per fare, cantando e pregando, un pellegrinaggio al Santuario della Madonna delle Grazie. La novena in preparazione per la festa della Madonna inizia il 22 giugno e termina il 30 giugno.\nIl 2 luglio, alle ore 5 del mattino, i fedeli vanno in pellegrinaggio dalla chiesa madre di San Carlo Borromeo al Santuario della Madonna delle Grazie, che si trova a circa 3\u00a0km da San Marzano. Dopo la messa segue una processione attorno al santuario roccioso.\nCultura.\nCinema.\nIl paese \u00e8 stato protagonista in varie pellicole cinematografiche.\nEconomia.\nEconomicamente, l'area \u00e8 caratterizzata dall'agricoltura con la coltivazione di uva da vino e olive. Nel 1962, 19 produttori di vino di San Marzano si unirono e fondarono la 'Cantine San Marzano'. Nel frattempo, alla cooperativa si sono uniti 1200 viticoltori.\nIl 17 settembre 1956 fu fondata la Cassa Rurale di San Marzano di San Giuseppe. Oggi, la Banca di Credito Cooperativo (BCC) ha nove filiali nella provincia di Taranto.\nDal 1840 viene prodotto a San Marzano il liquore \"Elisir San Marzano Borsci\". Nel XX secolo nacque nel quartiere Paolo VI a Taranto una distilleria che rivendic\u00f2 la produzione del liquore e negli anni '80 il liquore fu lanciato con una campagna pubblicitaria sul mercato nazionale. Nel 2017 l'Elisir San Marzano Borsci \u00e8 diventato di propriet\u00e0 dell'antica distilleria calabrese Caffo.\nInfrastrutture e trasporti.\nStrade.\nSan Marzano di San Giuseppe si trova un po' lontano dalle strade principali. I collegamenti stradali principali sono (vedi qui): \nLa stazione ferroviaria pi\u00f9 vicina si trova a Taranto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio a 5 Femminile.\nL'A.S.D. Atletic San Marzano calcio a 5 femminile venne fondata da Abatematteo Cataldo e da Giovanni Spada nella stagione calcistica 2014/2015. La stagione non and\u00f2 benissimo perch\u00e9 la squadra si qualific\u00f2 al penultimo posto. Nella stagione calcistica 2015/2016 la squadra riesce a raggiungere il secondo posto giocando i play-off contro il Taranto 83, vincendo la semifinale e qualificandosi per la finale dove viene sconfitta con una rete di differenza dal REAL Statte. Nella stagione calcistica 2016/2017 la squadra partecipa al campionato FIGC di Serie C, con il 6\u00ba posto raggiunto.\nCalcio.\nLa principale squadra di calcio \u00e8 stata la Polisportiva Dilettantistica San Marzano che, dopo aver superato i play-off, \u00e8 stata promossa in Prima Categoria nell'aprile 2013; militava nel campionato regionale di Seconda Categoria dal 2009, anno in cui vinse il campionato di Terza Categoria. Il traguardo massimo \u00e8 stato ottenuto con la promozione nel campionato di Prima Categoria nel 1988, nel 2005 e nel 2013. Nella stagione 2013 - 2014 per la prima volta nella storia il San Marzano conquista la permanenza in prima categoria per la stagione successiva. Attualmente sono presenti a livello di settore giovanile la A.S.D Sporting San Marzano e la Real San Marzano."}
{"id": "36698", "revid": "1808769", "url": "https://it.wikipedia.org/wiki?curid=36698", "title": "Sava (Italia)", "text": "Sava \u00e8 un comune italiano di abitanti della provincia di Taranto in Puglia. Situata nell'entroterra salentino, dista circa dal mar Ionio, ed \u00e8 nota principalmente per la produzione di vino primitivo e di olio d'oliva.\nGeografia fisica.\nIl territorio comunale \u00e8 situato nel Salento settentrionale, in un'area collinare detta delle Murge Tarantine. L'abitato \u00e8 posto a circa 107 metri s.l.m., a circa dal capoluogo di provincia, Taranto. Nell'agro savese verso Manduria ricade in parte il Monte Bagnolo, un modesto rilievo alto , tra i pi\u00f9 alti delle Murge Tarantine.\nStoria.\nAlcuni studiosi fanno risalire il nucleo centrale del paese, costruito intorno al 1500, nel triangolo comprendente la chiesa Mater Domini, la chiesa della Croce e la chiesa Madre; nel perimetro comprese le vie: via Dante via Cesare Battisti via Bellinzona e via Benedetto Croce (quest'ultima doveva essere l'asse principale). In seguito, verso l'inizio del 1800, il paese ebbe una crescita dalla parte della chiesa Madre verso la chiesa di S. Cosimo e verso il monumento ai caduti (Piazza della Vittoria) con via Adua. L'antica via che conduceva a Taranto era la via Mazzini e Corso Umberto verso Lecce. Corso Vittorio Emanuele fu costruita dopo l'unit\u00e0 d'Italia.\nAlcuni reperti ritrovati della contrada di Agliano, risalenti al 300 circa a.C., attestano la presenza greca nell'attuale territorio di Sava. Probabilmente si trattava dell'ultimo avamposto tarantino verso il Salento meridionale, popolato dai Messapi.\nSul finire del VII secolo d.C., con la spartizione del territorio pugliese tra bizantini e longobardi, lungo il confine venne costruito un \"limes\" noto come Paritoni o Limitone dei greci, una muraglia costruita a secco con pietre calcaree di modeste dimensioni. Il Limitone correva dalla costa adriatica a sud di Brindisi sino alla costa ionica: l'attuale territorio di Sava ne risultava attraversato dalla localit\u00e0 La Zingara sino al Monte di Magalastro.\nIl primo documento rintracciato dagli storici attraverso cui si pu\u00f2 risalire alle origini del borgo di Sava, e nel quale si fa menzione dell'esistenza di questo paese, risale al 1417. Si tratta, nello specifico, di un assenso prestato dalla Regina Giovanna II al milite Ciccarello Montefuscolo, per comprare la Baronia di Uggiano con il suo Castello, con il Casale di Erchie, e i feudi di S. Vito e di S. Stefano e altri tenimenti. In questo documento si legge: \"... de ipsa Baronia Ogiani sita et posita in provintia terre Idrunti subscriptis finibus designatis videlicet casale et castrum sea fortellitium ogiani cum ipso feudo sancti viti iuxta territorium Mandurini, territorium Casalis Novi, iuxta territorium casalis Balneoli territorium Casalis Save et alios confines\".\nNel 1417 esisteva dunque per certo il Casale di Sava ed era abitato. Risulter\u00e0 poi disabitato nel 1454 a causa di incursioni da continue scorrerie durante le guerre di successione tra Angioini e Aragonesi; numerosi abitanti dei casali si rifugiarono nella pi\u00f9 sicura contrada detta \"i castelli\", da cui sarebbe sorta Sava verso la fine del XIV sec.. A causa di nuove incursioni anche il recente insediamento fu abbandonato tra il 1450 circa e il 1460, quando fu ripopolato dall'immigrazione di albanesi giunti al seguito del condottiero Giorgio Castriota Skanderbeg e riabitato verso la seconda met\u00e0 del secolo XV. Sulla base dell'incrocio di questi dati con quelli relativi alla distruzione dei viciniori Casali di Aliano, Pasano e S. Maria di Bagnolo, il Coco fa risalire i primi insediamenti intorno al 1378, anno in cui a causa delle continue scorrerie causate dalle guerre di secessione tra Angioini ed Aragonesi, gli abitanti dei tre casali citati si rifugiano presso l'antico e semidistrutto centro denominato Castelli per fondare, appunto, Sava.\nSava sorge perci\u00f2 sulle rovine di un diruto casale denominato \"Castelli\" (da non confondere con l'omonima antica area in agro di Manduria: era consuetudine antica infatti indicare con questo termine, dal latino \"Castitia\", agglomerati abitati). Del Casale \"Castelli\" ci forniscono notizie Achille D'Elia attraverso un manoscritto andato perduto ma in parte citato dal Coco, e Pasquale Del Prete nella sua opera \"Il Castello federiciano di Uggiano Montefusco\", nonch\u00e9 l'Arditi nella sua opera \"La corografia fisica e storica della Provincia di Terra d'Otranto\", 1879 - .\nSia il D'Elia che l'Arditi concordano nell'origine antichissima del Casale detto \"Castelli\", a causa del rinvenimento di \"monete della vecchia Orra, di Metaponto, ed altre molte primitive rinvenute miste con alcune della Repubblica Tarentina e con quelle romane del basso impero\". Il D'Elia riferisce di un'origine \"messapica o salentina\" dei \"Castelli\" a causa delle fondamenta, al suo tempo ancora visibili, \"d'epoca evidentemente ciclopica\" e di \"certi cocci di una tal terraglia pesante come ferro del color della ghisa\". Riferisce inoltre di una visita al sito da parte del Prof. Viola direttore del Museo di Taranto nell'agosto 1889 nella quale il Viola attesta l'origine remotissima del sito (D'Elia, cit. da Coco).\nSecondo sia la ricostruzione del D'Elia che quella del Del Prete, inoltre, i \"Castelli\" erano in comunicazione sotterranea con altri siti: per il D'Elia \"\"con un piccolo fortino sito in contrada Specchiolla e forse anco con quello di Uggiano Montefusco, e di Manduria\",\" e ci\u00f2 avrebbe provato secondo l'autore che essi rappresentassero \"un intero sistema di fortificazioni ai confini dei due regni Messapico e Tarentino\".. Il Del Prete cita a sua volta la comunicazione sotterranea dei Castelli con Uggiano Montefusco e con Pasano.\nTracce dell'antico casale sarebbero riferibili anche al periodo bizantino, e alla antica chiesa basiliana di S. Elia citata dal Lomarire. Documentazione fotografica riguardante il pavimento sotterraneo dell'antica cripta di S. Elia \u00e8 fornita dal Lomarire nella sua opera.\nNel 1520 il feudo di Sava fu ceduto dalla famiglia Mayro di Nard\u00f2 alla nobile famiglia leccese Prato, che ne resse le sorti fino al 1630.\nNel 1743 Sava, Aliano e Pasano passarono definitivamente ai Gesuiti con l'assenso di Carlo Borbone Re di Napoli. Nel 1767 fu soppressa la Compagnia di Ges\u00f9 e il governo locale pass\u00f2 ai commissari regi.\nNel 1798 il nobile tarantino Giuseppe De Sinno acquist\u00f2 dall'Azienda di Educazione le due masserie di Aliano e Pasano e pi\u00f9 tardi molti altri beni, compreso il palazzo baronale con tutte le sue terre e le sue rendite.\nCon le leggi eversive della feudalit\u00e0 di epoca napoleonica Sava ottenne l'autonomia comunale. Nel 1806 il comune divenne circondario del Distretto di Taranto, subordinato alla provincia di Terra d'Otranto. Tale suddivisione amministrativa comprendeva il comune di Sava con i borghi aggregati di Torricella e Monacizzo (che nel 1869 passarono a Lizzano), Fragagnano e San Marzano.\nNel 1810 Pietro d'Abramo divenne il primo sindaco.\nDopo l'unit\u00e0 d'Italia, la Terra d'Otranto cambi\u00f2 nome in Provincia di Lecce ed i quattro distretti (Brindisi, Gallipoli, Lecce, Taranto) divennero circondari del Regno d'Italia. Nel corso del XX secolo il territorio della storica provincia venne smembrato. Furono istituite infatti nel 1923 la Provincia di Taranto e nel 1927 quella di Brindisi.\nSava, come i comuni limitrofi, \u00e8 stata caratterizzata per buona parte del XX secolo da una forte emigrazione verso l'Italia settentrionale ed, in misura minore, verso l'Europa settentrionale.\nIl 19 agosto 1976 un potente tornado colp\u00ec la citt\u00e0 di Sava e le campagne circostanti, fino ad esaurirsi nei pressi di Manduria; il suo passaggio determin\u00f2 precipitazioni molto intense e venti di fortissima intensit\u00e0 che causarono ingenti danni.\nLe ipotesi sull'origine del toponimo \"Sava\" sono diverse, e talune anche assai disparate. Alcuni lo fanno risalire alle origini del borgo nato tra la fine del XIV e gli inizi del XV secolo sulle rovine del diruto Casale Castelli. Altri rintracciano un'origine molto pi\u00f9 antica e indicante il perpetrarsi di un nome legato alle vicende dei luoghi e perci\u00f2 coesistente con \"Castelli\". Tra i sostenitori della prima ipotesi, l'Arditi fa derivare \"Sava\" dal termine \"Soave\" riferito alle qualit\u00e0 della terra e al clima. Il Colella lo riferisce a \"Sava, plurale di Sabuum, che ha il significato di detrito arenoso\". \"Il Coco contesta e rigetta diverse ipotesi dopo averle illustrate, e propende per la derivazione dal cognome di una nobile famiglia salernitana di origini romane, la famiglia \"Sava\". Tra i sostenitori delle origini molto pi\u00f9 antiche del toponimo, il Pacelli, in un manoscritto rintracciato e citato dallo stesso Coco, riferisce le origini al termine \"sapa\" riferita ad una variet\u00e0 di mosto cotto e ad un popolo tracio-illirico, i \"Sapei\", che secondo il Pacelli (il quale riprende a sua volta dei passi di Plinio) si sarebbe portato da queste parti in antichit\u00e0 e sarebbe legato anche alla produzione di quella bevanda. Il Pichierri riprende e fa anche sua l'ipotesi del Pacelli, correggendo alcune critiche del Coco che a sua volta ha contestato il Pacelli. Orazio Desantis riferisce l'origine del nome Sava all'antico suffisso \"Sabh-Saf \"matrice di una pluralit\u00e0 di termini e di nomi di popolazioni italiche, riprendendo anche alcuni studi del Devoto. Cita poi il Parlangeli che nei suoi studi rintraccia i termini messapici \"Saba\" e \"Sabaziaro \". Il Desantis ipotizza anche una connessione con la divinit\u00e0 traco-illirica \"Sabazios\" riproponendo cos\u00ec una delle ipotesi citate dal Coco e ritenute plausibili dall'erudito francescano ma poi scartate a favore di quella della derivazione dalla famiglia salernitana. A sostegno di queste ipotesi il Desantis cita invece, lo stanziamento di popolazioni tracio-illiriche nel territorio pugliese e ancora, la connessione \"Sabazios - Sapa - Sapei \"riallacciandosi cos\u00ec alle ipotesi del Pacelli e del Pichierri\".\nMonumenti e luoghi d'interesse.\nArchitetture religiose.\nSantuario della Madonna di Pasano.\nIl Santuario della Madonna di Pasano \u00e8 un Santuario cattolico fondato su un locale culto di origine antichissima (bizantina, come testimonia anche un'icona della Madonna con Bambino conservata al centro dell'altare), pi\u00f9 volte riedificato. L'attuale assetto risale a una ricostruzione del 1712 ma di recente sono stati scoperti i resti di una strutture preesistente all'attuale santuario.\nChiesa Madre.\nChiesa Madre \u00e8 dedicata a San Giovanni Battista culto portato a Sava dai cavalieri Templari che avevano in feudo la vicina Maruggio. La costruzione della parte pi\u00f9 antica, la navata centrale, risale al 1500. Originariamente caratterizzata da una navata unica, la struttura \u00e8 stata ampliata nella seconda met\u00e0 del settecento, aggiungendo due navate laterali e rendendo pi\u00f9 lunga la navata centrale. Presso la navata laterale di destra si trovano le nicchie dedicate alla Madonna di Pasano e a San Giovanni Battista. Oggi si presenta con tre navate in stile barocco.\nLa facciata fu rimaneggiata in stile neoclassico nella seconda met\u00e0 dell'Ottocento. Il prospetto \u00e8 definito da quattro semi-colonne che terminano con capitelli, mentre al livello superiore, al posto di un rosone, \u00e8 presente un orologio. \nIl campanile \u00e8 uno tra i pi\u00f9 belli per raffinatezza, eleganza di tutto l'Alto e Basso Salento. Costruito nel 1782, \u00e8 in stile tardo barocco ed \u00e8 alto mt 43.\nChiesa di San Francesco ed ex Convento francescano.\nSan Francesco \u00e8 una grande chiesa ad unica navata e a croce latina, coperta da due cupole differenti tra loro per diametro ed altezza. La parte originaria del luogo di culto fu eretta nel 1882 e fu notevolmente ampliata tra il 1936 e il 1951 con molta cura da parte dei Francescani. Per quanto recente essa sia, \u00e8 una delle chiese pi\u00f9 belle del Salento francescano. Le cupole, le pareti superiori e le vele sono impreziosite da affreschi di notevole valore artistico dei pittori Gaetano Bocchetti (1888-1990) e Antonio Valzano.\nL\u2019edificio di culto \u00e8 orientato in direzione nord-sud, con una facciata di stile neoclassico, caratterizzato da quattro lesene scanalate terminanti con capitelli ionici reggenti una trabeazione, la quale \u00e8 sormontata da un timpano a forma triangolare. Sotto la trabeazione vi \u00e8 una lunetta, chiusa nel 1971, in cui \u00e8 stato realizzato un mosaico raffigurante San Francesco che riproduce un\u2019opera del Cimabue. Svetta uno splendido campanile alto mt 45 inaugurato di recente, nell\u2019ottobre del 1995.\nLateralmente alla chiesa si estende l'ex convento francescano dall\u2019imponente struttura architettonica completata nel 1982; \u00e8 adibito a biblioteca e museo.\nChiesa dell'Immacolata Vecchia.\nLa chiesa dell'Immacolata Vecchia, poco lontano dalla piazza San Giovanni Battista, fu costruita nel 1783 da don Michele Melle, un sacerdote che per problemi di salute, per poter continuare ad officiare chiese il permesso al sovrano, Ferdinando IV di Borbone (1767-1825), di erigere una cappella, accanto alla casa padronale del 1700 del fratello Oronzo Melle. La facciata presenta caratteristiche architettoniche del tardo - barocco, un rosone a finestra sagomata e una cimasa su cui \u00e8 posta la statua della Madonna Immacolata. L\u2019interno \u00e8 semplice, con decorazioni eleganti, le volte a crociera e un presbiterio che mette in risalto l\u2019altare. Nella fiancata destra, in una nicchia vi \u00e8 la statua di San Luigi Gonzaga.\nEx Chiesa di Santa Filomena.\nLa costruzione di questa cappella, situata ad un crocevia e nei pressi di una strada che porta il nome di via Santa Filomena, risale alla fine dell'800. Detta ex chiesetta figura nell'elenco delle chiese fornito dal Coco nella sua opera \"Cenni Storici di Sava\", tuttavia egli specifica che \u00e8 \"ridotta da poco tempo ad abitazione privata\" Se ne deve dedurre che la cappella fu dismessa non molto prima del 1915, data di pubblicazione del lavoro del Coco. Non abbiamo notizie certe rispetto alla data di dismissione della Cappella e non sappiamo per certo se in essa mai si offici\u00f2, date peraltro le controversie sorte intorno alla figura di questa santa che verr\u00e0 eliminata con la revisione del Martirologio Romano avvenuta nel 1961, nonostante le fosse dedita una forte devozione popolare specialmente al sud.\nChiesa della Croce.\nLa chiesa della Croce \u00e8 una chiesa del 1700 ed \u00e8 molto cara ai savesi in quanto da questa chiesa il venerd\u00ec santo partono le due processioni quella dell'Addolorata la mattina alle ore 6.00 e quella dei misteri nel pomeriggio alle ore 18.00.\nChiesa dei Santi Medici.\nLa Chiesa dei Santi Medici Cosimo e Damiano. La struttura \u00e8 orientata verso Est, quindi rivolta al sorgere del sole simboleggiante la luce di Dio. Originariamente era una cappella eretta per volont\u00e0 di alcuni fedeli e benedetta dall\u2019Arciprete Luigi Spagnolo nel 1901, di cui all\u2019interno dell\u2019edificio permangono i pilastri a sostegno di due volte a crociera e la struttura delle due campate che vanno a comporre la navata unica. Sull\u2019altare maggiore \u00e8 collocato un Crocifisso ligneo del 1955, ed accanto vi sono i simulacri del Sacro Cuore e dei Santi Medici, statue in legno realizzate da una scuola d\u2019arte veneziana. Vicino all\u2019ingresso della chiesa, sulla destra, vi \u00e8 il sepolcro di Don Salvatore Caforio, il primo parroco di questa parrocchia, originario di Sava, decorato con un bassorilievo della Resurrezione. Un bassorilievo impreziosisce anche lo sfondo del Battistero, con una raffigurazione del Battesimo di Ges\u00f9 realizzata da Delia Longo Aquilino. Dall\u2019esterno, il visitatore pu\u00f2 apprezzare una facciata con pannelli in bassorilievo con rappresentazioni del Vecchio e del Nuovo Testamento, opera di Marcello Gennari del 1960. Negli anni novanta \u00e8 stato costruito un moderno campanile alto .\nChiesa della Mater Domini.\nChiesa della Mater Domini, eretta nella prima met\u00e0 del XVI secolo su volont\u00e0 dei feudatari di Sava i baroni Prato di Lecce. Fu la prima parrocchia di Sava e venne eretta di fronte al Palazzo Baronale, risalente al medesimo periodo storico. Alla fine del XVII secolo fu ampliata a causa dell\u2019aumento della popolazione. La facciata presenta due lesene laterali che terminano con un capitello di stile corinzio, ed un cornicione modanato terminante con un arco. Nel livello superiore si trova una finestra con una cornice splendidamente decorata. Degno di nota \u00e8 il portale, con una cornice modulata, un raffinato fregio e un timpano sporgente. Il campanile \u00e8 a vela semplice, con due arcate, e poggia su un lato della chiesa. All\u2019interno il luogo di culto \u00e8 caratterizzato da una navata unica, priva di abside e le pareti superiori presentano una modanatura di ottima fattura artigianale, su cui si aprono cinque finestre con volte a crociera, mentre il presbiterio presenta volte a \u201ccatalano\u201d o \u201cmoresche\u201d. Lateralmente vi sono tre nicchie in cui sono collocate sculture della \u201cMadonna delle Grazie\u201d, della \u201cAddolorata\u201d e della \u201cVisitazione della Madonna alla cugina Elisabetta\u201d. L\u2019altare \u00e8 in pietra, privo di decorazioni, e sopra di esso, in una nicchia decorata con volute, palmette, teste di angeli e due puttini, \u00e8 posizionata una tela raffigurante la \u201cVergine con il Bambino\u201d. Ai lati della nicchia ci sono due medaglioni; nel medaglione di destra, una tela raffigurante \u201cSan Pasquale Baylon\u201d e nel medaglione a sinistra di San Basilio, o San Geronimo, l'appartenenza non \u00e8 certa. La chiesa \u00e8 dedicata a Santa Maria delle Grazie e al suo interno si conserva in una teca di vetro la statua lignea, policroma, posta accanto all\u2019ingresso.\nChiesa della Sacra Famiglia.\nLa chiesa della Sacra Famiglia, comunemente chiamata di San Luigi, \u00e8 una chiesa moderna costruita negli anni novanta del secolo scorso. Ha un campanile alto mt 30.\nColonna di San Giovanni.\nLa Colonna di San Giovanni Battista, posta in piazza San Giovanni, nel centro del paese e di fronte alla chiesa, fu realizzata su progetto del savese Luciano Cavaliere fra il 1895 ed il 1896, in tufo locale, in sostituzione di una precedente piccola colonna cilindrica. La guglia \u00e8 suddivisa in cinque piani modanati che riportano in bassorilievo delle decorazioni quali scanalature verticali, fiori stilizzati e volute. Sulla sommit\u00e0 \u00e8 posta una piccola statua di San Giovanni Battista, protettore di Sava.\nNell'articolo di Salvatore Panareo \"I santi nella tradizione popolare pugliese del 1934\", pubblicato sulla rivista \"Japigia\" (a. 5, fasc. 1-2 , 1934, Cressati) a pagina 162, \u00e8 riportata un'antica leggenda: San Giovanni Battista protettore di Sava appare in mare ad una nave che trasporta del grano, e riesce a far dirottare a Sava quel carico, per sfamare i savesi che, colpiti dalla carestia, ne sono rimasti sprovvisti. Queste le righe in cui si racconta la leggenda: \u00abIN TEMPO DI GRANDE CARESTIA, A UN LEGNO CARICO DI GRANO CHE VELEGGIA NEL JONIO SI PRESENTA UN BEL GIOVANE A PREGARE I CONDUTTORI CHE IL CARICO SIA DESTINATO A SAVA. IL GIOVANE, CHE E' SAN GIOVANNI BATTISTA, E' ACCONTENTATO...\u00bb\nArchitetture civili.\nPalazzo Baronale.\nPalazzo Baronale: sede del municipio dal 1884. Fu fatto erigere dal barone Pompeo Prato tra il 1533 e il 1575 sull'area di una precedente costruzione e in tufo locale ed era dotato di un fossato. Vi risiedette oltre a Pompeo Prato il figlio Nicola Prato e la figlia di quest'ultimo Ippolita Prato fino alla sua morte 1630. Anno in cui il feudo con il castello fu ceduto alla Compagnia di Ges\u00f9. Nel 1798 il marchese Giuseppe De Sinno, originario di Taranto, acquist\u00f2 il feudo e il palazzo baronale di Sava (castello). \u00c8 stato rimaneggiato nel corso del tempo, ma conserva parte delle strutture del Cinquecento e del Seicento, tra le quali il preziosissimo portale bugnato. Nelle fondamenta del palazzo \u00e8 visitabile un antichissimo frantoio ipogeo. Sul lato ovest ha un bellissimo porticato, usato per anni come mercato coperto. Adesso dopo il restauro si affacciano gli uffici del comune.\nPalazzo Spagnolo Palma.\nSito in via Regina Margherita. Abitazione padronale della prima met\u00e0 dell'800, in parte ristrutturato e snaturato, conserva elementi di pregio fra cui una maschera con testa di Sileno sul portone centrale, i capitelli delle colonne del portale stesso, e vari altri elementi esterni e interni; ospita uffici comunali.\nSiti archeologici.\nLimitone dei Greci.\nLimitone dei Greci: lunghissimo muro di confine tra il territorio magno-greco e quello messapico, che ha suscitato grande interesse a studiosi, storici e archeologi e i cui resti sono ben conservati e visibili nelle adiacenze della contrada di Pasano. Pare che lo stesso santuario di Pasano sorga sulle rovine di un antico luogo di culto pagano, mentre nella contrada di Aliano (che \u00e8 uno degli altri insediamenti importanti della storia di Sava) esistono tracce di templi dedicati a Demetra e Dioniso.\nArea archeologica di Aliano.\nAgliano (detta anche Aliano) \u00e8 la denominazione di una contrada in agro di Sava, distante circa dal centro abitato e situata nei pressi della SS 7 Ter Sava - Fragagnano. La localit\u00e0, ove sorge una masseria, \u00e8 stata oggetto di insediamenti in epoca magno-greca e successivamente romana e medievale.\nArea archeologica delle Petrose.\nNel 1985 alcuni studiosi locali annunciano con una pubblica conferenza la scoperta di un villaggio neolitico in contrada Petrose a Sava.\nIl fortuito ritrovamento si deve ad uno scasso agricolo avvenuto nella primavera del 1985, a seguito del quale emergono, da un terreno situato a circa a nord-ovest della masseria Le Petrose, numerosi frammenti di materiale ceramico per lo pi\u00f9 di et\u00e0 neolitica, grumi di intonaco di capanna, e utensili.\nSava sotterranea.\nAl di sotto della citt\u00e0 di Sava si estende una rete di cunicoli e gallerie su cui non vi sono studi archeologici. Nel corso del tempo, gli studiosi e gli storici locali si sono avvalsi di resoconti di tipo etnografico, delle testimonianze della gente del posto, e delle citate ricostruzioni del D'Elia e del Del Prete, e hanno teorizzato che la presenza di tali cunicoli e gallerie sia riconducibile a un insediamento precedente alla fondazione della stessa Sava (probabilmente messapico?), il cosiddetto insediamento di Castelli. Non sono mai stati effettuati scavi e ricerche per chiarirne l'epoca di origine e la reale estensione ma, stando ai vari resoconti, questi potrebbero estendersi fuori dal centro abitato per un raggio di diversi chilometri, fino a raggiungere le contrade di Pasano e Aliano ad ovest di Sava, Uggiano Montefusco, e alcune contrade poco a nord della citt\u00e0.\nNecropoli di Castelli.\nNell'attuale rione cittadino che si estende nei pressi del Convento di San Francesco, durante gli scavi per la costruzione di molte delle attuali abitazioni civili, sono state rinvenute diverse tombe, con annessi corredi funebri, il che ha fatto s\u00ec che gli storici locali teorizzassero la presenza di una vera e propria necropoli estesa lungo tutta la zona compresa tra la via per Taranto e l'ex Chiesa di Santa Filomena.\nAree naturali.\nGrotta di Grava Palombara.\nSi tratta di una suggestiva grotta sotterranea alla quale si accede tramite una scalinata che reca incise delle croci cristiane (indice di probabile riutilizzo in epoca medievale); l'area \u00e8 di forma circolare, con un diametro di circa 15 metri e un'altezza di metri 6, provvista di lucernario. Il sito ricorda molto il cosiddetto Fonte Pliniano di Manduria. Non sono mai state condotte ricerche approfondite di tipo archeologico su questo sito, che tuttavia \u00e8 censito speleologicamente. Sicuramente, nel tempo, la grotta \u00e8 stata destinata a differenti utilizzi, rispetto ai quali sono state fatte, anche di recente, diverse ipotesi (probabili usi, in antichit\u00e0 remota, di tipo cultuale).\nGrotta della Campana d'Oro.\nTale grotta, attualmente ostruita, \u00e8 ubicata in contrada Scerza. Tale cavit\u00e0 sotterranea presentava, secondo le descrizioni degli ultimi visitatori, un'estensione di circa 16-20 metri quadrati \"con mangiatoie e specie di lettiere per sdraiarvisi\". La grotta prende il nome di \"Campana d'oro\" a causa di un'antica e suggestiva leggenda popolare.\nSociet\u00e0.\nDialetto.\nIl dialetto savese \u00e8 una variante del dialetto brindisino o salentino settentrionale, facente parte del gruppo meridionale estremo.\nReligione.\nLa religione pi\u00f9 diffusa \u00e8 il cattolicesimo. Il comune ricade sotto l'autorit\u00e0 della diocesi di Oria ed \u00e8 suddiviso nelle tre parrocchie: di San Giovanni Battista (presso la chiesa madre), dei Santi Medici e della Sacra Famiglia, la pi\u00f9 recente per erezione.\nTradizioni e folclore.\nSava e i suoi abitanti hanno alcuni soprannomi. Il primo, che fu il pi\u00f9 usato e conosciuto anche dai paesi limitrofi, \u00e8 quello di \"fungi e fai\" (funghi e fave), alludendo alla tipica alimentazione della popolazione savese durante gli anni di guerra; altri erano soliti soprannominare i savesi con il ben pi\u00f9 dispregiativo epiteto di \"zz\u00e0ppa e ru\u00e8tulu\" (zappa e vomere), disprezzando la tipica attivit\u00e0 agricola peculiare di una citt\u00e0 agricola come Sava.\nCultura.\nMusei.\nA Sava \u00e8 presente un importante museo all'interno del ex Convento di San Francesco, il Museo Missionario Cinese e di Storia Naturale, con una raccolta di minerali, rocce, fossili e animali imbalsamati.\nInoltre presso il Trappeto ipogeo del Palazzo Baronale (Castello) da alcuni anni \u00e8 stato allestito un interessante Museo dell'Olio.\nBiblioteche.\nSava \u00e8 sede di una prestigiosa biblioteca, la Biblioteca San Francesco all'interno dell'ex Convento di San Francesco. La costituzione della biblioteca coincide con la fondazione del convento stesso nell'anno 1882 e inizialmente erano custoditi libri di carattere teologico. Successivamente, dopo la soppressione di diversi altri monasteri, le opere contenute nelle biblioteche dei conventi soppressi vennero custodite all'interno della biblioteca di Sava, che da allora ospit\u00f2 numerose pregevoli opere che vanno dal XVI al XIX secolo. Nel corso del XX secolo la biblioteca si \u00e8 ulteriormente arricchita fino ad ospitare circa 80.000 volumi e rappresenta una delle pi\u00f9 grandi biblioteche della zona. L'apertura al pubblico della biblioteca \u00e8 avvenuta al 1982, esattamente 100 anni dopo la fondazione. \nEventi.\nFiere e mercati.\nMercato settimanale: il luned\u00ec\nFiera di Sava: Si svolge nel mese di dicembre\nEconomia.\nL'economia Savese \u00e8 prevalentemente agricola, incentrata sui settori vitivinicolo ed oleario.\nA dispetto dell'espansione urbana degli ultimi decenni, l'agro savese \u00e8 caratterizzato da annosi vigneti e secolari oliveti. La produzione vinicola \u00e8 prevalentemente costituita dal 'Primitivo', un vitigno molto antico con cui viene prodotto il cosiddetto 'Primitivo di Manduria', un vino rosso D.O.C. di elevato tenore alcolico.\nLa produzione e la commercializzazione del vino locale ha ricevuto un nuovo impulso dalla presenza di una vasta zona industriale alle porte del centro abitato.\nInfrastrutture e trasporti.\nStrade.\nSava \u00e8 attraversata dalla strada statale 7 ter Salentina, che la collega a Fragagnano e Taranto, verso ovest, e Manduria e Lecce, verso est. Il territorio \u00e8 attraversato dalla Superstrada Bradanico - Salentina, Taranto/Lecce, a due corsie per senso di marcia (in costruzione). \u00c8 inoltre servita dalle strade provinciali SP53 per Francavilla Fontana, SP86 per San Marzano di San Giuseppe, SP118 per Lizzano, SP129 per Torricella, SP134 per Maruggio e Campomarino (Maruggio) e SP135 per Uggiano Montefusco.\nFerrovie.\nLo scalo ferroviario Savese, denominato \"Archignano (ascianu)\" appartenente alle 'Ferrovie del Sud Est (FSE)', dista circa dal paese. Tale scalo ferroviario \u00e8 murato ed in stato di abbandono; ci si serve (recandosi nella vicina Manduria) della tratta Martina Franca-Francavilla Fontana-Manduria-Lecce.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36699", "revid": "1808769", "url": "https://it.wikipedia.org/wiki?curid=36699", "title": "Statte", "text": "Statte (\"St\u00e0tt\u00eb\" in dialetto tarantino) \u00e8 un comune italiano di abitanti della provincia di Taranto in Puglia; ex frazione del comune di Taranto, in seguito a un referendum plebiscitario del 7 e 8 giugno 1992 \u00e8 diventato autonomo (ufficialmente dal 1\u00ba maggio 1993) ed \u00e8, quindi, il comune della provincia di pi\u00f9 recente istituzione. Gli abitanti si chiamano \"stattesi\" e in dialetto \"stattaruli\".\nGeografia fisica.\nL'abitato.\nL'abitato di Statte sorge sui primi contrafforti della premurgia tarantina a circa 9 chilometri dal capoluogo.\nIl nucleo propriamente \"storico\" della cittadina occupa una \"lama\" (piccola gravina) detta \"Canale della zingara\"; questo antico agglomerato di abitazioni \u00e8 scavato nella roccia, formando numerose grotte, tuttora abitate (anche se recentemente \"attrezzate\" ad appartamenti).\nCuriosamente, come si nota, questo \"abusivismo\" si \u00e8 concretizzato nell'edificazione di ville e villette di uno o due piani, completamente immerse nel verde e che fanno di Statte una delle cittadine pi\u00f9 \"verdi\" della provincia.\nIl territorio.\nIl territorio di Statte \u00e8 solcato da numerose \"Gravine\" e \"Lame\"; le principali gravine sono quelle di Leucaspide (a ovest dell'abitato e nei pressi dell'omonima masseria) e di Mazzaracchio (a sudest dell'abitato di Statte e che si estende dalla masseria \"Todisco\" alla masseria \"Felicia\"). La numerosa presenza di queste gravine e lame ha fatto inserire Statte nel parco regionale \"terre delle gravine\". Il territorio comunale \u00e8 inserito nel parco per una percentuale che supera il 50%, mentre altri comuni del parco stesso sono molto al di sotto di detta soglia.\n\u00c8 possibile accedere a una galleria fotografica della Gravina di Statte e apprezzare tutte le attivit\u00e0, anche sportive, a essa correlate.\nI confini.\nI confini del territorio comunale di Statte, furono oggetti di studio al tempo della conquista dell'autonomia comunale specie per opera di un cittadino di Statte: \"Pasquale Costantino,\" che document\u00f2 l'esistenza di confini storici desunti da carte militari, atti notarili e atti dell'ufficio anagrafe dell'ex frazione di Statte. Tali confini furono riconosciuti ufficialmente validi da una legge regionale del 1993 (legge regionale Puglia n. 55 del 9 aprile 1993). La stessa Regione Puglia, su istanza del comune di Taranto (con legge regionale 20 ottobre 1993, n. 22) ridelimit\u00f2 i confini territoriali del nuovo Comune e attribu\u00ec a Statte un territorio molto pi\u00f9 ridotto facendolo coincidere con quello della ex \"circoscrizione amministrativa\" disconoscendo totalmente i \"confini storici\" e le relative prove documentali.\nI nuovi confini sono rappresentati nella cartina a fianco, tenendo presente che incorporano la grande pineta di Capocanale, considerata il \"polmone di Taranto\" (almeno fino agli incendi dolosi di pochi anni or sono); incorporano anche l'Ospedale Moscati (Ospedale Nord), lambiscono l'ippodromo Paolo VI, fanno da spartiacque nella valle del Triglio e incorporano le opere pi\u00f9 importanti dell'acquedotto omonimo.\nOrigini del nome.\n1\u00b0 la campagna di \"Statius\" ufficiale romano;\n2\u00b0 \"statti\": imperativo di stare per le sue belle colline e acque;\n3\u00b0 \"aquae statiae\" per la presenza delle acque del Triglio;\n4\u00b0 \"statio\": residenza, citt\u00e0; diventato Statte nell'Alto Medioevo dopo le invasione barbariche visto che in questa lingua statte significava proprio luogo o posto.\nIl prof. \"Marin\u00f2\" nel suo volume \"Il feudo di Statte\" propende per quest'ultima ipotesi, mentre l'altro storico stattese il prof. \"De Marco\" in un articolo su Polis sembra non privilegiarne alcune in modo particolare.\nStoria.\nGli antichi abitanti della zona.\nLa presenza di grotte naturali, dei \"Dolmen\", di numerose tombe, l'abbondanza delle \"acque del Triglio\" che si suppone scorresse lungo la gravina, sembrano confermare la presenza di antichi abitatori almeno nell'et\u00e0 megalitica.\nUna trib\u00f9 preistorica abit\u00f2 la \"Piazza dei Lupi\" presso la zona delle acque del Triglio; raschiatoi di selce e un'accetta di rame documentano l'incontro tra due civilt\u00e0: quella neolitica e quella del rame; o meglio rappresentano una fase importante dell'evoluzione dall'et\u00e0 della pietra all'et\u00e0 del rame.\nIl tutto si riferisce ad almeno mille anni prima della venuta di Cristo.\nIn epoca romana la contrada corrispondente all'attuale Statte fu abitata da cittadini romani o locali di ceto medio-alti.\nInfatti \"l'acquedotto del Triglio\" fu costruito probabilmente intorno al \"123 a.C.\". e, visto le difficolt\u00e0 e gli alti costi di tale progetto, la costruzione poteva essere giustificata da un bisogno privato (le ville di cittadini che avevano scelto Statte per la sua aria salubre) e pubblico (rifornire di acqua templi e altri luoghi pubblici e come poi \u00e8 stato dimostrato, il porto mercantile e militare di Taranto).\nLe origini del casale di Statte.\nLe prime notizie \"certe\" del casale di nome \"Statte\" sono documentate in un Inventario del 1406 circa che includeva il casale Statte nei beni situati nei territori di Taranto.\nLa sua nascita medioevale per\u00f2 risale certamente a un periodo precedente.\nSi \u00e8 concordi nel ritenere che dopo secoli di abbandono delle campagne, queste furono ripopolate in seguito alla distruzione di Taranto avvenuta nel 927 per opera dei Saraceni; in tale occasione molte famiglie tarantine trovarono un rifugio sicuro nelle grotte naturali delle gravine e dei canali. Fu ripopolato il \"Canale della Zingara\" (le grotte) e la zona della cappella rurale di S.Michele.\nDelle vicende del casale intorno all'anno mille non si sono trovati documenti; dei primi feudatari che si ha notizia citiamo ad esempio \"Giuseppe De Stella\" che nel 1378 era proprietario solo della met\u00e0 dell'intero casale.\nIl Feudo di Statte.\nIn seguito, il casale di Statte, (come quello di Crispiano e altri) fu completamente abbandonato; i contadini cominciarono a dimorare nelle masserie, forse a causa della minaccia dei turchi, ma anche per stare il pi\u00f9 vicino possibile al luogo di lavoro.\nNel 1800 circa per la frantumazione dell'eredit\u00e0 della famiglia Blasi e con le conseguenti difficolt\u00e0 economiche in seno alla stessa famiglia, il feudo di Statte fu parzialmente venduto ad altri proprietari: \"De Sinno, Caliandro, Sebastio, Frascolla e altri.\"\nUna spinta al ripopolamento furono i contratti di enfiteusi, derivati da una legge del 1806 che abolendo molti dei privilegi dei feudatari mise i contadini in una situazione lavorativa migliore e risvegli\u00f2 quei sentimenti di libert\u00e0 propri del risorgimento.\nLa nuova ricchezza che ne deriv\u00f2, vide fiorire diverse attivit\u00e0: cavamonte, muratore, carrettiere, falegname, fabbro ferraio, ecc.\nIn particolare le cave dei tufi divennero un bene di esportazione di Statte; a Taranto il borgo era in costruzione e da Statte partivano giornalmente per Taranto circa 90 traini, l'economia stattese cominci\u00f2 lentamente a fiorire; per\u00f2 anche in questa attivit\u00e0 lo sfruttamento del signore si faceva sentire pesantemente a causa dell'eccessivo canone che i cavamonti, giornalmente dovevano pagare.\nEt\u00e0 contemporanea.\nL'avvenimento che sanc\u00ec l'identit\u00e0 di Statte, fu la creazione, il 21 settembre 1859, di un ufficio sezionale di Stato Civile da cui dipendeva anche Crispiano (che divenne comune a s\u00e9 nel 1881). Negli stessi anni sorse la prima scuola elementare. Intorno a 1890 gli abitanti di Statte erano circa 1800. Il centro urbano inizi\u00f2 ad assumere una fisionomia nuova, sebbene ancora gravitante attorno alla vicina Taranto. \nNel periodo bellico gli stattesi lavoravano principalmente nei Cantieri Tosi e nell'Arsenale. Con la fine della seconda guerra mondiale per gli abitanti di Statte si apr\u00ec un periodo particolarmente difficile, durante il quale all'assenza di opportunit\u00e0 di lavoro molti risposero con l'emigrazione verso il nord e verso l'estero. L'apertura del vicino centro siderurgico rappresent\u00f2 un'importante opportunit\u00e0 occupazionale, ma determino, oltre all'inquinamento, uno sviluppo urbano irregolare, spesso accompagnato dall'assenza dei servizi primari, come l'acqua e la fogna.\nSi affacci\u00f2 gradatamente l'ipotesi di acquisire l'autonomia comunale, che trov\u00f2 attuazione il 7 e 8 giugno 1992 con un referendum dall'esito plebiscitario. L'autonomia fu concessa ufficialmente il 1\u00ba maggio 1993. \nIl 28 novembre 2012 Statte fu devastata da un potente tornado con classificazione di violenza F3, originatasi nel mar Ionio, che danneggi\u00f2 molte abitazioni private, alcune delle quali rimasero prive di tetto, e sradic\u00f2 diversi alberi. Alcuni stattesi furono lievemente feriti.\nEconomia.\nL'economia di Statte \u00e8 ancora legata al reddito fisso derivante dai settori della siderurgia e della cantieristica navale: il ricorso al prepensionamento dei dipendenti dello stabilimento ex Italsider di Taranto e la mancanza di commesse per l'Arsenale Militare Marittimo di Taranto, ha dimostrato come sia pericoloso dipendere quasi esclusivamente da un solo soggetto economico. Inoltre, la vicinanza del comune alle industrie molto inquinanti, ha fatto aumentare in modo esponenziale tumori e malattie correlate, facendo diventare Statte uno dei comuni d'Italia pi\u00f9 esposti a questo tipo di patologie.\nTuttavia l'autonomia comunale ha portato in Statte un nuovo vento di imprenditorialit\u00e0 che si avvia a dare i suoi frutti. \u00c8 discretamente attiva l'attivit\u00e0 edilizia che si spera di incrementare con la prossiama approvazione del nuovo piano regolatore. L'agricoltura non riveste particolare importanza per la quantit\u00e0 di prodotto ma si distingue per una produzione di prestigio di olio di oliva, da parte di tre aziende che operano con il sistema tradizionale di spremitura \"a pietra\" e che vengono ripagate con la vendita del prodotto (anche per corrispondenza) a un prezzo superiore a quello di mercato. L'attivit\u00e0 artigianale non \u00e8 significativa anche a causa della mancanza, a tuttora, del PIP (piano di insediamento produttivo), mentre quella del commercio, pur risentendo della vicinanza di due ipermercati \u00e8 abbastanza attiva.\nSport.\nArrampicata sportiva.\nFra le principali attrattive di carattere naturalistico, Statte vanta sicuramente la sua gravina.\nLa vicinanza all'abitato e la presenza di parapetti e corrimano, ne fanno un'attrazione di grande impatto e di facile accesso per tutti. Le sue pareti verticali e di calcare compatto, inoltre, sono attrezzate per la pratica dell'arrampicata sportiva (o free climbing).\nSin dal 1983 la gravina di Statte rappresenta una delle principali mete per gli appassionati del Free Climbing; con l'arrivo della primavera, infatti, \u00e8 frequente incontrare gruppi di climber italiani e stranieri che si cimentano sulle oltre 100 vie gi\u00e0 attrezzate.\nLa presenza di Statte sulla guida di Graziano Montel \"A SUD, arrampicata sportiva e alpinismo in Puglia Calabria e Basilicata\" (ed. Versante SUD), ha incrementato in maniera esponenziale l'interesse per Statte sotto il profilo turistico/sportivo.\n\u00c8 da tempo ormai che a Statte \u00e8 riconosciuto un grande potenziale turistico/sportivo; da molte parti, giungono richieste per organizzare eventi e campionati interregionali di Free Climbing e Boulder nei settori della Gravina di Statte.\nPallacanestro\nNel 2011 l'associazione sportiva Eden Boys riporta il basket a Statte dopo anni di mancanza.\nCalcio a 5 femminile.\nLa squadra di calcio a 5 femminile \"Real Statte,\" allenata dal tecnico \"Tony Marzella,\" \u00e8 la squadra pi\u00f9 \"blasonata\" d'Italia avendo vinto innumerevoli tornei nazionali e regionali. Nel 2005, 2006 e nel 2009 ha vinto il campionato italiano. Nel 2007 ha vinto la super coppa italiana, il campionato regionale e la coppa Italia regionale. \"Tony Marzella\" (in qualit\u00e0 di allenatore regionale) ha vinto il campionato d'Italia per regioni includendo nella selezione, sei giocatrici del Real Statte. In seguito a tali risultati lo stesso \"Marzella\" \u00e8 stato nominato allenatore della rappresentativa pugliese di calcio a 5 femminile.\nAtletica.\nA Statte si tiene l'unica ultramaratona del Sud Italia, organizzata dalla societ\u00e0 sportiva \"\"Marathon Club Statte\".\"\nTiro a piattello.\nPiero Genga \u00e8 stato campione mondiale di tiro al piattello categoria specialit\u00e0 Skeet."}
{"id": "36700", "revid": "1808769", "url": "https://it.wikipedia.org/wiki?curid=36700", "title": "Torricella", "text": "Torricella (\"Turric\u00e8dda\" o \"Turic\u00e8dda\" in dialetto salentino) \u00e8 un comune italiano di abitanti, nel versante orientale della provincia di Taranto, nel Salento nord-occidentale.\nPiccolo centro, sorge a 32 metri sul livello del mare. Dal 2001 fa parte dell'Unione di comuni \"Terre del Mare e del Sole\", insieme a Lizzano, Pulsano, Maruggio, Avetrana, Fragagnano e Leporano.\nGeografia fisica.\nTerritorio.\nTorricella \u00e8 situata a 32 metri sul livello del mare, e il territorio comunale si estende per 30\u00a0km quadrati circa. Confina coi comuni di Lizzano, distante 6\u00a0km dal centro abitato, di Sava distante 7\u00a0km, e Maruggio, distante anch'esso circa 7\u00a0km dal centro del paese. Il punto pi\u00f9 alto coincide con il centro cittadino, dove si trova il castello Muscettola. La sua frazione Monacizzo \u00e8 alta ben 52 metri sul livello del mare, ed ha origini pi\u00f9 antiche del comune a cui appartiene. Nel territorio \u00e8 presente anche un piccolo canale, ormai secco, alimentato in passato da acque piovane, il Mascolo, che si estende per qualche centinaio di metri in periferia. Il territorio \u00e8 pressoch\u00e9 pianeggiante, con qualche sali scendi nel centro cittadino e verso le zone balneari della marina.\nLa costa si estende per 4\u00a0km circa, tra distese di sabbia estese e tratti di scogli e strapiombi sul mare nella zona della torre anti-saracena. Nelle campagne torricellesi sono presenti numerose masserie, la maggior parte delle quali abbandonate. Alcune di queste negli ultimi anni sono state ristrutturate dai proprietari, i quali le hanno trasformate in luoghi di ristorazione e di agriturismo. Tra le pi\u00f9 note, vogliamo citare le masserie Cotugno, Giustiniani e Jorche. Altre sono invece concentrate soprattutto nel campo vinicolo, come le masserie Cicella, la gi\u00e0 citata Jorche e Trullo di Pezza.\nLa stazione meteorologica di riferimento \u00e8 quella di Torricella.\nStoria.\nLa storia di questo sito inizi\u00f2 intorno all'XI secolo, quando un nucleo di pastori e agricoltori abbandon\u00f2 la costa (in modo particolare Torre Ovo, dove sono presenti reperti archeologici dell'epoca) e cerc\u00f2 riparo nell'entroterra dalle incursioni dei pirati saraceni. Segno di quel tempo \u00e8 la suggestiva cripta della chiesa della Santissima Trinit\u00e0, risalente al XII secolo.\nOggi l'abitato si stringe intorno ad un imponente castello in tufo e a tre torri, realizzato in epoca aragonese, nella seconda met\u00e0 del XV secolo, e senza dubbio tra i pi\u00f9 interessanti e meglio conservati della zona.\nNel 1407 Torricella risulta di propriet\u00e0 dei Capitignano e, in seguito, dei Santoro, dei Montagnese e dei Muscettola. Ancora, dopo l'eversione del feudalesimo, insieme a Monacizzo fu frazione prima di Sava (prima dell'Unit\u00e0 d'Italia, dal 1806 fino al 1869), e poi di Lizzano (fino al 19 luglio 1954, quando divenne comune autonomo).\nFino al 1993 (anno dell'autonomia di Statte da Taranto) Torricella fu il pi\u00f9 giovane comune della provincia di Taranto.\nSimboli.\nLo stemma civico di Torricella fu riconosciuto ufficialmente il 24 aprile del 1959, con decreto del Presidente del Consiglio dei Ministri (On.le Antonio Segni), trascritto nei registri dell'Ufficio Araldico il 28 aprile 1959, il quale \u00e9:\nCon decreto del Presidente della Repubblica (on. Gronchi) del 16 giugno 1959, fu concesso il seguente gonfalone:\nRiccamente ornato di ricami d'argento e caricato dello stemma comunale, le parti metalliche ed i cordoni sono argentati. L'asta verticale ricoperta do velluto di colori del drappo, alternati con bullette argentate poste a spirale. Nella freccia vi \u00e8 rappresentato lo stemma del Comune e sul gambo vi \u00e8 inciso il nome. Cravatta e nastri sono ricolorati dai colori nazionali e frangiati d'argento.\nMonumenti e luoghi d'interesse.\nArchitetture religiose.\nSono presenti 4 chiese e 1 cripta, intitolate a:\nArchitetture civili.\nIl castello.\n Simbolo del comune di Torricella, il castello Muscettola si trova al centro del tessuto urbanistico comunale, nel punto di massimo traffico pedonale. Di forma architettonica pregevole, fu terminato presumibilmente nel 1582. Acquistato dalla famiglia Turco nel 1917, furono aggiunti altri locali ed apportate modifiche in alcune parti. Per anni fu abitato e utilizzato dagli eredi Turco. Quando poi le condizioni strutturali cominciavano a mostrare uno strato di precariet\u00e0 e di fatiscienza nel crollo delle parti merlate e delle coperture interveniva il Comune. Il Comune, nel 1978 lo acquistava per effettuarvi tempestive opere di restauro per sottrarlo alla rovina, per valorizzarlo e consegnarlo alla popolazione. Anni dopo, nell'ottobre 1985 si iniziarono i lavori di ristrutturazione generale e il 28 febbraio 1988 si inaugurava. Negli anni \u00e8 stata biblioteca e sportello informa giovani. Tuttora il Castello \u00e8 in ottime condizioni e vi \u00e8 ubicata la sede dei Vigili Urbani del posto.\nTorre dell'Orologio.\nLa Torre dell'Orologio, presente nel pieno centro cittadino nelle vicinanze del Castello, fu donata al Comune dal vice podest\u00e0 Paolo Franzoso nel 1925 durante il suo mandato. La sua origine risale al XVII secolo ed \u00e8 sempre stata parte integrante dell'attigua e coeva abitazione nobiliare presente sul lato destro, quest'ultima dal 1961 della famiglia de Cillis. Non a caso, originariamente la propriet\u00e0 degli immobili era unica e appartenente al medesimo donante Franzoso. Pertanto la Torre dell'Orologio, in termini storici e architettonici, \u00e8 da considerarsi parte integrante e naturale prosecuzione di tale abitazione gentilizia.\nAree verdi.\nIl comune dispone di un grande parco pubblico, il Parco Unicef, inaugurato a fine anni ottanta e che, negli ultimi anni, \u00e8 stato soggetto ad abbandono. Situato nei pressi dello stadio comunale, negli ultimi anni, grazie all'uso in concessione da parte di privati, il parco pubblico \u00e8 tornato in funzione, grazie anche alla costruzione di un chiosco-pizzeria e alla riqualificazione di aree ricreative, parco giochi, ecc.\nNei pressi della strada provinciale per Monacizzo, inoltre, sono presenti due piccoli parchetti comunali, con area pic-nic e giochi per bambini.\nSociet\u00e0.\nStrutture sanitarie.\nNel comune ionico-salentino sono presenti un centro per disabili Osmairm, ubicata sulla SP 129, associata a quella del comune di Laterza e una casa di cura San Raffaele, che funge anche da pronto soccorso.\nAltre strutture.\nVi \u00e8 presente, lungo la strada provinciale per Maruggio, l'ex mattatoio comunale, usato da privati come rifugio cinofilo, completato nel 1963.\n\u00c8 stata inaugurata nell'ottobre 2016, la nuova isola ecologica adiacente alla strada provinciale per Maruggio.\nCultura.\nIstruzione.\nNel comune di Torricella sono presenti 2 scuole materne, di cui una comunale e l'altra parrocchiale, una scuola elementare intitolata a \"Pietro Maruggi\", e una scuola secondaria di primo grado intitolata a \"Michelangelo Buonarroti\", associate all'Istituto Comprensivo \"Tommaso Del Bene\" di Maruggio. In una ex scuola primaria e secondaria \u00e8 tuttora presente la stazione locale dei Carabinieri del comune.\nEconomia.\nIl comune vive sulla sua fiorente agricoltura, ricco com'\u00e8 di oliveti, vigneti, coltivazioni di frumento, piantagioni di fichi e allevamenti ovini.\nUn'altra fonte economica rilevante \u00e8 il turismo estivo del mare di Torre Ovo-Librari-Trullo di Mare.\nInfrastrutture e trasporti.\nStrade.\nI collegamenti stradali principali sono rappresentati da (vedi):\nNegli anni novanta fu portata a termine la costruzione della circumvallazione esterna al comune, la quale collega pi\u00f9 agevolmente i comuni circostanti senza passare dal centro cittadino.\nIl comune \u00e8 collegato, con i vettori automobilistici Miccolis e CTP (Consorzio Trasporti Provinciali), ai rispettivi comuni di Sava, per il trasporto scolastico, che per Manduria e Taranto sia d'inverno che di estate.\nSport.\nSquadre.\nEra presente fino al 2014 la societ\u00e0 di pallavolo rinominata Lacaita Volley Torricella, la cui squadra maschile ha militato dal 2012 al 2014 in serie B2.\nIn ambito calcistico la Virtus Torricella, nata nel 2006 inizialmente in campionati giovanili torna, a partire dalla stagione calcistica 2013-2014, a rappresentare dopo una ventina d'anni (fu la S.S. La Torricellese, arrivata in Prima Categoria a fine anni novanta) il paese nel campionato provinciale di Terza Categoria e dalla stagione 2014-2015 al campionato 2015-2016 ha partecipato al campionato regionale di Seconda Categoria girone C. La societ\u00e0 ha come colori sociali i colori tradizionali del comune, il bianco e il rosso. Oggi \u00e8 attiva esclusivamente al settore giovanile.\nStrutture sportive.\nSono presenti diverse strutture sportive nel comune di Torricella, e sono queste:"}
{"id": "36704", "revid": "125660996", "url": "https://it.wikipedia.org/wiki?curid=36704", "title": "Cristina di Bolsena", "text": "Agiografia.\nLa \"Passione\" di Santa Cristina \u00e8 pervenuta in moltissime redazioni di epoche diverse, le quali discordano sulle origini della santa: le fonti orientali intendono Tiro in Fenicia, quelle latine intendono Tiro come il territorio laziale che si affaccia sul Mar Tirreno. \nIl testo pi\u00f9 antico ad oggi conosciuto, risale alla prima met\u00e0 del V secolo ed \u00e8 contenuto in un papiro proveniente da Oxjrhynchos, in Egitto, e pubblicato solo nel 1911. Seppur mutilo, un frammento di esso \u00e8 stato perfettamente tradotto e ricostruito nel \"Codex Farfense29\", risalente al IX secolo. Anche i maggiori agiografi medievali scrissero di Cristina: la pi\u00f9 nota, la \"Legenda Aurea\" di Jacopo da Varazze, narra di una fanciulla di nome Cristina, figlia di Urbanus, comandante delle milizie bolsenesi dell'imperatore, destinata dai genitori ad una vita da sacerdotessa degli dei. All'et\u00e0 di undici anni, fu rinchiusa dal padre in una torre insieme a dodici ancelle pagane, affinch\u00e9 la convincessero ad adorare delle statue di idoli romani d'oro e argento; ma la giovane, istruita da un angelo e proclamatasi cristiana, non solo non sacrific\u00f2 agli dei, ma spezz\u00f2 le statue e don\u00f2 l'oro e l'argento in elemosina ai poveri. \nSupplicata inutilmente di tornare ai culti romani, fu allora fatta arrestare dal padre, il quale la fece condannare ad una flagellazione ed al supplizio su una ruota ardente che, divampando, uccise millecinquecento pagani. In cella, Cristina venne miracolosamente sanata da degli angeli. Il padre, deciso ormai ad eliminare la figlia, fece legare una macina al suo collo per farla annegare nelle acque del lago di Bolsena, ma Cristina venne fatta galleggiare e ricondotta a riva da degli angeli inviati da Cristo, il quale la battezz\u00f2.\nUdito ci\u00f2, il padre fu preso da forte collera e fu ritrovato morto dai suoi servi. Il successore Aidone, ancor pi\u00f9 accanito, fece immergere Cristina in un calderone di olio bollente ma la giovane rimase illesa. Fece dunque radere il capo della santa e ordin\u00f2 che fosse condotta nuda fino al tempio di Apollo. Non appena vi fu arrivata, l\u2019idolo cadde a pezzi, provocando al giudice uno spavento mortale. Il successore Giustiniano ordin\u00f2 di gettare la giovane cristiana in una fornace ma ella vi rimase illesa per cinque giorni, allietata da degli angeli. Fu dunque sottoposta ad altre torture come la molestia di serpenti velenosi, che vennero da lei ammansiti, l'amputazione dei seni da cui sgorg\u00f2 latte e della lingua che Cristina gett\u00f2 al carnefice rendendolo cieco. Infine fu trafitta dai colpi di due frecce per le quali mor\u00ec.\nCulto.\nCristina, il cui nome significa \"consacrata a Cristo\", venne sepolta fuori le mura di Bolsena, e il suo sepolcro divenne luogo di pellegrinaggio. Le scoperte archeologiche condotte nella grotta situata sotto la Basilica di Santa Cristina a Bolsena tra il 1880 e il 1881, accertarono che la venerazione di Cristina, vergine e martire, risalisse gi\u00e0 dal IV secolo, presso quello che fu indicato come il sepolcro della santa, intorno al quale era effettivamente sorta una vasta catacomba paleocristiana sotterranea.\nLa Chiesa ortodossa e la Chiesa cattolica la ricordano il 24 luglio, come il Martirologio Romano contempla: \"A Bolsena nel Lazio, santa Cristina, vergine e martire\". Nel secolo VI l'immagine di Santa Cristina appare nei mosaici ravennati della Basilica di Sant'Apollinare Nuovo nella teoria delle sante vergini pi\u00f9 venerate nell'occidente cristiano. Contemporaneamente, un luogo di culto a lei dedicato sorgeva a Roma nei pressi di San Paolo fuori le mura, un altro nell'agro di Capena e nella localit\u00e0 di Santa Cristina d'Aro in Catalogna.\nNel X secolo il culto alla Santa di Bolsena \u00e8 testimoniato in tutto il mondo cristiano. Furono certamente i pellegrini che contribuirono al fiorire di numerosissimi luoghi di culto sulla via Francigena, sulle sue molteplici diramazioni e lungo la via per Santiago de Compostela: nella sola Galizia sono ancora oggi 32 le parrocchie dedicate alla santa e altrettante nella sola Toscana. Il culto si diffuse seguendo la direttrice sud nord, intensificandosi verso ovest e rarefacendosi verso l'est europeo, infatti le maggiori e pi\u00f9 numerose testimonianze le troviamo in Toscana, Emilia Romagna, Lombardia, Piemonte, Sicilia, Francia, Spagna e Portogallo. \nNella citt\u00e0 di Bolsena, celebre \u00e8 la rappresentazione vivente dei Misteri della vita della martire che risale almeno al XVIII secolo.\nReliquie.\nReliquie del corpo di Cristina furono ritrovate nel 1880 in un sarcofago dentro le catacombe poste sotto la Basilica di Santa Cristina a Bolsena.\nUna reliquia del braccio era stata trafugata nel 1098 da due pellegrini francesi diretti in Terrasanta sulla via Francigena, ma essi, giunti presso Sepino, nell'odierno Molise, non riuscirono a lasciare la citt\u00e0 con il loro prezioso carico, per cui la donarono agli abitanti. A Sepino, santa Cristina viene festeggiata dagli abitanti quattro giorni durante l\u2019anno.\nGran parte delle reliquie del corpo fu traslata tra il 1154 e 1166 e riposa ancora oggi nella Cattedrale di Palermo, citt\u00e0 che aveva proclamato a propria patrona principale Cristina insieme alle martiri sant'Agata, santa Ninfa e sant'Oliva, erigendole l'antica chiesa arabo-normanna di Santa Cristina la Vetere. Il titolo fu poi ridotto in compatrona nel 1625 con il ritrovamento delle reliquie di santa Rosalia e la conseguente cessazione della peste. Una reliquia della santa fu donata dall'arcidiocesi di Palermo alla chiesa madre del comune arb\u00ebresh\u00eb di Santa Cristina Gela nel 1991.\nUn'altra tradizione, invece, vuole che il corpo della Santa riposi a Toffia, in Sabina (RI), in un'urna trasparente.\nPatronati.\nSanta Cristina vergine e martire \u00e8 patrona dei comuni di:\n\u00c8 anche la patrona del lago di Bolsena e di Cirimido (CO), dove nella Chiesa parrocchiale si trova l'urna con le reliquie della santa Cristina, una santa omonima di Roma. La Santa \u00e8 Patrona Secondaria della citt\u00e0 di Gallipoli per aver liberato la citt\u00e0 stessa dal colera, il primo giorno del Triduo alla Santa ovvero il 20 luglio 1867. Da allora \u00e8 divenuta Festa Patronale molto sentita e rispettata."}
{"id": "36705", "revid": "125391424", "url": "https://it.wikipedia.org/wiki?curid=36705", "title": "Nick Raider", "text": "Nick Raider \u00e8 un personaggio dei fumetti creato da Claudio Nizzi, protagonista della omonima serie a fumetti poliziesca italiana. Pubblicata dal 1988 al 2005 per 200 numeri dalla Sergio Bonelli Editore che, per la prima volta, pubblica una serie gialla. Nel 2021 il personaggio fa il suo ritorno in una miniserie composta da dieci albi.\nStoria editoriale.\nLa prima serie gialla della Bonelli \u00e8 ideata dallo sceneggiatore Claudio Nizzi che si ispira al genere police procedural, come definito nella serie di romanzi dell'87\u00ba Distretto di Ed McBain. Prima di occuparsi del personaggio Nizzi scriveva sceneggiature per Tex, altra serie a fumetti dello stesso editore, cosa che ne influenza la caratterizzazione in quanto, come il ranger del Texas, Nick \u00e8 un eroe coraggioso, abile e fortunato quanto basta per riuscire a risolvere i casi che gli vengono affidati. Graficamente il personaggio ha il volto di un giovane Robert Mitchum, sempre vestito con un impermeabile sulle spalle e la pistola infilata nel cinturone. Il fumetto esordisce nel giugno 1988 con \"La vittima senza nome\"; questo \u00e8 l'unico albo di Nick Raider pubblicato dalla Daim Press che, dal mese successivo, cambier\u00e0 nome in Sergio Bonelli Editore . La serie ha chiuso le pubblicazioni nel gennaio 2005 con il numero 200 a causa della riduzione di vendite riscontrate negli ultimi anni. Oltre alla serie regolare sono stati pubblicati annualmente, dal 1989 al 1998, dei volumi speciali. Dal 1993 al 2004 Nick Raider era inoltre il protagonista del fumetto pubblicato all'interno dell'Almanacco del giallo, serie annuale che, oltre a una storia inedita, presentava articoli e approfondimenti sul genere giallo e avvenimenti in tema accaduti nell'anno precedente.\nMolti autori si sono avvicendati alla realizzazione degli episodi, fra i quali sceneggiatori come: Gianfranco Manfredi, Alfredo Nogara (pseudonimo di Alberto Ongaro), Michele Medda, Gianluigi Gonano (pseudonimo di G. Anon), Piero Fissore, Gino D'Antonio, Stefano Piani e Tito Faraci. Come disegnatori: Aldo Capitanio, Gustavo Trigo, Marco Foder\u00e0, Bruno Ramella, Ivo Milazzo, Ferdinando Tacconi, Sergio Toppi, Frederic Volante, Mario Rossi (Maro'), Renato Polese, Luigi Siniscalchi e Iginio Straffi. Le copertine sono state realizzate da Giampiero Casertano dal n. 1 al n. 43, da Bruno Ramella dal n. 44 al n. 99 e da Corrado Mastantuono dal n. 100 al 200, ultimo della serie Bonelli.\nPoco dopo la conclusione, e preceduta da un volume speciale con due storie inedite scritte da Ferdinando Tacconi e disegnate da Marco Foder\u00e0, la serie \u00e8 stata parzialmente ristampata dalla If edizioni, in 38 volumi, di cui i primi 5 con singole storie e dal numero 6 al numero 38 con due storie, per un totale quindi di 71 episodi. Nel dicembre 2006 la If pubblica il primo episodio di una miniserie inedita in quattro numeri scritta da Claudio Nizzi, trattasi della prima produzione nata internamente alla casa editrice. All'interno dei volumi vengono anche presentati alcuni racconti di narrativa inerenti il fumetto, arricchiti da illustrazioni di vari autori. La serie di ristampe invece si chiude nel 2008, dopo soli 38 numeri, per il basso numero di vendite.\nLa serie originale della Bonelli \u00e8 stata inoltre ristampata in Finlandia dalla casa editrice Mysteeri Kunstannus, in Croazia da Libellus ed in India da Lion-Muthu Comics.\nIl 3 dicembre 2020, in occasione del \"Free Comic Book Day Italia\", viene distribuito in forma gratuita il \"numero zero\" di una nuova miniserie dedicata al personaggio, nuovamente edita dalla Bonelli. Il primo numero di questa miniserie inedita composta da dieci albi, \"Trent'anni dopo\", viene pubblicata il 23 novembre 2021 e vede il ritorno del creatore del personaggio Claudio Nizzi.\nTrama.\nNick Raider \u00e8 un investigatore della squadra omicidi di New York che, affiancato dal compagno Marvin Brown, investiga sui crimini di sangue commessi nella \"grande mela\". Il suo mentore, nonch\u00e9 capo diretto, \u00e8 il tenente Arthur Rayan, il quale cerca senza troppo successo di controllare gli slanci del detective e soprattutto lo difende spesso dalla burocrazia e dall'ostracismo del suo capo, il capitano Vance, che Nick chiama \"Ciaocara\" per via del suo rapporto succube con la moglie. Non ci sono antagonisti ricorrenti se non la malavita newyorkese rappresentata dall'obesa capomafia Louise Clementi e l'organizzazione criminale nota come Croce Nera che si occupa di prestare assistenza a delinquenti evasi.\nBiografia del personaggio.\nIl protagonista \u00e8 un detective della polizia di New York di origini italiane. Il suo cognome originale \u00e8 Raidero; i nonni arrivarono in America nel 1928 da un paese dell'appennino toscano e il loro cognome venne cambiato in Raider per errore dell'ufficio immigrazione. Da bambino Nick aveva un'immagine buona e affettuosa di suo padre John, anch'egli poliziotto, fino a quando non si sarebbe incrinata nell'adolescenza quando i rapporti con lui avrebbero assunto una piega conflittuale per colpa della crisi matrimoniale e delle condizioni di salute della madre delle quali il padre viene ritenuto responsabile da Nick. Al termine di un ennesimo litigio e persa ogni fiducia nel padre il giovane Nick decide di andarsene e ritornando a casa solo dopo la morte del padre. La madre \u00e8 ora in cura in una clinica per malati mentali e alla luce delle esperienze successive Nick comprende meglio la figura paterna recuperando l'antico affetto per lui e decidendo di entrare in polizia per pagare un tributo alla sua memoria.\nOltre al padre, Nick avr\u00e0 come punto di riferimento il tenente Rayan, vecchio amico di famiglia. Durante la guerra del Vietnam si arruola nella polizia militare. Tornato in patria Nick incomincia la sua carriera come agente di pattuglia nel Bronx sotto l'occhio vigile di un altro mentore, Abraham Reginald King detto Blackbear.\nComprimari"}
{"id": "36712", "revid": "33689", "url": "https://it.wikipedia.org/wiki?curid=36712", "title": "Vegetale", "text": ""}
{"id": "36717", "revid": "640389", "url": "https://it.wikipedia.org/wiki?curid=36717", "title": "Daiano", "text": "Daiano (\"Daian\" in dialetto trentino) \u00e8 una frazione di 667 abitanti, sede del comune sparso di Ville di Fiemme nella provincia di Trento.\nUn tempo comune autonomo, il 1\u2070 gennaio 2020 si \u00e8 fuso con i comuni di Carano e Varena nel nuovo comune di Ville di Fiemme.\n\u00c8 il centro abitato pi\u00f9 elevato della Val di Fiemme (se si esclude la frazione di Bellamonte nel comune di Predazzo), posto su di un terrazzamento morenico alle pendici meridionali del monte Rocca (anche detto Corno Nero, alt. 2465 m) in ottima posizione soleggiata e dal panorama ampio, spazia infatti dalla catena del Lagorai a sud, Cornacci e Latemar ad est, Pala di Santa, Corno Nero a nord.\nIl villaggio \u00e8 di antica costruzione e tra le case delle sue vie si nota ancora la tipica architettura fiemmese. \nNella parte bassa del paese a 1100 metri \u00e8 situata la chiesa parrocchiale di San Tommaso (a.1193).\nSport.\nA Daiano \u00e8 presente l'unione sportiva \"U.S. La Rocca\" che ha sede in via San Tommaso all'ex bar bocce vicino al campetto da calcio"}
{"id": "36719", "revid": "290309", "url": "https://it.wikipedia.org/wiki?curid=36719", "title": "Dambel", "text": "Dambel \u00e8 un comune italiano di 414 abitanti in provincia di Trento, situato in Val di Non. Il paese si trova sulla strada provinciale che collega i paesi di Sanzeno (a sud) e Sarnonico (a nord). \nIl nome \"Dambel\" deriva dal latino \"ambulum\" (\"luogo di passaggio\"),o dal celtico \"amb\" acqua, fiume, il paese si trova infatti su un'antica via commerciale tra Lombardia e Germania, che attraversava il torrente Novella sul ponte di Pozzena.\nL'economia del paese \u00e8 basata prevalentemente sulla coltivazione delle mele.\nMonumenti e luoghi d'interesse.\nIl paese \u00e8 nominato la prima volta quale \"Amble\" in un documento relativo ai possedimenti del monastero dei canonici regolari di San Michele all'Adige, databile al 1174. \nLa chiesa di Santa Maria Assunta \u00e8 la parrocchiale del comune ed \u00e8 ricordata a partire dal 1242 sebbene sia stata completamente ricostruita nel 1537. Sorge sulla cima di \"Doss de'Sardori\", in posizione sopraelevata rispetto all'abitato e gode di un bel panorama sulla Terza Sponda della Val di Non. La chiesa \u00e8 dedicata a Santa Maria Assunta patrona del comune.\nL'esterno \u00e8 ornato da un timpano molto acuto e da un bel portale in pietra bianca tipicamente rinascimentale.\nAll\u2019interno \u00e8 custodito, in stato di perfetta conservazione, un bellissimo esempio di altare a portelle in legno policromo datato 1520. \nQuesti spettacolari portali le cui portelle rimanevano chiuse durante la settimana e venivano aperte solamente durante le solennit\u00e0, erano tipici delle chiese di tutta la valle; tuttavia, nel corso del Settecento, vennero gradualmente sostituiti da pi\u00f9 moderni altari in marmo. L\u2019altare di Dambel \u00e8 uno dei pochi esemplari ancora conservati in Val di Non e l\u2019unico rimasto completamente integro. \nA portelle aperte \u00e8 possibile ammirare la Madonna in Trono che porge un grappolo d\u2019uva al Bambino, San Vigilio e San Nicola da Bari; nello scrigno della predella sono posti i bassorilievi del Cristo Benedicente e degli Apostoli. Esternamente invece le ante sono dipinte con Storie di Maria."}
{"id": "36721", "revid": "533647", "url": "https://it.wikipedia.org/wiki?curid=36721", "title": "Nissoria", "text": "Nissoria (\"Casali\" in siciliano) \u00e8 un comune italiano di abitanti del libero consorzio comunale di Enna in Sicilia.\nStoria.\nLa storia di Nissoria \u00e8 legata a due diverse zone del suo territorio: il soleggiato altipiano, posto al centro di verdi vallate, che \u00e8 occupato dall'attuale centro abitato, e la contrada oggi denominata \"Torre\" che fin dal VI secolo ospit\u00f2 l'antica \"Nysura\", colonia fondata da immigrati di stirpe orientale che vi introdussero il culto per San Gregorio, Patriarca degli Armeni, rimasto venerato protettore di Nissoria fino al 28 aprile 1855.\nLa presenza di notevoli resti di fortificazione (XIII secolo) e il ritrovamento (1953) di splendidi reperti di oreficeria bizantina (VI - VII secolo) descritti negli \"Atti dell'Accademia dei Lincei\" confermano l'importanza raggiunta dal sito. Il \"Qalat Musar\u00ecah\" sottomesso dagli Arabi quasi certamente nell'861, fu successivamente assegnato al Vescovo di Troina dal Gran Conte Ruggero, per passare poi, nel 1095-1096, alla giurisdizione del Vescovo di Messina ed essere, quindi, retto dai Basiliani che, ancora nel 1309, provvedevano alla riscossione delle decime sul casale Nysura, erroneamente indicato con il nome di \"Nagaria\". Con Federico II (1194 - 1250) che, probabilmente, nel corso delle rivalit\u00e0 con la Santa Sede, pur lasciando alla Chiesa il diritto di riscossione delle decime, assegn\u00f2 il governo del territorio alla nobilt\u00e0 laica isolana, ebbe inizio la cronologia ufficiale dei Casati ai quali fu concesso il possesso e con esso i privilegi sui 24 feudi dell'omonima \"Nobile Baronia\" e sul casale Nysura, il cui nome si trasformer\u00e0 lentamente in Nissoria.\nLa cronologia inizia con Virgilio De Catania, ritenuto l'artefice degli ultimi rimaneggiamenti apportati alla fortificazione della Contrada Torre, seguirono successivamente i De Sano, i De Marchisio, i Ventimiglia, per finire con i Moncada che, nell'intento di favorire la colonizzazione e il conseguente sfruttamento di vaste aree incolte presenti nel versante orientale della Baronia, nell'anno 1746, ad opera di Francesco Rodrigo Moncada Ventimiglia Aragona, Principe di Patern\u00f2, diedero inizio alla fondazione dell'odierna Nissoria \u00ab...Permettersi la fabbrica delle case proporzionate per la sua abitazione e de' suoi familiari e di tutta la gente, che dovea, e potea coltivare, ed arbitriare quel fondo...\u00bb e la costruzione del fondaco \u00ab...per alloggiamento de' passeggieri...\u00bb.\nOggi Nissoria si estende su un territorio di 6.162 ettari; il nuovo centro abitato sorse sulla Consolare PA/CT, oggi Strada statale 121 Catanese, lo ospit\u00f2 un soleggiato altipiano a 660 m s.l.m. posto sui monti Erei, a ridosso della media del fiume Salso, circondato dai colli delle Serre e del Bosco, tra Agira, Assoro e Leonforte, a Km 1,5 ca. dal preesistente insediamento di Contrada Torre. Dal 1926 appartiene alla provincia di Enna (Km 27).\nMonumenti e luoghi d'interesse.\nIl pi\u00f9 importante monumento di Nissoria \u00e8 sicuramente la chiesa madre dedicata al patrono della citt\u00e0, San Giuseppe.\nDa visitare inoltre il Museo etno-antropologico articolato sulla cultura contadina e in particolare sul ciclo del grano e sul ciclo dell'olio.\nDa visitare inoltre le zone limitrofe al centro abitato, dove ancora esistono ruderi, prova ne \u00e8 l'antica Torre nell'omonima contrada.\nSociet\u00e0.\nTradizioni e folclore.\nL'appuntamento pi\u00f9 importante \u00e8 la festa patronale di S.Giuseppe che si festeggia la prima domenica di agosto.\nLe festivit\u00e0 iniziano il mercoled\u00ec prima con riti religiosi e popolari, in genere si svolge un triduo di preparazione spirituale per il quale viene invitato un pastore esterno per la predicazione.\nIl sabato si svolge la festa dell'emigrante, con la particolare e devota celebrazione della Santa Messa.\nIl giorno di Domenica \u00e8 la grande solennit\u00e0 nella quale si celebrano le Sante Messe e la processione per le principali vie del paese con il simulacro di San Giuseppe accompagnato dai fedeli e dalla banda musicale.\nIl luned\u00ec, giorno conclusivo, la processione si svolge in tutte le vie del paese, durante la quale fedeli devoti s'impegnano nella condivisione del pane.\nIl 19 marzo, S. Giuseppe, hanno luogo le tradizionali \"tavulate\" che si ricollegano agli itinerari e alle manifestazioni della vicina Leonforte.\nLa Domenica delle Palme, l'entrata di Ges\u00f9 a Gerusalemme, rappresentata in maniera singolare, inizia i riti della Settimana Santa.\nDalla chiesa Madre, alle 10:30, i fedeli con un ramoscello d'ulivo si recano al Calvario, dove si trova ad attenderli un bambino in groppa ad un asino. Il giovane, dell'et\u00e0 di nove-dieci anni, viene vestito con un saio bianco, capelli biondissimi e lunghi con la corona sopra il capo. Il clero, che guida la processione, al cospetto del bambino si inchina per baciargli i piedi. A quel punto il bambino si alza e con la mano destra benedice i fedeli, questi ultimi rispondono con il canto di: \"Osanna al figlio di Davide\".\nDopo la funzione religiosa il piccolo \"Ges\u00f9\" viene accompagnato nella propria abitazione, dove \u00e8 stato predisposto un altare e un sontuoso trono. Seduto sul trono il bambino, attorniato da bambini vestiti da angeli, tolto il sandalo, pogger\u00e0 il piede destro su un cuscino bianco finemente e preziosamente ricamato. Da quel momento, e per tutto il giorno, i fedeli cominciano a baciare il piede del bambino a cui verr\u00e0 offerto in dono il tradizionale biscotto.\nSi festeggiano inoltre la Festa di San Francesco da Paola (23 maggio) e le manifestazioni del Corpus Domini a giugno.\nEconomia.\nL'economia di Nissoria \u00e8 basata prevalentemente sul settore dell'agricoltura. I settori industriale e terziario hanno un'importanza marginale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36722", "revid": "47767", "url": "https://it.wikipedia.org/wiki?curid=36722", "title": "Daone", "text": "Daone (\"Da\u00f9n\" in dialetto locale) \u00e8 una frazione di 588 abitanti e sede degli uffici del comune di Valdaone, istituito il 1\u00ba gennaio 2015.\nL'abitato \u00e8 raggiungibile tramite la strada provinciale SP27, ed ha una popolazione di 839 abitanti. Il territorio di Daone \u00e8 attraversato dal fiume Chiese. Le montagne intorno a Daone sono note per le loro cascate, che nella stagione invernale offrono la possibilit\u00e0 di praticare l'arrampicata su ghiaccio e per questa ragione sono frequentate da numerosi appassionati di questa pratica alpinistica.\nAmministrazione.\nL'ultimo sindaco di Daone fu Ugo Pellizzari della lista civica eletto il 8 maggio 2005 e rieletto il 17 maggio 2010."}
{"id": "36724", "revid": "2022787", "url": "https://it.wikipedia.org/wiki?curid=36724", "title": "Dar\u00e8", "text": "Dar\u00e8 (\"Dar\u00e9\" in dialetto trentino) \u00e8 un ex comune italiano di 282 abitanti della provincia di Trento.\nDal 1\u00ba gennaio 2016, con i comuni di Vigo Rendena e Villa Rendena, forma il nuovo comune di Porte di Rendena."}
{"id": "36727", "revid": "322321", "url": "https://it.wikipedia.org/wiki?curid=36727", "title": "Denno", "text": "Denno (\"D\u00e9n\" in noneso) \u00e8 un comune italiano di abitanti della provincia di Trento.\nEtimologia.\nIl nome del paese deriva da \"Enno\", nome dei signori de Enno del castello medioevale, Castel Enno, oggi scomparso, che sorgeva nei pressi del villaggio; per cui il paese \"D'Enno\" tramut\u00f2 col tempo il nome in \"Denno\".\nGeografia fisica.\nSituato sulla destra del Noce, nel comprensorio C6, a met\u00e0 strada tra Mezzolombardo e Cles, \u00e8 da sempre il pi\u00f9 importante centro della \"Bassa Anaunia\".\nIl comune di Denno \u00e8 esteso su un territorio di ettari, a 429 metri s.l.m.; esso si distingue in una zona coltivata a frutteto (limitrofa all'abitato) e in una zona boschiva, costituita da un complesso che si estende lungo il versante orientale della dorsale che separa la Valle di Non dalla Valle di Tovel.\nL'altimetria delle propriet\u00e0 comunali varia da 270\u00a0m s.l.m., in corrispondenza dell'alveo del torrente Noce ai \u00a0m s.l.m. del Monte Corno. La zona in parte compresa nel Parco naturale Adamello Brenta offre delle interessanti escursioni e la \"Malga Arza\", porta d'accesso al Parco, rappresenta il punto di riferimento per numerose gite sulle montagne del Gruppo Brenta.\nL'economia della zona \u00e8 sempre stata prevalentemente agricola ed un tempo basata sulla viticoltura e sulla bachicoltura che ha visto prosperare l'industria della filatura dei bozzoli che offriva lavoro a molte persone del paese e dei dintorni. Ora \u00e8 la coltivazione della mela l'attivit\u00e0 prevalente, ma coesistono attivit\u00e0 artigianali ed un piccolo turismo locale.\nTra le attivit\u00e0 artigianali \u00e8 ancora diffusa e rinomata l'antica lavorazione del legno finalizzata alla realizzazione di mobili e arredamenti.\nStoria.\nLa localit\u00e0 \u00e8 attestata per la prima volta nel 1174 quale \"Heno\" in un documento dei conti di Appiano a favore della Collegiata agostiniana di San Michele all'Adige.\nSociet\u00e0.\nRipartizione linguistica.\nNel censimento del 2001 il 32,18% della popolazione (354 persone) si \u00e8 dichiarato \"ladino\".\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Campodenno, Dercolo, Lover, Quetta e Termon; nel 1952 distacco di territori per la ricostituzione del comune di Campodenno comprendendo anche i territori degli ex comuni di Dercolo, Lover, Quetta e Termon (Censimento 1951: pop. res. 1554).\nSport.\nLa societ\u00e0 sportiva del paese \u00e8 l'U.S. Bassa Anaunia costituita nel 1990 dalla fusione delle ex societ\u00e0 sportive US. Denno, US. Stella Azzurra di Campodenno, US. Quetta, US Libertas Ton e US. S.Vito Flavon. Opera nella Bassa Val di Non e si occupa sia di calcio che di pallavolo. Nel calcio, la prima squadra milita dalla stagione 2010/11 nel campionato di Promozione provinciale. I' impianto sportivo principale \u00e8 il campo in erba in localit\u00e0 Valmaor di Denno mentre l'impianto sintetico \u00e8 in localit\u00e0 Salvez nel comune di Campodenno. Altro campo sportivo in erba \u00e8 nel comune di Cont\u00e0 alla pineta di Flavon. La sede sociale e operativa \u00e8 a Denno in via colle verde n.1. Sito web: www.usbassanaunia.it. Attuale presidente \u00e8 Flavio Berti che ricopre l'incarico dagli anni 2000 succeduto al primo presidente Silvano Webber."}
{"id": "36728", "revid": "3115", "url": "https://it.wikipedia.org/wiki?curid=36728", "title": "Dimaro", "text": "Dimaro (IPA: , \"Dim\u00e0r\" in solandro) \u00e8 una frazione del comune italiano di Dimaro Folgarida in provincia autonoma di Trento. \u00c8 stato comune autonomo fino al 31 dicembre 2015, data in cui contava abitanti, poi soppresso per l'istituzione del comune di Dimaro Folgarida il 1\u00ba gennaio 2016.\nIl paese dista pochi chilometri da Madonna di Campiglio.\nGeografia fisica.\nTerritorio.\nLa posizione strategica del paese di Dimaro ha rappresentato un buon motivo per il suo sviluppo economico e sociale. Il paese si trova infatti sullo snodo viario della Valle di Sole (Strada statale 42 del Tonale e della Mendola) con il Passo di Campo Carlo Magno e Madonna di Campiglio (strada statale n. 239). In tempi recenti la ferrovia a scartamento ridotto che congiunge la Valle di Sole con il capoluogo di Trento ha aperto una stazione nei pressi dell'abitato (Stazione di Dimaro-Presson), che cos\u00ec si qualifica anche come snodo ferroviario. Il paese controlla cos\u00ec la porta di accesso dalla Valle di Sole al Gruppo montuoso del Brenta e al Parco naturale Adamello-Brenta, attraverso la Val Meledrio.\nDimaro si trova alla base di un conoide, tra due torrenti (il Meledrio ed il Noce) ben regimentati, che se un tempo potevano costituire anche un possibile motivo di pericolo, oltre che una fonte di energia e di benessere, ora sono strumenti importanti di sviluppo turistico e segno di qualit\u00e0 ambientale (pista ciclabile, sport fluviali, pesca sportiva, passeggiate, ecc.). Per diversi secoli tale posizione \u00e8 stata sfruttata dal sistema medioevale in vigore per riscuotere le tasse sul traffico di merci e sui beni in transito dalla Valle di Sole in Valle Rendena (Dazio presente nella Casa de Mazzis).\nCarciato, piccolo villaggio alpino, che conserva intatte alcune delle sue caratteristiche case antiche, si trova poco discosto da Dimaro, alle falde del Sasso Rosso e ai margini della \"Selva\", sulla destra orografica del torrente Meledrio.\nFolg\u00e0rida \u00e8 una stazione turistica di sport invernali, che giace sulle spianate e sulle dorsali del monte che le ha assegnato il nome, distinta in vari agglomerati urbani, attraversati da impianti di risalita e piste di discesa per gli sport invernali (da 1200 a 2000 metri di altezza sul livello del mare), ma dotata pure di servizi e di attrezzature per un turismo estivo.\nAlte montagne circondano e proteggono la conca valliva in cui si distendono i paesi di Dimaro e Carciato: sono le cime del Sasso Rosso, del Castellaccio, della Cima Nana. Pi\u00f9 oltre, si stagliano vertiginose le pareti calcaree delle Dolomiti di Brenta o quelle aspre ed impervie del gruppo granitico dell'Adamello e della Presanella. Sull'altro fianco della valle sono osservabili le prime cime del gruppo Ortles-Cevedale, che lascia poco discosti i suoi picchi ricoperti da ghiacciai e perenni bianchi nevai.\nUn fitto intrico di rivi, torrentelli, cascatelle e ruscelli, sorpassati spesso da sentieri ben attrezzati e di facile agibilit\u00e0, accompagna ed innerva la natura circostante, ricca di prati verdi, di fitte abetaie, d'imponenti lariceti, fino a guadagnare gli alti pascoli e gli affascinanti ghiaioni che si distendono ai piedi delle tormentate cime.\nIl Comune di Dimaro fa parte di:\nStoria.\nI primi insediamenti pare risalgano all'epoca preromana e romana grazie ad un ritrovamento di una spada bronzea e di una moneta di Antonino Pio.\nLe origini del paese sono avvolte nel silenzio documentale che accompagna i secoli dell'alto medioevo e solo agli inizi del XIII secolo cominciano ad apparire i nomi dei primi abitanti della piccola comunit\u00e0 di montagna. Il toponimo Dimaro appare per la prima volta nel 1200 come \"de Imaio\", nel \"Codex Vangianus\" come \"de Imaio\" e nel 1285 come \"Imarum\". Il nome deriva dal latino \"imus\" che significa \"posto in basso\" rispetto alla sommit\u00e0 del Dosso di Santa Brigida o rispetto al passo di Campo Carlo Magno.\nAnche Carciato, paese confinante con quello di Dimaro e da esso separato dal torrente Meledrio, annovera origini antiche e vanta una storia che attraversa molti secoli. Solo l'abitato di Folgarida, attestata sul conoide su cui si inerpica la strada che conduce al passo di Campo Carlo Magno e a Madonna di Campiglio, \u00e8 insediamento recente, poich\u00e9 \u00e8 nato nel 1965, su un progetto di insediamento turistico invernale voluto dagli amministratori del tempo.\nDimaro e Carciato sono state per secoli (sicuramente dal 1200 in poi) \"vicinie\" o \"universitates\" singole, all'interno del nesso istituzionale del principato vescovile di Trento. Dal punto di vista ecclesiastico, seppure autonome, hanno sempre condiviso un'unica curazia, a servizio di entrambe e, di conseguenza, un unico servizio scolastico.\nIn quanto autonome, le due comunit\u00e0 erano dotate di un territorio ben definito, possedevano beni comuni (pascoli, malghe, boschi, strade e vie di comunicazioni, acquedotti, segherie) accanto a beni singoli o privati (case, orti, prati, bestiame, cascine, ecc.) ed erano gestite attraverso la \"regola\", o insieme di norme di autogoverno, amministrate da una magistratura locale e approvate dall'autorit\u00e0 vescovile.\nLa vita economica era concentrata soprattutto nell'allevamento del bestiame e nello sfruttamento della terra (agricoltura) e del bosco (silvicoltura). Poco rilevanti i commerci, anche se abbastanza diffuso era un artigianato locale, chiamato a fornire gli strumenti essenziali per la vita quotidiana. Tipici di Dimaro furono i \"car\u00e0dori\", cui competeva il trasporto del legname dal bosco verso le segherie. Un piccolo distretto industriale si trovava lungo il torrente Meledrio, con mulini, segherie, magli, \"calc\u00e0re\", malghe e luoghi deputati alla produzione del carbone di legna.\nCon la fine politica del principato vescovile, seguita alle intricate vicende napoleoniche e al Congresso di Vienna, i paesi di Dimaro e Carciato entrarono a far parte della contea principesca del Tirolo, ambito amministrativo territoriale dell'Impero austro-ungarico. Con la riforma interna del 1868 ambedue i comuni furono inseriti nel capitanato politico di Cles e nel distretto giudiziario di Mal\u00e9.\nIl 17 settembre 1915 il paese fu distrutto da un incendio che bruci\u00f2 sessantasei case lasciando un centinaio di famiglie senza dimora.\nDurante la prima guerra mondiale ebbero a subire tutte le conseguenze della leva in massa contro la Serbia e della successiva presenza di un fronte attivo a poche decine di chilometri, sul passo del Tonale, linea diretta di scontro tra Impero d'Austria e Regno d'Italia. Dal 1918 Dimaro e Carciato furono comuni autonomi e distinti del Regno d'Italia, ma nel 1928 il Fascismo li un\u00ec coattivamente in un unico comune con Presson, Monclassico, Bolentina e Mont\u00e8s. \nSolo dopo la seconda guerra mondiale, con Legge regionale dei primi anni cinquanta, il Comune di Dimaro si limit\u00f2 alle sole frazioni di Dimaro e Carciato.\nNel 1965, a seguito di una forte azione programmatoria svolta sia dall'ente pubblico che dal capitale privato, nacque ed entr\u00f2 in funzione la stazione turistica di Folgarida, che oggi rappresenta uno dei principali volani dell'economia locale.\nA seguito del referendum consultivo del 14 dicembre 2014 i comuni di Dimaro e Monclassico sono stati fusi nel nuovo comune di Dimaro Folgarida che \u00e8 stato istituito il 1\u00ba gennaio 2016.\nIl 29 ottobre 2018, durante l'ondata di maltempo che ha colpito il Nord Italia, la parte occidentale del centro abitato (localit\u00e0 Gole e Rovina) \u00e8 stata colpita da una frana causata dall'esondazione del rio Rotian provocando una vittima, 150 sfollati, danni materiali alle abitazioni e problemi di viabilit\u00e0 con la chiusura temporanea delle due principali vie di comunicazione, la SS 42 del Tonale e la SS 239 di Campiglio.\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Bolentina, Carciato, Monclassico, Montes e Presson; nel 1953 distacco di territori per la ricostituzione del comune di Monclassico comprendendo anche i territori degli ex comuni di Bolentina, Montes e Presson (Censimento 1951: pop. res. 946).\nInfrastrutture e trasporti.\nDimaro \u00e8 servito dalla stazione di Dimaro-Presson che si trova sulla linea ferroviaria Trento-Mal\u00e9-Mezzana."}
{"id": "36730", "revid": "533647", "url": "https://it.wikipedia.org/wiki?curid=36730", "title": "Regalbuto", "text": "Regalbuto (\"Regarbutu\" in siciliano) \u00e8 un comune italiano di abitanti del libero consorzio comunale di Enna in Sicilia.\nGeografia fisica.\nTerritorio.\nRegalbuto sorge su una collina a 525\u00a0m s.l.m. Il comune di Regalbuto confina a nord con Troina, ad ovest con Gagliano Castelferrato ed Agira, ad est con il territorio dei comuni di Centuripe e Randazzo, mentre a sud confina con Catenanuova. Dista circa 15\u00a0km dallo svincolo autostradale di Catenanuova al km 156+800 dell'autostrada A19 Palermo-Catania.\nStoria.\nQuesta citt\u00e0 che Plinio annovera fra quelle soggette a pagare lo \"stipendium\" (chiamate perci\u00f2 stipendiarie) a Roma, Tolomeo la pone tra Agira, Centuripe e Mineo. Alcuni anzi ritengono che da essa abbia avuto origine Regalbuto. Ma checch\u00e9 ne sia di queste localizzazioni, che soltanto i rilevamenti sicuri potrebbero fare uscire dal campo delle ipotesi, \u00e8 storicamente certo che Regalbuto non si riallaccia n\u00e9 con Ergezio, n\u00e9 con Amaselo, la quale non sembra essere stata ricostruita dopo la sua distruzione. Regalbuto nacque in epoca musulmana; fu un casale (in arabo, forse, \"Bayt\") formatasi alla prima stazione (arabo \"Ra\u1e25l\") sulla strada Catania-Palermo, dove ne deriv\u00f2 il nome di \"Ra\u1e25l bayt\", cio\u00e8 \"stazione del Casale\".\nGli abitanti erano tutti saraceni, come dice esplicitamente il Conte Ruggero nella denominazione al Vescovo di Messina (1090), che detiene ancora oggi, custodendo la tradizione storica ad esso legata, il titolo di Conte di Regalbuto, e riscuote un censo, gravante su molte fonti, derivate dall'antica decima. Il Conte stabiliva pure che \"Butah\" (ossia \"Bayt\") anche ecclesiasticamente facesse parte della diocesi di Messina, quantunque si trovasse nel territorio della diocesi di Catania:\nQuest'ultima volont\u00e0, per\u00f2, non fu adempiuta: Regalbuto dipese sempre da Catania, e solo nel 1556 il papa Paolo IV concesse al Presule di Messina il privilegio di fare uso delle prerogative di un Vescovo giurisdizionale durante la sua permanenza a Regalbuto. Il paesetto era allora sul declivio della contrada Monte; sulla sommit\u00e0 fu costruita la fortezza, sulle cui rovine venne eretta la chiesa di San Calogero (oggi un rudere), che d\u00e0 il nome al monte (i ruderi della chiesa hanno l'aspetto di una torre mozzata, che \u00e8 caratteristica del panorama di Regalbuto). Alcune scritture conservate nell'archivio della Matrice affermano che essa sia stata la prima Chiesa Madre del paese, edificata e dotata dal re Manfredi di Sicilia. I suoi procuratori intrapresero nel 1700 una vivace lite giudiziaria contro il vescovo di Catania per sottrarre la chiesa alla sua giurisdizione ritenendola Cappella palatina, dipendente quindi dal Cappellano Maggiore.\nPer la sua fedelt\u00e0 a Manfredi, Regalbuto fu distrutta nel 1261 dai centuripini che si erano ribellati allo Svevo. L'anno dopo Regalbuto venne ricostruita, dove sorge adesso, sul versante occidentale del monte S. Calogero e sul dorso che si protende a nord-est. I centuripini dovettero cedere, come risarcimento danni, i vasti territori di Sisto e Criscion\u00e0. Frattanto, anche a Regalbuto, si verificava il progressivo allontanamento dei musulmani, che lasciavano la Sicilia, e il continuo arrivo dei cristiani, i quali eressero la loro prima Chiesa dedicata al Crocifisso (ancora efficiente fino ai principi del XX secolo). Cresciuti con l'afflusso di centuripini, dopo la definitiva distruzione della loro citt\u00e0 ad opera degli Angioini, i cristiani eressero la prima chiesa parrocchiale alla Madonna dell'Aiuto (S. Maria dell'Auxilio che \u00e8 rimasta l'emblema della citt\u00e0), forse sul posto ove nel XV secolo gli Agostiniani costruirono il loro convento con l'ampia chiesa dedicata appunto alla Patrona.\nEconomia.\nIl settore primario \u00e8 caratterizzato da un'agricoltura prevalentemente cerealicola, coltivazioni olivicole ed agrumicole; la zootecnia \u00e8 concentrata sull'allevamento di bovini, ovini e caprini da latte. Nel settore secondario fiorente \u00e8 l'attivit\u00e0 di lavorazione della plastica con stabilimenti che si occupano della produzione di attrezzature subacquee, tubi in polietilene per l'irrigazione, supporti per installazioni elettriche, prodotti per l'antinfortunistica; nel recente passato inoltre si \u00e8 ben avviata la produzione locale di ceramiche e l'attivit\u00e0 della decorazione a mano delle stesse. Per quel che concerne il settore terziario Regalbuto \u00e8 sede della Banca di Credito Cooperativo La Riscossa di Regalbuto, che conta 11 filiali ed agenzie dentro e fuori dai confini provinciali; \u00e8 in fase di realizzazione sul territorio del comune un impianto per la produzione di energia eolica costituito da 20 aerogeneratori per una potenza complessiva di 50 MW che si stima possa produrre 75000 MWh di energia ogni anno.\nManifestazioni.\nParticolarmente sentita \u00e8 la festa patronale che si svolge in cinque giorni, dal sette all'undici agosto, la festa di San Vito Martire, che comprende la \"processione dell'alloro\" che si svolge l'otto agosto.\nUn altro appuntamento di rilievo \u00e8 il \"Raduno del Cavallo\", il quale si svolge nei primi di maggio di ogni anno lungo le rive del lago Pozzillo nei pressi della Cittadella dello Sport e vede la partecipazione di numerosi cavalieri come avveniva due millenni fa, come ricorda Diodoro Siculo parlando nelle sue opere delle gare di cavalli che si facevano nella \"Piana di Egirio\" in onore di Eracle, dove oggi sorge il lago Pozzillo.\nSi svolge inoltre il Carnevale di Regalbuto, manifestazione tra le pi\u00f9 importanti della provincia e della regione, che vede la partecipazione di migliaia tra maschere a gruppo e singole.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nRegalbuto annovera le seguenti societ\u00e0 sportive dilettantistiche che svolgono campionati di rilevanza nazionale:\nLa A.S.D. Regalbuto Calcio a 5 svolge l'attivit\u00e0 calcio a cinque, disputa il campionato di serie A2 maschile nazionale, partecipa a tutte le attivit\u00e0 giovanili e gestisce una scuola calcio a 5 per bambini di et\u00e0 compresa tra i 6 e i 12 anni.\nLa A.P.D. Rahal Buthai svolge l'attivit\u00e0 di calcio a cinque.\nLa A.S.D. Basket Regalbuto partecipa al campionato di serie D e svolge attivit\u00e0 giovanili in ambito pallacanestro.\nTwirling Regalbuto A.S.D. partecipa al campionato italiano di serie B e C1 e svolge attivit\u00e0 giovanili in ambito di ginnastica e di twirling."}
{"id": "36731", "revid": "47767", "url": "https://it.wikipedia.org/wiki?curid=36731", "title": "Don (Amblar-Don)", "text": "Don \u00e8 un ex comune italiano, dal 1\u00ba gennaio 2016 frazione del comune di Amblar-Don, in provincia autonoma di Trento.\n\u00c8 situato in val di Non, adagiato su di un altopiano morenico, sulle ultime pendici del monte Roen lungo la Costiera della Mendola, in una posizione isolata rispetto alle grandi vie di comunicazione.\nIl suo catasto \u00e8 quel triangolo di terra che va da Valle Avena alla cima Roen, scendendo poi obliquamente al \"Bus dal Zot\", e al \"Pra dal Ors\" per risalire quindi lungo il Rio San Romedio, Moscabio fino alla localit\u00e0 \"Nuzari\".\nPer giungere al paese le uniche \"strade\" percorribili erano delle mulattiere da percorrere coi carri che risalivano delle vallete, come la strada dei mulini che congiungeva Don e Cavareno, la \"Stradazza\" che congiungeva Don e Amblar.\nNel 1928 per interessamento dell'arcivescovo Endrici ci fu la costruzione di una nuova strada che ricalcava in parte il percorso della vecchia strada dei mulini. La strada fu progettata da Vittorio Franch e Domenico Stanchina, con il finanziamento del 20% della provincia e il 40% dello stato.\nNel 1967 ci fu la costruzione di 2 arditissimi ponti che diedero sviluppo economico al paese. Nonostante i tempi siano cambiati, questo paese mantiene uno stile di vita tutt'altro che sfrenato. Don trova le sue attivit\u00e0 economiche nella lavorazione del legno e nelle piccole e medie imprese; la lavorazione del legno \u00e8 favorita dalla presenza in zona di abbondante legname tipicamente alpino come larice, faggio, abete bianco e rosso, pini.\nDa un punto di visita demografico si assiste ad un notevole aumento di nascite.\nSociet\u00e0.\nRipartizione linguistica.\nNel censimento del 2001, 30 abitanti del comune si sono dichiarati \"ladini\".\nAmministrazione.\nNel 2016 \u00e8 aggregato al comune di Amblar, dando vita al nuovo comune di Amblar-Don."}
{"id": "36732", "revid": "2022787", "url": "https://it.wikipedia.org/wiki?curid=36732", "title": "Dorsino", "text": "Dorsino (\"Dorsin \" in dialetto trentino e nel dialetto locale) \u00e8 stato un comune italiano di 430 abitanti della provincia di Trento.\nIl 1\u00ba gennaio 2015 si \u00e8 operata la fusione dei territori comunali di Dorsino e San Lorenzo in Banale e la creazione di una nuova entit\u00e0 di nome San Lorenzo Dorsino.\nIl paese.\nIl comune di Dorsino \u00e8 costituito da tre frazioni: Dorsino, Tavodo e Andogno. Un tempo Dorsino ed Andogno erano comuni autonomi.\nTavodo \u00e8 sede della storica Pieve del Banale, una delle sedi delle Giudicarie che diedero il nome all'insieme di valli che costituiscono questa zona del Trentino.\n\u00c8 uno dei comuni del Banale dove si produce la tradizionale \"ciuiga\", un insaccato di maiale e rape bianche cotte. \nNella chiesa parrocchiale, recentemente restaurata, si possono ammirare alcuni pregevoli affreschi di Cristoforo Baschenis.\nIl 13 aprile 2014, dalle 8.00 alle 21.00, si \u00e8 tenuto un referendum consultivo nei comuni di Dorsino e di San Lorenzo in Banale. Gli elettori si sono espressi sulla fusione dei due municipi, per dare vita al comune di San Lorenzo Dorsino. I residenti del comune di Dorsino hanno dovuto rispondere al quesito \u201c\u00c8 d'accordo l'elettore/l'elettrice che il Comune di Dorsino sia unificato e fuso con il Comune di San Lorenzo in Banale in un nuovo Comune denominato \u201cSan Lorenzo Dorsino\u201d con capoluogo nell'abitato di San Lorenzo in Banale?\u201d. \nL'affluenza nel comune di Dorsino \u00e8 stata del 73,45%, mentre nel comune di San Lorenzo in Banale \u00e8 stata del 61,82%. I voti favorevoli alla fusione (Si) hanno ottenuto, a Dorsino il 62,26%, a San Lorenzo in Banale l'84,56%.\nNotizie storiche.\nLa zona fino al 1800 rimase sotto il potere del vescovo di Trento. Con il 1815, dopo il congresso di Vienna, le Giudicarie vengono a far parte della contea del Tirolo. \nDorsino faceva parte dell'antico comune delle Nove Ville, questo era il nome dell'antico Comun generale formato dalle Sette Ville del Banale di sopra: Prusa, Prato, Glolo, Berghi, Senaso, Dolaso, Pergnano, e dalle Due Ville del Banale di sotto, vale a dire Dorsino e Andogno. Le Nove ville erano un unico organismo, differenziato tra le due realt\u00e0 territoriali, con propri Statuti e Carte di regola: il Comun Grande,ed il Comun Pichol.\nIl 15 dicembre 1927, in epoca fascista, con Regio decreto i due comuni furono aggregati nell'unico comune di San Lorenzo in Banale. Nel luglio del 1954 le nove ville tornarono a dividersi in due comuni distinti San Lorenzo in Banale e Dorsino.\nNel corso del XIX i paesi furono colpiti da numerosi incendi: in particolare si ricorda quello di Andogno del 9 novembre 1862 e quello di Dorsino del 19 luglio 1869."}
{"id": "36733", "revid": "322321", "url": "https://it.wikipedia.org/wiki?curid=36733", "title": "Drena", "text": "Drena (\"Dr\u00e9na\" in dialetto locale) \u00e8 un comune italiano di 587 abitanti della provincia di Trento.\nFa parte della Comunit\u00e0 Alto Garda e Ledro."}
{"id": "36735", "revid": "1543377", "url": "https://it.wikipedia.org/wiki?curid=36735", "title": "Troina", "text": "Troina (: ; \"Tru\u00ecna\" in ) \u00e8 un comune italiano di abitanti del libero consorzio comunale di Enna in Sicilia.\nSituata in un'area montuosa nella parte centrorientale dell'isola, dista 62\u00a0km da Enna, capoluogo di provincia, 167\u00a0km da Palermo, capoluogo di regione, e 71\u00a0km da Catania, della cui omonima provincia fece parte fino al 1927.\nNel 1062, i Normanni la liberarono dalla dominazione araba, e Ruggero I di Sicilia, capo della spedizione militare normanna contro i Saraceni, proclam\u00f2 Troina prima capitale della Contea di Sicilia.\nGeografia fisica.\nTerritorio.\nTroina \u00e8 collocata all'estrema parte nordorientale del territorio provinciale ennese, al confine con le citt\u00e0 metropolitane di Catania e di Messina.\nIl suo territorio ha un'estensione di 168,28\u00a0km\u00b2, la settima tra i comuni della sua provincia, e fa parte nel Parco dei Nebrodi. Confina a nord con Cesar\u00f2 e San Teodoro, comuni della Citt\u00e0 metropolitana di Messina, a ovest con Cerami, a est con Bronte e Randazzo, comuni della Citt\u00e0 metropolitana di Catania, a sud con Gagliano Castelferrato e Regalbuto.\nSituato nella parte meridionale dei Nebrodi, dal punto di vista morfologico il suo territorio risulta essere in prevalenza montano. Il suo abitato sorge a ridosso di due monti, il Mugan\u00e0 e il San Pantheon, e la sua altitudine media \u00e8 di 1121 , che varia da una quota minima di 257 nella sua parte meridionale, a una quota massima di 1.242 , nella parte settentrionale. Troina \u00e8 il comune pi\u00f9 alto della sua provincia, e il quinto in Sicilia. Troina \u00e8 il secondo pi\u00f9 popoloso comune italiano posto al di sopra dei 1.000 metri di altitudine, dopo San Giovanni in Fiore (Cosenza).\nIl territorio di Troina presenta una delle pi\u00f9 estese superfici boschive della Sicilia orientale, con i suoi 4.201 ha di propriet\u00e0 demaniale, di cui 3.030 costituiti da bosco ceduo di faggio e cerro, e 416 destinati al pascolo.\nDal punto di vista idrografico, il territorio di Troina \u00e8 attraversato dall'omonimo fiume, che \u00e8 un affluente del Simeto, il cui percorso \u00e8 sbarrato da una diga all'altezza del Lago di Ancipa, un bacino artificiale situato a 5\u00a0km a nord dall'abitato della cittadina al confine con San Teodoro, utilizzato per l'approvvigionamento idrico a scopo irriguo e a uso potabile.\nClima.\nIl clima di Troina presenta inverni rigidi con nevicate moderate (in media 30-40 centimetri). Le estati sono calde ma non afose, e le temperature medie non raggiungono i 30\u00a0\u00b0C.\nOrigini del nome.\nIl toponimo \"Troina\" \u00e8 di incerta origine, tuttavia \u00e8 per\u00f2 probabile che derivi dal greco \"Tarakinae\" (), modificato poi in \"Tragina\" (), \"Trayna\" e \"Troyna\". Altri nomi utilizzati in passato sarebbero stati anche \"Traiana\" e \"Trachina\".\nIn epoca araba, il centro era indicato dal geografo Muhammad al-Idrisi con il nome \"Targinis\". Secondo altre fonti, il termine \"Tragina\" () o \"Tragena\", significherebbe in greco (da \"tr\u00e1gos\", , \"capra\") \"allevamento di capre\", poi divenuto \"Traina\", e in seguito per apofonia, Troina.\nGli abitanti sono detti \"troinesi\".\nStoria.\nEt\u00e0 preistorica.\nIl sito su cui sorge l'odierna citt\u00e0 di Troina fu abitato fin dai tempi pi\u00f9 antichi, e ci\u00f2 \u00e8 dimostrato da scavi archeologici effettuati negli anni, che hanno individuato insediamenti umani risalenti al Neolitico - una fattoria del 6000 a. C. - e la necropoli ancora visitabile e sita sul monte Mugan\u00e0.\nEt\u00e0 antica.\nLa fondazione di Troina risalirebbe all'epoca ellenista della Sicilia, precisamente al 401 a.C., sotto il nome di \"Engyon\" da parte dei Cretesi. L'identificazione tra l'antica \"Engyon\" e l'odierna Troina, non \u00e8 certa, ma si basa sulle testimonianze di storici antichi come Diodoro Siculo e Plutarco, alle quali gli studiosi danno credito.\nLo scrittore romano Cicerone identifica l'odierna Troina con l'antico villaggio greco denominato \"Imachera\". Il medesimo, nelle sue \"Verrine\" la descrive come una citt\u00e0 florida, capace di un contributo di ventimila sesterzi, frumentaria, e la indica come citt\u00e0 decumana. In epoca romana, il villaggio di Imachera sub\u00ec saccheggi e devastazioni ordinati da Gaio Licinio Verre, propretore della Sicilia. Dopo il crollo dell'Impero romano d'Occidente del 476, il villaggio fu devastato e distrutto dalle scorrerie dei Barbari.\nEt\u00e0 medievale.\nNel 535 la Sicilia fu annessa all'Impero bizantino, a seguito della Guerra greco-gotica. Nella zona in cui sorgeva l'antica \"Imachera\", il sito fu rifondato, e probabilmente fu in quell'epoca che comparve il toponimo \"Troina\", poich\u00e9 venne inizialmente denominato \"Drajna\", poi successivamente corrotto in \"Dragina\" e \"Tragina\". I Bizantini la colonizzarono, vi dominarono a lungo, e nella citt\u00e0 introdussero il monachesimo orientale.\nA partire dall'827, in Sicilia incominciarono le prime scorrerie degli Arabi, e Troina cadde in mano saracena nell'866 per opera delle truppe comandate dall'emiro Mu\u1e25ammad ibn Khaf\u0101ja. Gli Arabi inserirono Troina nel Val Demone. La citt\u00e0, la cui popolazione era a maggioranza di etnia greca, si dimostr\u00f2 tra quelle pi\u00f9 insofferenti alla dominazione islamica nell'isola, e da Troina, Giorgio Maniace principe e Vicario dell'Imperatore di Costantinopoli, inviato in Sicilia da Michele IV il Paflagone a capo di un corpo di spedizione bizantino, prepar\u00f2 la battaglia contro gli arabi stanziati a Cerami, che sconfisse nel 1040.\nNonostante ci\u00f2 gli Arabi ripresero il controllo dei territori perduti, che mantennero fino a quando in Sicilia giunsero i Normanni guidati da Ruggero I d'Altavilla, che nel 1061 sbarcarono a Messina. I Normanni, con una forza di 300 cavalieri arrivarono a Troina nel 1062, e grazie anche al decisivo supporto della popolazione locale cacciarono gli occupanti saraceni. I troinesi, pur avendo appoggiato i Normanni nella cacciata degli Arabi dalla loro citt\u00e0, guidati da un certo Porino e irritati dall'insolenza dei loro soldati, in assenza del Gran Conte Ruggero che si trovava in battaglia a Nicosia, si sollevarono contro costoro, costringendo Ruggero a fare subito ritorno in citt\u00e0 per sedare la rivolta. Lo scontro fra troinesi e Normanni dur\u00f2 quattro mesi, e i capi della ribellione, tra cui lo stesso Porino, furono catturati e impiccati.\nIl Gran Conte Ruggero, che fall\u00ec l'assedio di Castrogiovanni, si ripos\u00f2 a Troina che elesse a sua dimora e la proclam\u00f2 prima capitale della Sicilia liberata. Nel 1063, Troina e Cerami furono attaccate dai Saraceni, che avevano un'armata di 35.000 tra fanti e soldati, e furono respinti. La dominazione normanna fu tra le pi\u00f9 importanti e significative della storia di Troina, che assistette cos\u00ec alla sua rinascita. In citt\u00e0 la costruzione del castello e la prima costruzione di luogo di culto cattolico dopo la conquista e della prima cattedrale normanna di Sicilia fatta costruire dal Gran Conte Ruggero nel 1078, dedicata alla Vergine.\nNel 1082, il papa Urbano II celebr\u00f2 una messa nella Cattedrale di Troina e ricompens\u00f2 lo sforzo bellico contro le forze musulmane e la rinuncia normanna alla tradizione scismatica greco-basiliana con lo speciale privilegio dell\"'Apostolica legazia,\" ovvero il potere dato ai re di Sicilia di nominare direttamente i vescovi siciliani. Fu cos\u00ec istituita la Diocesi di Troina, e il Gran Conte Ruggero nomin\u00f2 il normanno Roberto, il quale per\u00f2 nel 1096 spost\u00f2 la sede vescovile a Messina.\nCitt\u00e0 florida fino al periodo svevo, il centro di Troina conobbe una fase di declino politico ed economico sotto il dominio angioino. Gli Angioini furono cacciati dall'isola da parte degli Aragonesi, che stabilirono il loro dominio su di essa nel 1282, dopo aver costoro vinto nella Guerra del Vespro, e il re Federico III di Sicilia nel 1296 vendette Troina al nobile catalano Matteo d'Alagona. Successivamente, Troina pass\u00f2 sotto il dominio feudale dei Palizzi, dei Rosso e dei Moncada, con questi ultimi che la ebbero come baronia.\nLa citt\u00e0 fu demanializzata nel 1398 da parte di re Martino I di Sicilia, che la confisc\u00f2 al barone Pietro Moncada, a causa della condanna di fellonia emanata a carico del fratello maggiore Guglielmo Raimondo, marchese di Malta e Gozo. Il sovrano aragonese, a cui la citt\u00e0 era fedele, per via della sua personale amicizia con il nobile troinese Francesco di Napoli, concesse la sua restituzione al demanio, nonch\u00e9 il privilegio ai cittadini di eleggere i propri officiali, con l'esclusione del capitano, e l'esenzione di ogni diritto di dogana e colletta. A un altro nobile troinese, Filippo Sbarbato, la regina-consorte Bianca di Navarra concesse nel 1411 la sua castellania.\nTroina, nel periodo compreso tra l'XI e il XV secolo, fu dotata di ben trentasei diplomi e privilegi dai re normanni, svevi e aragonesi, e tra questi si ricordano in particolare i diplomi concessi dal Re Martino nel 1398, e dal re Alfonso V d'Aragona nel 1433, con cui ebbe l'appellativo di \"Civitas vetustissima\", a riprova delle sue antichissime origini.\nEt\u00e0 moderna.\nTra il XV e il XVI secolo la cittadina conobbe una forte espansione urbana, perse il rilievo militare divenendo centro di interesse culturale e religioso con la costruzione di biblioteche e archivi che custodivano documenti di grande importanza e anche opere pie gestite dai monaci basiliani.\nIl 16 ottobre 1535, proveniente da Nicosia, pass\u00f2 a Troina l'imperatore Carlo V d'Asburgo, che reduce dalla vittoriosa guerra di Tunisi vi alloggi\u00f2 nel convento dei frati francescani per tre giorni, e si rec\u00f2 in seguito a Randazzo.\nNel 1575, in Sicilia si diffuse una grave epidemia di peste, che a Troina fece 1.200 vittime. La malattia fu debellata, anche grazie all'intervento dell'epidemiologo regalbutano Gianfilippo Ingrassia.\nAl XVII secolo risale l'edificazione del \"Borgo\", ma il nuovo sviluppo urbanistico della citt\u00e0 sub\u00ec un arresto a causa dei violenti terremoti del 1643 e del 1693. Nel 1644, il re Filippo IV di Spagna, a causa di problemi fiscali, vendette Troina al messinese Marco Antonio Scribani Genovese, ma fu subito riscattata e ridemanializzata grazie all'intervento del monsignore troinese Vincenzo Napoli, vescovo di Patti, che sbors\u00f2 il denaro per il reintegro al demanio della citt\u00e0.\nNel Settecento, a Troina il potere era detenuto da un\"\u00e9lite\" formata dalla nobilt\u00e0 e dal clero, con quest'ultimo intenzionato a riportare l'antica sede vescovile in citt\u00e0, ma ci\u00f2 non fu possibile poich\u00e9 papa Pio VII nel 1817 eresse la Diocesi di Nicosia, di cui entr\u00f2 a far parte.\nEt\u00e0 contemporanea.\nTra la fine del XVIII secolo e l'inizio del XX, Troina vide crescere la propria popolazione, che al 1798 risultava essere di 7.001 abitanti, per poi passare ai 7.408 del 1831, e ai 9.314 del 1852.\nIn epoca borbonica, con la riforma dell'amministrazione voluta dal re Ferdinando I delle Due Sicilie del 1817, Troina fu inserita nella Provincia di Catania, e compresa nel Distretto di Nicosia. Pochi cittadini troinesi presero attivamente parte ai moti rivoluzionari contro la Corona borbonica del 1820-21 e del 1848.\nDopo l'annessione della Sicilia al nascente Regno d'Italia, nel 1861 venne soppresso il Distretto di Nicosia, e Troina fu inserita nel Circondario di Nicosia, istituito col Decreto Rattazzi che definiva la nuova suddivisione amministrativa nei territori passati sotto la Corona sabauda, e fu capoluogo di un proprio mandamento (VII), di cui faceva parte anche il comune di Cerami.\nLe condizioni socio-economiche di Troina rimasero immutate. Si aggrav\u00f2 la situazione dei contadini che nel 1898 furono protagonisti di una rivolta popolare con manifestazioni davanti al municipio, che furono duramente repressa e caus\u00f2 la morte di 8 dei rivoltosi e il ferimento di molti altri. Il permanere delle difficili condizioni di vita dei contadini troinesi e delle loro famiglie, spinse molti di loro a lasciare la propria cittadina per cercare fortuna altrove, e cos\u00ec a partire dagli anni dieci del XX secolo ebbe inizio il fenomeno dell'emigrazione di massa, che interesser\u00e0 il centro nebroideo anche nei decenni successivi.\nDurante il Fascismo, Troina, assieme agli altri comuni facenti parte del soppresso Circondario di Nicosia, fu inserita nella Provincia di Enna, istituita nel 1927. Il governo fascista, che fece entrare l'Italia in guerra al fianco della Germania nazista nel 1940, cadde tre anni pi\u00f9 tardi, poich\u00e9 nel luglio del 1943, gli Alleati con l'Operazione Husky, occuparono la Sicilia, e tra l'1 e il 6 di agosto, il territorio di Troina diviene campo di una storica battaglia tra le forze terrestri dell'Asse e quella statunitense, che avanzavano verso Messina, a contrastare la resistenza della divisione italiana Assietta e di un nucleo di militari tedeschi arroccati in paese. I giorni di battaglia, cruenti e nefasti per la popolazione troinese, causarono pi\u00f9 di 300 vittime civili, e la distruzione di gran parte del suo abitato per opera dei violenti bombardamenti dell'aviazione angloamericana.\nNell'immediato dopoguerra, in cui Troina si ritrov\u00f2 tra le macerie, venne avviata la ricostruzione, e l'opera pi\u00f9 importante del periodo fu la Diga Ancipa, i cui lavori ebbero avvio nel 1949. Grazie a quest'opera, l'economia di Troina e degli altri comuni interessati cambi\u00f2: per merito di questi cantieri che si dislocavano su vasta scala, in questi paesini sorsero soprattutto attivit\u00e0 commerciali oltre che lavoro per i giovani dell'epoca, assunti come manovalanza e, soprattutto, come muratori. I lavori per la costruzione della diga nell'Ancipa si conclusero nel 1953, ma durante il loro svolgimento, nel 1950 si verific\u00f2 un grave incidente sul lavoro che caus\u00f2 la morte di 13 lavoratori.\nAl termine dei lavori per la costruzione della diga, a Troina riprese l'emigrazione, che fu pi\u00f9 massiccia rispetto ai primi decenni del XX secolo e comport\u00f2 un calo demografico notevole: dai 14.075 abitanti censiti nel 1951, la popolazione di Troina scese agli 11.853 del 1971, per poi calare ulteriormente ai 9.628 del 2011.\nSimboli.\nLo stemma del comune di Troina \u00e8 cos\u00ec descritto dallo statuto comunale:\nIl gonfalone del comune di Troina riproduce lo stemma su fondo azzurro e rosso, ornato con ricami d'argento.\nMonumenti e luoghi d'interesse.\nAltro.\nPrincipale piazza di Troina \u00e8 la Piazza Conte Ruggero, situata nella parte pi\u00f9 alta del centro storico, da dove \u00e8 possibile osservare l'Etna, la costa del Mar Jonio e il monte San Pantheon. Dalla parte opposta i boschi dei Nebrodi e il lago Sartori. Nella piazza si trovano tre chiese (la Cattedrale, la Chiesa del Santissimo Rosario e l'Oratorio dei Bianchi) e il municipio.\nIl centro storico di Troina si sviluppa lungo la via Conte Ruggero, il cui percorso ha inizio dalla piazza omonima e termina a sud nel quartiere Santa Lucia, e vi si trovano la Torre Capitania, la Chiesa e convento di San Francesco. Arteria importante \u00e8 la via Garibaldi, strada ripida in salita che congiunge la parte bassa di Troina con la parte alta, ossia il Borgo.\nSociet\u00e0.\nEvoluzione demografica.\nLa popolazione di Troina \u00e8 in costante calo dagli anni cinquanta del XX secolo. Fino alla fine degli anni novanta il regresso demografico era perlopi\u00f9 dovuto ai valori negativi del saldo migratorio, e attenuato dai valori positivi del saldo naturale, ma dal 2002 entrambi gli indicatori registrano valori negativi, e da allora essendo il calo pi\u00f9 accentuato la popolazione \u00e8 scesa sotto quota 10.000 unit\u00e0.\nAl 31 dicembre 2017, a Troina il numero dei nati risultava essere di 65 unit\u00e0 (7,0\u2030), quello dei decessi di 134 unit\u00e0 (14,5\u2030), da cui si ottiene un saldo naturale negativo di 69 unit\u00e0 (- 7,5\u2030)[1]. Negativo anche il valore del saldo migratorio pari a 39 unit\u00e0[1]. In aumento l'indice di vecchiaia, passato dal 136,9 del 2002, al 198,5 del 2017, tra i pi\u00f9 elevati della provincia; nel 1991 lo stesso indice era dell'85,2, e ci\u00f2 significa che Troina \u00e8 uno dei comuni siciliani in cui l'invecchiamento della popolazione procede pi\u00f9 rapidamente.\nI flussi migratori in uscita dei cittadini troinesi, cominciati a inizio XX secolo, furono pi\u00f9 intensi nel secondo dopoguerra, ed erano diretti sia nelle regioni italiane settentrionali sia all'estero, in particolare nei paesi del Nord Europa, ma una quota significativa di essi \u00e8 emigrata anche verso Catania, citt\u00e0 nella quale risiede stabilmente una comunit\u00e0 di origine troinese stimata a oltre 1.000 persone.\nEtnie e minoranze straniere.\nAl 31 dicembre 2017, la popolazione straniera regolarmente residente a Troina risultava essere di 172 unit\u00e0, corrispondente all'1,7% del totale, e la comunit\u00e0 pi\u00f9 numerosa risultava essere quella proveniente dalla Romania con 90 presenze.\nLingue e dialetti.\nIl subdialetto troinese appartiene al gruppo dei dialetti siciliani metafonetici centrali, ma ha delle sue peculiarit\u00e0.\nLa parlata di Troina si distingue dalle altre della sua zona nella fonetica e nel lessico, e per la posizione geografica del centro nebroideo, \u00e8 detto \"dialetto di confine\", in quanto contaminato da elementi idiomatici dei dialetti parlati nei comuni delle province di Catania e Messina con cui il suo territorio confina.\nReligione.\nIl Cristianesimo si diffuse a Troina dopo il I secolo, e ci\u00f2 \u00e8 dimostrato dal fatto che la prima chiesa fu edificata nel 170 ed era intitolata al culto dei Santi Pietro e Paolo. Nel 1082, fu la prima citt\u00e0 siciliana a essere elevata a sede vescovile dopo la fine dell'occupazione islamica, con diploma concesso dal Gran Conte Ruggero, su richiesta dei cristiani troinesi, sia di rito latino sia di rito greco.\nI Normanni introdussero il culto della Madonna Santissima Assunta, che nominarono patrona e castellana di Troina. Nel XV secolo fu introdotto il culto di Nicola da Tolentino, che divenne santo patrono, per poi essere sostituito dopo il 1575 dal culto del monaco basiliano troinese Silvestro, acclamato patrono dai suoi concittadini, che attribuirono a un suo miracolo la fine del'epidemia di peste che colp\u00ec la cittadina in quel periodo.\nLa religione pi\u00f9 praticata a Troina \u00e8 il cattolicesimo.\nTradizioni e folclore.\nA Troina le tradizioni pi\u00f9 importanti sono legate alle festivit\u00e0 in onore al patrono San Silvestro, dove si intrecciano aspetti religiosi e laici, e che si svolgono quattro volte l'anno:\nAltre festivit\u00e0 religiose che si svolgono ogni anno a Troina sono quelle in onore di San Giuseppe il 19 marzo, di Sant'Antonio Abate il 13 luglio, della Vergine Assunta compatrona della citt\u00e0 il 15 agosto, e di San Rocco il 16 agosto.\nPer quel che riguarda le festivit\u00e0 laiche, nel mese di febbraio si svolge il carnevale con una sfilata dei gruppi e dei costumi in maschera per le vie della citt\u00e0, con finale e premiazione in piazza Matteotti.\nIstituzioni, enti e associazioni.\nA Troina sorge una sede del Dipartimento della Protezione Civile. Importante istituzione pubblica \u00e8 l'Azienda Speciale Silvo Pastorale di Troina, istituita nel 1963 dal Comune di Troina, che si occupa della conservazione, del miglioramento e della valorizzazione del patrimonio boschivo e florofaunistico del territorio.\nFino agli anni quaranta del XX secolo, a Troina aveva sede un ospedale pubblico, l'Ospedale Civile di Sant'Andrea Apostolo, fondato nel 1592 dai Padri dell'Ordine dei Fatebenefratelli.\nQualit\u00e0 della vita.\nRispetto ai decenni scorsi, il livello generale della qualit\u00e0 di vita a Troina \u00e8 relativamente migliorato, tuttavia per\u00f2, molti sono i problemi ancora irrisolti, come quello del lavoro. Al 2011, a Troina si registrava un tasso di disoccupazione del 23,4%, un dato molto alto, superiore sia alla media regionale (21,8%) sia nazionale (11,4%), comunque in diminuzione rispetto al 1991 e al 2011, quando i livelli di disoccupazione si attestavano rispettivamente al 31,4% e 27%. Pi\u00f9 drammatico \u00e8 il dato relativo alla disoccupazione giovanile, che sempre nel 2011 era attestata al 51,6%, contro il 69,3% del 1991 e il 64,4%.\nIl calo del numero dei disoccupati a Troina non pu\u00f2 pertanto essere attribuito all'aumento di opportunit\u00e0 di lavoro, ma a due fattori, l'invecchiamento della popolazione che comporta la diminuzione della quota di persone in et\u00e0 da lavoro, e l'emigrazione dei giovani troinesi, che seppur di dimensioni inferiori ai decenni precedenti, registra comunque livelli preoccupanti.\nIl comune nebroideo presenta molte carenze per quel che concerne i servizi offerti alle persone e alle imprese.\nCultura.\nIstruzione.\nArchivi e biblioteche.\nA Troina si trova un archivio storico comunale in cui sono conservati documenti storici, politici e amministrativi riguardanti la citt\u00e0 a partire dal 1398.\nLa biblioteca comunale, nata come biblioteca \"circolante\" e divenuta tale nel 1979, possiede un patrimonio librario di oltre 12.000 volumi.\nRicerca.\nDal 1986, Troina \u00e8 sede di un Istituto di ricovero e cura a carattere scientifico (IRCCS), l'Associazione Oasi Maria Santissima, fondato nel 1953.\nScuole.\nNel territorio di Troina hanno sede quattro scuole dell'infanzia, cinque scuole di istruzione primaria, una scuola di istruzione secondaria, e un istituto scolastico superiore che raggruppa quattro indirizzi (costruzioni, liceo scientifico, ragioneria, alberghiero).\nMusei.\nA Troina ha sede un museo civico che ospita delle mostre temporanee e permanenti, la cui sede \u00e8 nei locali della Torre Capitania.\nMedia.\nLo sviluppo dell'emittenza televisiva privata in Italia alla fine degli anni settanta del Novecento, interess\u00f2 anche Troina, dove l'Associazione Oasi Maria Santissima di Padre Ferlauto fond\u00f2 Oasi TV, canale tematico dedicato ai temi sociali e della disabilit\u00e0, affiliata al circuito Telepace, che trasmetteva anche sul satellite, e le cui trasmissioni sono cessate nel 2010.\nLa stessa associazione controlla la casa editrice \"Citt\u00e0 Aperta Edizioni s.r.l.\".\nTeatro.\nA Troina non esiste un teatro comunale, ma l'attivit\u00e0 teatrale nella cittadina viene svolta alla Sala dei Cinquecento de La Cittadella dell'Oasi, di propriet\u00e0 dell'Associazione Oasi Maria Santissima.\nCucina.\nLa cucina troinese, tipicamente rustica e montana, comprende molte specialit\u00e0 eno-gastronomiche peculiari, e risente delle influenze greca, araba, normanna e spagnola.\nUno dei piatti tipici \u00e8 la \"piciocia\", una tipologia di polenta fatta con farina di cicerchia e condita con salsiccia, pancetta, finocchio selvatico o cardi selvatici. La pasta, elemento importante della cucina siciliana, \u00e8 presente con la \"pasta 'ncaciata\", a base di maccheroni, carne al sugo, cavolfiore, tuma e mollica, e la \"pasta tappi tappi\", preparata con sfoglia irregolare fatta in casa, broccoli, pomodoro e ricotta salata.\nMolti sono i piatti a base di carne, soprattutto suina, e trattandosi di una cittadina dei Nebrodi, viene fatto largo uso della carne ricavata dal Nero dei Nebrodi con la produzione di salumi. Una specialit\u00e0 a base di carne \u00e8 l'agnello o capretto \"'ntuttera\", ripiena con formaggio, pancetta, e aromi, rosolata con vino e sugna all'interno di un tegame in terracotta e sui fornelli.\nAltra specialit\u00e0 \u00e8 il cavolfiore o \"stutacannili a fugatieddu\", preparato con verdure cotte, formaggio, salsiccia, olive e spezie. Specialit\u00e0 culinaria troinese molto conosciuta \u00e8 la \"vastedda cu sammucu\", una focaccia farcita aromatizzata con i fiori di sambuco e riconosciuta come prodotto tipico dal Ministero delle politiche agricole alimentari e forestali.\nPer quel che concerne le specialit\u00e0 dolciarie, esse sono numerose, e tra queste le pi\u00f9 note sono gli \"'nfasciatieddi\", a base di \"vino cotto di fichidindia\", glassati con lo stesso vino cotto e guarniti con mandorle e noci tostate, i \"cudduri e pasticciotti\", paste a base di mandorle, pistacchi, nocciole tritate, fichi secchi, vino cotto e zucchero, preparate durante le feste natalizie.\nGeografia antropica.\nUrbanistica.\nLa struttura urbanistica di Troina \u00e8 quella di un caratteristico borgo medievale, poich\u00e9 si trova situata a una quota molto elevata. Lo sviluppo dell'abitato nella odierna posizione risale all'XI secolo con la venuta dei Normanni, che edificarono la citt\u00e0 all'interno di un recinto fortificato. Esso corrisponde all'odierno centro storico, caratterizzato da vie strette, tortuose, molte delle quali non carraie, con presenza di scale e vicoli ciechi. Irregolare \u00e8 la tipologia degli edifici presenti nel centro storico di Troina, che si presentano vari stili architettonici, poich\u00e9 edificati in epoche differenti, dal Cinquecento all'Ottocento.\nA partire dagli anni cinquanta e sessanta del Novecento, Troina fu interessata da un processo di espansione urbanistica che port\u00f2 allo sviluppo di nuovi quartieri e di nuove strade, larghe e percorribili dai veicoli, e la costruzione di edifici regolari con palazzine di due o tre piani, in molti casi con la tipica struttura a \"schiera\". La parte \"moderna\" \u00e8 quella dov'\u00e8 concentrata gran parte della popolazione di Troina.\nSuddivisioni storiche.\nIl territorio comunale di Troina prevede una suddivisione storica e planimetrica in nove quartieri. Cinque dei nove quartieri sono situati nel suo centro storico, ed essi sono Borgo, Piazza Vecchia, San Basilio, Santa Lucia e Scalforio.\nNella parte orientale, al confine con il centro storico, sorge il quartiere Corso. Fuori dal centro storico, sono situati i quartieri periferici Castile e Mulino a Vento, a ovest, e San Michele a est.\nContrade.\nNel territorio di Troina non sono presenti frazioni, ma sono presenti numerose contrade:\nEconomia.\nL'economia di Troina si basa fondamentalmente sull'agricoltura e l'allevamento, favorite dall'estensione di vaste zone a pascolo e boschive. Cospicua \u00e8 la produzione di grano, foraggi, olive, mandorle e frutta, rilevante \u00e8 l'allevamento di bovini, ovini ed equini.\nDiscretamente sviluppate si presentano le attivit\u00e0 artigianali, perlopi\u00f9 di lavorazione del ferro e della pietra, poco sviluppate quelle manifatturiere e fatto di imprese di piccole dimensioni. Rilevante \u00e8 invece la presenza in tutto il territorio comunale di attivit\u00e0 commerciali e di attivit\u00e0 legate al settore della ristorazione. Discreta la presenza di strutture turistico-ricettive di tipo alberghiero.\nIn contrada Radicone, sorge una centrale idroelettrica dell'Enel, costruita nel dopoguerra contemporaneamente alla diga dell'Ancipa, che, ristrutturata e inaugurata nel 2011, produce energia elettrica per oltre 20.000 famiglie.\nInfrastrutture e trasporti.\nStrade.\nI principali assi viari extraurbani che attraversano il territorio comunale sono, la Strada statale 120 dell'Etna e delle Madonie e la Strada statale 575 di Troina. La SS 120 attraversa la parte settentrionale dell'abitato di Troina e parte del suo centro storico, la SS 575 ha inizio dal suo centro abitato e con percorso tipicamente di montagna, assume direttrice sud-est fino alle contrade Ciappulla e di Ferraro. Da qui prosegue costeggiando il fiume di Sotto di Troina per quasi tutto il suo percorso. A pochi chilometri dalla foce, la strada vira verso est, innestandosi sulla Strada statale 121 Catanese presso Ponte Maccarone, sul fiume Simeto.\nTroina \u00e8 inoltre servita da alcune strade provinciali:\nMobilit\u00e0 urbana.\nA Troina \u00e8 attivo un servizio di trasporto pubblico locale espletato dai bus navetta, che collega piazza Conte Ruggero con il piazzale Sant'Agostino.\nSport.\nIn ambito sportivo, a Troina opera principalmente la locale squadra di calcio dell'ASD Troina Calcio, attiva dal 1968, che dopo aver militato per lunghi anni nei campionati regionali, nella stagione 2017-2018 disputa il suo primo campionato di livello nazionale nel girone I della Serie D.\nImpianti sportivi.\nMaggiore impianto sportivo di Troina \u00e8 rappresentato dallo stadio comunale \"Silvio Proto\", dove la locale squadra di calcio disputa le proprie partite interne. Dotato di un terreno di gioco in erba sintetica, ha una capienza massima di 1.000 spettatori su due tribune.\nAltri impianti sportivi sono la palestra comunale costruita negli anni ottanta, e un palazzetto dello sport, quest'ultimo inaugurato nel 2017."}
{"id": "36736", "revid": "1318658", "url": "https://it.wikipedia.org/wiki?curid=36736", "title": "Valguarnera Caropepe", "text": "Valguarnera Caropepe (\"Carrapipi\" in ) \u00e8 un comune italiano di abitanti del libero consorzio comunale di Enna in Sicilia.\nStoria.\nSe appare ormai certo che Valguarnera fosse gi\u00e0 popolata in epoca arcaica, come dimostrano i tanti ritrovamenti archeologici, per alcuni storici rimane ancora oggi un'incognita l'etimologia del nome con cui erano conosciuti quei primi insediamenti e dal quale si \u00e8 originata l'attuale denominazione. Secondo l'arabista Lorenzo Lantieri, l'etimologia pi\u00f9 probabile \u00e8 quella araba che dalle parole \"Quaryat\" (villaggio) e \"Habibi\" (del mio amato) fa discendere il nome \"Caropipi\".\nTuttavia le prime notizie documentate su Valguarnera Caropepe risalgono al 1246, quando sull'attuale promontorio sorgeva l'allora feudo di Caropipi, di cui era unico feudatario tale Lamberto di Carupipi. Nel 1303 \"messer\" Simone di Valguarnera ader\u00ec alla famosa compagnia siculo-catalana di Ruggero de Flor che si form\u00f2 in Sicilia e si imbarc\u00f2 a Messina per passare in Grecia, assoldata al suo servizio dall'imperatore bizantino Andronico II Paleologo (1282-1328); quattro anni dopo il suo capitano, poi diventato il famoso cronachista catalano Ramon Muntaner (1265-1336), gli pass\u00f2 il comando del castello di Gallipoli, il quale si era appena difeso con successo da un assalto dei genovesi sbarcati da 25 galere condotte dagli ammiragli Antonio Spinola e Andreolo Morisco (R. Muntaner, \"Cr\u00f2nica catalana\". Pag. 481. Barcellona, 1860). Successivamente il feudo di Valguarnera pass\u00f2 a vari proprietari: Ludovico di Pamplona; Pietro Mirone Agorizio; Muchio de Affermo e, nel 1398, i fratelli Vitale e Tommaso Valguarnera.\nFu proprio sotto i Valguarnera che il feudo crebbe tanto da ottenere nel 1549, su concessione di Carlo V, la licenza aedificandi e il conte Giovanni Valguarnera di Assoro pot\u00e9 trasformare finalmente il borgo in cittadina, dandole il proprio nome. Nel XII secolo Valguarnera raddoppi\u00f2 il numero dei propri abitanti, con famiglie provenienti da ogni angolo della Sicilia e non solo. Il popolamento fu favorito dalle tante possibilit\u00e0 di sfruttamento delle terre agricole e dalla presenza delle zolfare.\nNella seconda met\u00e0 del XIX secolo Valguarnera pass\u00f2 da 5.000 a quasi 15.000 abitanti grazie all'avanzare delle tecnologie di estrazione dello zolfo e alla produzione dei cotti. Ancora una volta Valguarnera conobbe una grande crescita demografica, con famiglie che vi si trasferivano di continuo, allettate dalla sempre maggiore richiesta di manodopera nelle vicine miniera di Floristella e di Grottacalda.\nSimboli.\nLo stemma e il gonfalone del comune di sono stati concessi con decreto del presidente della Repubblica Italiana del .\nLo stemma \u00e8 partito: la prima sezione, d'argento, a due fasce di rosso, sormontate dal capo d'oro caricato di una corona di principe, \u00e8 il blasone dei Principi di Valguarnera; la seconda partizione, d'azzurro, raffigura un seminatore munito di aratro, con tre spighe di grano d'argento disposte in ventaglio nel capo.\nMonumenti e luoghi d'interesse.\nDi una Valguarnera mesolitica si ha certezza grazie alla presenza, in Contrada Vitale, di un monolito databile intorno secolo VIII a.C., ritenuto unico nel suo genere in Sicilia. Tutto il circondario del paese era costellato da villaggi preistorici e di sepolture funerarie; lo testimoniano i ritrovamenti di selci e quarzi lavorati; nonch\u00e9 cocci di ceramica (ad esempio il villaggio di Contrada M\u00e0rcato) facente parte di un complesso abitativo con annessa necropoli a grotticella, simile a quelle pi\u00f9 famose di Pantalica, Pietraperzia e Calascibetta. L'ingrottamento adibito al culto, lo si pu\u00f2 riscontrare anche nella parte ovest del paese, in un piccolo costone roccioso che i cittadini di Valguarnera chiamano \"jutt 'r' Ballasar\" (Grotte di Baldassarre), per via della dominazione Araba; tuttavia queste tre grotte possono considerarsi ben pi\u00f9 antiche, probabilmente di origine rupestre. Lo storico locale, monsignor Giacomo Magno, immortal\u00f2 nelle sue \"Memorie Storiche di Valguarnera\", la descrizione di una struttura piramidale della tarda et\u00e0 del bronzo che giaceva nei pressi delle suddette grotte. Da qui, sempre sul versante ovest del paese, la costante incuria dell'uomo ha del tutto cancellato dalla storia archeologica un vasto numero di tombe di tipo castellucciano e quindi le prove di una presenza certa di riti funebri come la cremazione. Ma fu sotto i greci che Valguarnera Caropepe assunse un ruolo importante sia sul piano militare che logistico. Dalla parte est dell'abitato si idealizzava un percorso stradale con massiccia fortificazione che correva fin sulla parte sommitale del paese, controllando le strade sottostanti, con alcune torri di avvistamento. L'opera deleteria dell'uomo ha sconvolto anche questa importante testimonianza, tant'\u00e8 che gli ultimi tratti murari ancora visibili sono stati inglobati nelle Chiese di Sant'Antonio e di Sant'Anna, che oggi fungono da campanili. Due delle torri esistenti, sono state inglobate; una \u00e8 ora l'abside della Chiesa dedicata a San Francesco, l'altra \u00e8 invece un'abitazione privata. La stessa Chiesa di San Francesco, \u00e8 certo, \u00e8 stata costruita su un santuario probabilmente dedicato alla dea Demetra.\nAlla pari di Enna, anche Valguarnera pu\u00f2 vantare un importantissimo culto delle divinit\u00e0 delle sorgenti; cos\u00ec se il capoluogo ha nella leggenda il Ratto di Proserpina, il paese di Caropepe vanta tracce certe del culto di Ade riconducibili ai secoli V e VI a.C., cos\u00ec ancora parzialmente visibile in contrada Sottoconvento, nei pressi dell'attuale cimitero. In questa zona \u00e8 vasta la presenza antica dell'uomo, sia in et\u00e0 preistorica che in quella greco-romana. Ivi ecco un'edicola votiva del V secolo a.C. e alcune colonne doriche dello stesso periodo. Altra edicola, adesso scomparsa, un tempo sorgeva nei pressi della contrada che oggi ai pi\u00f9 \u00e8 conosciuta come \"Morsiata\".\nGrande rilevanza, come per Valguarnera, ha il sito archeologico presso il Monte Rossomanno, con una vasta necropoli e le fondazioni di un paese greco. Qui giunse lo storico Giacomo Magno che volle invitare gli archeologi impegnati presso gli scavi di Morgantina senza che questi venissero. Cos\u00ec l'opera di tombaroli ha depredato forse uno dei pi\u00f9 grandi patrimoni storici del centro Sicilia. L'acropoli di Rossomanno venne individuata dallo storico Cluverio che nel 1629 la cit\u00f2 come l'antica e perduta Magella (Makella), distrutta nel II secolo a.C. insieme a Morgantina.\n\u00c8 parzialmente visibile, all'occhio pi\u00f9 esperto, un teatro greco che delimita i confini tra la necropoli e la stessa acropoli. Il sito di Rossomanno \u00e8 di certo uno dei pi\u00f9 interessanti della Sicilia Centrale, essendovi custodite arti e pratiche uniche nel loro genere in tutta la penisola italica. \u00c8 il caso delle tombe a teschi del IV secolo a.C., riposte in file ben ordinate, che con molta probabilit\u00e0 sono il risultato della sanguinosa battaglia del 395-396 a.C. sulle aspre sponde del Chrysas (Fiume Dittaino).\nQuanto al periodo medioevale, si pu\u00f2 affermare con assoluta certezza, che Rossomanno vantava un controllo territoriale e politico sui feudi di Caropepe, Pietratagliata e i territori di Caf\u00e8ci, Monterascate e Grottacalda. Cos\u00ec sia Rossomanno che Caropepe assunsero un importante ruolo nella difesa dei territori e nelle vie mercantili dell'ennese. Ma il primo non conobbe mai l'epoca moderna, poich\u00e9 distrutta definitivamente nel 1377 a seguito della ribellione di Scaloro degli Uberti durante i Vespri Siciliani, che morir\u00e0 poi ad Assoro. Con le fortificazioni e le abitazioni, non venne per\u00f2 distrutto il Castello che sub\u00ec la messa a terra soltanto nel 1392 con l'azione militare di Re Martino d'Aragona. Fu invece risparmiato il Convento (U Cumm'n'tazz), costruito su fondazioni di origine greca, probabilmente databili intorno al VII secolo a.C., che adesso giace per\u00f2 in rovina.\nTornando all'immediato nucleo abitativo di Valguarnera Caropepe, si pu\u00f2 affermare che l'opera distruttiva dell'uomo ha celato per secoli la propria origine arcaica, occultandone in grande misura le testimonianze. \u00c8 il caso del Castello dei Principi di Valguarnera, adeguato su una struttura certamente di origine greca, che fu per\u00f2 raso al suolo su ordine del sindaco Enzo Sicilia, per far spazio a una scuola elementare. Sotto di esso passavano dei veri e propri tunnel che collegavano in modo alternativo alcuni punti nevralgici del sistema difensivo. Accanto ad esso sorgeva e ancora sorge, l'ex carcere mandamentale (1881), che un tempo ospit\u00f2 anche i riottosi dei motti del 1893. Funzion\u00f2 fino al secolo XIX, finch\u00e9 non fu abbandonato e poi ripreso grazie all'intesa tra Comune, Regione e Beni Culturali che lo hanno trasformato in Antiquarium (inaugurato ufficialmente il 19 gennaio 2008). Pur depredando e riutilizzando edifici di elevato interesse storico-archeologico, sono comunque apprezzati i tantissimi santuari di epoca cristiana, sorti o riadattati sulle fondazioni di edicole votive greco-romane. Secondo uno studio di alcuni storici; Pierluigi Bonanno, Carlo, Liborio e Paolo Tot\u00f2 Bellone, anche l'attuale Palazzo Comunale sorgerebbe su un sito di grande rilevanza; ipotizzando in modo alquanto convincente, il riutilizzo di una delle porte dell'antica Caropepe, come ingresso agli Uffici comunali.\nLa parte storica del paesetto pu\u00f2 vantare tanti esempi di architettura neoclassica, barocca e liberty; come la piazza comunemente detta \"L'arco di Litteri\", dove le forme dell'art nouveau si adeguano a un arco di tipo semplice ma suggestivo. Di fronte a esso, sul muro di un'abitazione privata, nel 1861 la cittadinanza pose un grande piastrellato di Caltagirone raffigurante San Cristoforo che porta sulle spalle Ges\u00f9 Bambino. L'opera fu realizzata dal maestro Giuseppe Di Bartolo e ancora oggi campeggia maestosa sotto lo sguardo dei passanti.\nE ancora; la Chiesa di San Cristoforo costruita nel 1630 su modello della Cattedrale di Catania. Il critico d'arte e politico Vittorio Sgarbi ne rimase affascinato in occasione di una visita.\nTra la parte pi\u00f9 vecchia del paese e quella di recente costruzione, un particolare snodo chiamato \"U Canal\" (Il Canale) delimitava un tempo i confini della cittadina che si apriva in piena campagna. Ieri vi scorreva una sorgiva d'acqua, poi il terreno venne bonificato per dar spazio a una strada. Qui sorge il Palazzo Prato, la dimora di un ricco e illustre valguarnerese, con affreschi di pregevole fattura sul soffitto. Per anni \u00e8 stata la sede dell'Istituto Professionale Commerciale Giacomo Magno, finch\u00e9 non fu trasferito nei nuovi locali siti in contrada Marc\u00e0to. Accanto al Palazzo Prato, ecco la Chiesetta dedicata a San Liborio, oggi in fase di restauro, voluta dalla famiglia Prato come devozione al Santo.\nPoi il Palazzo \"Sebastiano Arena\" che ospita una scuola elementare, nei pressi dell'abitazione del noto scrittore e poeta Francesco Lanza, autore dei \"mimi siciliani\". Su un quartiere di recente costruzione, contornato da villette a schiera e denominato \"Villaggio Ardisio\", sorge invece il Palazzo \"Mazzini\", una scuola elementare.\nNella zona ove nascono i quartieri nuovi di Valguarnera, lungo la via Sant'Elena, si trovano due pittoreschi giardini, comunemente conosciuti come \"Villa Nuova\" e \"Villa Vecchia\", dedicati ai caduti delle guerre. Quella pi\u00f9 periferica, ai confini giurisdizionali del paese, in onore delle vittime del secondo conflitto, ma di recente intitolata al generale Tommaso Lomonaco, mentre quella sita appena agli inizi della suddetta via \u00e8 dedicata ai caduti della prima guerra mondiale e intitolata ai giudici Falcone e Borsellino\nNel 2009 il Comune di Valguarnera ha deciso di intitolare la \"Villa Nuova\" ai giudici antimafia Falcone e Borselino.\nNel 2010 presso il novecentesco Palazzo Prato di via San Liborio viene allestito il Museo Etno Antropologico e dell'Emigrazione Valguarnerese.\nIl 29 ottobre 2013 viene inaugurato l'Antiquarium Comunale (ex sede Carcere Mandamentale) al cui interno \u00e8 stata allestita una mostra archeologica dal titolo \"La Ricerca Archeologica a Valguarnera: Gli insediamenti di Contrada Marcato dalla Preistoria al Medioevo\". Tale esito \u00e8 stato possibile a seguito di un lungo lavoro di studio e catalogazione dei reperti provenienti dagli scavi del 1992 e 1998 dell'area archeologica di C.da Marcato da parte di alcuni archeologici, sotto la direzione della Soprintendenza di Enna e la proficua collaborazione del Comune di Valguarnera.\nNel marzo 2014, nel centro storico di quest'antico paese proprio in un edificio risalente al periodo medioevale (probabilmente una delle torre di controllo della vicina Porta di Piazza, antica strada che portava a Piazza Armerina e poi nel corso dei secoli riutilizzato ad abitazione privata), \u00e8 stata inaugurata la Casa Museo Caripa. La Casa Museo Caripa \u00e8 stata allestita per conservare, raccontare e tramandare la vita domestica di un intero secolo (dalla fine dell\u2018800 alla fine del \u2018900), perch\u00e9 un popolo che non conosce o peggio perde le proprie radici perde inesorabilmente la propria identit\u00e0.\nI dintorni.\nSebbene il territorio giurisdizionale di Valguarnera sia piuttosto irrisorio, con una superficie di appena 9,3 chilometri quadrati, i confini geografici la pongono comunque in uno scenario archeologico-storico-naturalistico di grande rilievo. Abbarbicato a 590 metri d'altezza, il paese gode di una magnifica distesa di campi coltivati a grano, vallate e colline, sul versante orientale degli Erei. Alcune di queste colline sono sature di storia e raccontano in modo perfetto, le origini dei cittadini di Valguarnera Caropepe. \u00c8 il caso del Monte Rossomanno (889 metri s.l.m); un'altura ripida e scoscesa a tre chilometri dal centro abitato, che ha conosciuto negli anni la presenza di Greci, Romani e diverse signorie nel medioevo. Oggi Rossomanno \u00e8 riserva naturale.\nDegna di menzione \u00e8 anche la contrada \"Monterascati\" (Monte raschiato), confinante con Rossomanno e costellato di importanti insediamenti a grotta del neolitico.\nA pochi chilometri da questo vi \u00e8 Floristella, l'attuale Parco minerario di Floristella-Grottacalda, un tempo una delle pi\u00f9 famose miniere zolfifere d'Italia. Si ritiene che l'estrazione dello zolfo avvenisse gi\u00e0 in epoche preistoriche, e ha dato nel tempo una possibilit\u00e0 di lavoro a migliaia di siciliani e valguarneresi. Sul finire dell'Ottocento le miniere erano di propriet\u00e0 del Barone Pennisi di Floristella da cui prende il nome anche la zona antistante le cave. A memoria della vita dei \"Carusi\" e dei \"Picconieri\", nel 1992 il noto regista Aurelio Grimaldi, gir\u00f2 un film dal titolo \"La discesa di Acl\u00e0 a Floristella\", a cui parteciparono attori del calibro di Luigi Maria Burruano e Tony Sperandeo. Pi\u00f9 recente invece \"Rosso Malpelo\" di Giovanni Verga rappresentato sul grande schermo dal regista Pasquale Scimeca.\nValguarnera Caropepe sul lato ove un tempo sorgeva il castello dei principi, su una rupe naturale, \u00e8 costeggiato dal fiume omonimo, affluente del Dittaino, dall'antico nome greco Chrysas. Tante le testimonianze archeologiche, come il villaggio neolitico di contrada Marc\u00e0to o i resti greco-romani sparsi per le campagne di Cafeci, Dalei, Castani. Di recente insediamento \u00e8 invece la contrada Buglio.\nAll'interno del perimetro cittadino, vi \u00e8 un vasto territorio collinare che il popolo chiama \"Santa Croce\", per via di un'enorme costruzione di metallo ivi apposta negli anni settanta che propone in chiave moderna la crocifissione di Ges\u00f9 Cristo. Accanto ad essa permangono da decenni due croci lignee di precedente deposizione. Sulla piazza ricavata su quel piccolo pianoro, l'opera pia volle edificare una chiesa, oggi lasciata alla incuria dell'uomo, cos\u00ec come una bella Via Crucis mosaicata, del tutto scomparsa. \u00c8 talmente bello e intenso il cielo e la visione delle terre, che da questa altura si riesce a vedere e dominare, che ogni giorno \u00e8 meta di giovani o anziani, in cerca di un po' di pace e tranquillit\u00e0. Nelle giornate pi\u00f9 terse \u00e8 possibile vedere l'Etna in tutta la sua magnificenza e nel lato opposto le catene degli Erei.\nTuttavia si possono ammirare le imponenti grotte di Baldassarre, nella rocca di Valguarnera, che risalgono ad et\u00e0 preistorica quando erano luoghi di culto per le prime popolazioni di quel tempo e luogo.\nSociet\u00e0.\nLingue e dialetti.\nAlle varie componenti migratorie (e in particolare a quella galloitalica) vanno fatte risalire le specificit\u00e0 fonetiche della parlata locale che, pur appartenendo al gruppo nisseno-ennese, in posizione tonica alle vocali u ed i preferisce le semivocali w e j ed in quella atona riduce spesso e volentieri alla vocale centrale \u201cschwa\u201d le vocali u, i ed e (vedi, ad esempio, l'espressione \u201cr' cu c'ric'n'\u201d). Questa parlata, cos\u00ec come il nome del paese, percepiti come strani o buffi, hanno alimentato per decenni il folclore isolano, soprattutto dopo la fortunata commedia di Nino Martoglio \u201cL'aria del continente\u201d (1910) che vide come protagonista Concetta Cafiso, alias Milla Milord, una \u201ccarrapipana\u201d che cercava di giocare alla \u201ccontinentale\u201d.\nIl dialetto valguarnerese, detto anche carrapipano, \u00e8 un miscuglio di influenze fonetiche che fonda le proprie radici sul greco antico; il latino, passando per il gallo-italico, lo spagnolo e l'arabo-bizantino. \nIl paese di Caropepe era chiamato dagli arabi El- Kr\u00e0b.\nReligione.\nCome in tutte le localit\u00e0 siciliane, anche Valguarnera vive di un radicato impulso religioso che si tramanda, intatto nel tempo, di generazione in generazione. Il Patrono di Valguarnera \u00e8 San Cristoforo, protettore degli automobilisti, a cui \u00e8 dedicata la Chiesa Madre del paese fondata nel 1630. Sempre in suo onore, nel XIX secolo fu apposto presso la parete di una casa privata, un piastrellato proveniente da Caltagirone, con le effigie del Santo che porta sulla spalla Ges\u00f9 Bambino. Il culto di San Cristoforo venne diffuso dai Principi di Valguarnera, di origini spagnole. In onore a San Cristoforo, la cui festa si celebra il 25 agosto, il Sindaco di Valguarnera Caropepe consegna agli automobilisti un portachiave con l'immagine del santo, mentre le maggiori cariche religiose del paese benedicono le autovetture. La serata si chiuse sempre con la \"maschiata\" (fuochi d'artificio) che segnano la fine dei festeggiamenti e di conseguenza anche la fine dell'estate.\n\u00c8 considerato invece compatrono, San Giuseppe, padre putativo di nostro Signore, particolarmente amato dai cittadini di Valguarnera che, nel giorno della festa del pap\u00e0 (19 marzo), lo ricordano con le classiche \"Tavolate di San Giuseppe\" (tavole imbandite di tante cibarie e pane modellato con le immagini sacre di angeli e simboli del falegname). \u00c8 tradizione che a queste tavolate preparate dai devoti come ex voto, vi partecipino diverse figure chiave della vita di Ges\u00f9: la Madonna, il bambino e lo stesso San Giuseppe (la Sacra Famiglia), rappresentati da vere e proprie comparse sedute dinanzi alla tavola imbandita. Un'altra Sacra Famiglia, scelta dal parroco della chiesa tra i volontari, sfila per le viuzze del paese con costumi tipici. Maria \u00e8 sempre rappresentata da una giovane ragazza e come da tradizione \u00e8 il padre a tenerle ben ferma sul capo la pesantissima corona; sia lei che San Giuseppe, tengono per mano il piccolo Ges\u00f9. Oltre al pane, conosciuto ai pi\u00f9 non solo per la forma, vi sono piatti tipici della tradizione, quali la pasta con il miele; la pagnuccata; cardi e broccoli fritti, oltre che dolci regionali come il cannolo o il bocconcino. Durante tutta la giornata i fedeli confluiscono presso la Chiesa di San Giuseppe per portare al Santo delle lunghe candele di cera detti in dialetto locale \"m'bracul\" (miracoli), come segno di riconoscenza o una richiesta specifica di qualche miracolo. Per tale evento sono tanti gli emigrati che tornano a godersi la festa, potendo gustare i piatti tipici della tradizione popolare e ammirare le particolari processioni di cavalli e cavalieri che portano sacchi di frumento presso la Chiesa di San Giuseppe (fondata nel 1911) che poi distribuir\u00e0 ai poveri il dono ricevuto. La banda musicale esegue in modo incessante la tipica marcia del \"Chichirichi\". Per questa straordinaria devozione, in onore dei succitati santi, Valguarnera conta il maggior numero di cittadini con il nome Cristoforo e Giuseppe.\nIl 19 agosto a Valguarnera si celebra il Festino di San Giuseppe; una sorta di versione estiva della pi\u00f9 popolare festa di marzo, da un'idea di Marco Rizzone, coadiuvato dai confratelli e consorelle della parrocchia dedicata al padre putativo di Ges\u00f9. La festa \u00e8 nata appositamente per consentire agli emigranti e ai turisti in vacanza, di assistere agli eventi pi\u00f9 importanti quali: Processione della Sacra famiglia; tavolate espositive; sfilate di cavalli e cavalieri.\nTante le associazioni e le istituzioni cittadine coinvolte durante l'organizzazione. L'Associazione bandistica \"Amici della Musica\"; L'ippica sportiva \"Filippo Vetri\" e tanta gente comune.\nMolto particolare anche la processione del Venerd\u00ec Santo, probabilmente introdotta qualche secolo fa per la grande influenza di cittadine come Caltanissetta ed Enna. Valguarnera festeggia anche San Francesco e Santa Lucia. Per quest'ultima vi \u00e8 l'usanza molto diffusa nell'ennese, di cucinare una determinata pietanza, la \"Cuc\u00eca\", fatta mettendo a bollire del frumento condito poi con olio e sale. Secondo il costume popolare, i chicchi della \"Cuc\u00eca\" rappresenterebbero per la loro forma particolareggiata, gli occhi della Santa, protettrice dei ciechi. La sera i vari quartieri accendono i fercoli, particolari torce denominate \"Pagghiul\" (Paglioli) che serviranno a loro volta a dar fuoco a \"U Burgi\", un fal\u00f2.\nOgni processione religiosa \u00e8 seguita dalle confraternite, delle vere e proprie congregazioni istituite dai \"confratelli\" e dalle \"consorelle\" che presiedono in nome delle varie chiese, le processioni per le vie cittadine muniti di candele e foulard di colore differente a seconda della confraternita che rappresentano. Dinanzi a ogni gruppo vi \u00e8 una sorta di gonfalone con l'immagine del Santo a cui si \u00e8 devoti; a loro precede la banda cittadina.\nInfrastrutture e trasporti.\nFino agli anni sessanta era in funzione presso la zona periferica di Valguarnera, una stazione ferroviaria che collegava i pi\u00f9 importanti centri dell'ennese tramite la linea Dittaino-Piazza Armerina-Caltagirone. A essa erano raccordate le miniere di Grottacalda e Floristella. Il primo treno a Valguarnera transit\u00f2 il 25 aprile 1912. Negli anni settanta, la linea ferroviaria adiacente al paesello cadde in disuso e fu sostituita da una strada provinciale (la SP4) che collega lo svincolo autostradale di Dittaino con Enna, Piazza Armerina e la stessa Valguarnera. L'edificio adibito a biglietteria e sala d'aspetto fu cos\u00ec trasformato in Asilo per l'infanzia, finch\u00e9 non cadde anch'esso in rovina. Ancora oggi, sparsi per i campi e coperti da una fitta vegetazione, si possono trovare piccoli tratti ferroviari, ponti e gallerie che un tempo costituivano la linea ferroviaria. Attualmente, per spostarsi in treno, si utilizza la Stazione di Dittaino, che dista da Valguarnera Caropepe circa 13\u00a0km, collegata da autobus sostitutivi. \nL'aeroporto pi\u00f9 vicino \u00e8 quello di Catania Fontanarossa, distante 75\u00a0km; cos\u00ec come il porto del capoluogo catanese a 78\u00a0km. Dal 2007 \u00e8 in servizio l'idroscalo di Enna presso il Lago Nicoletti. La presenza di scuole medie superiori nelle citt\u00e0 di Piazza Armerina ed Enna, intensifica gi\u00e0 da decenni l'afflusso continuo di studenti valguarneresi che si spostano giornalmente con alcuni autobus. Stesso discorso per i frequentatori dell'Universit\u00e0 Kore e dell'Universit\u00e0 degli Studi di Catania.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa maggior parte delle attivit\u00e0 sportive si svolgono presso il campo sportivo comunale sito in via Sant'Elena che, dopo due anni di adeguamenti e ristrutturazioni, nel 2009 \u00e8 stato intitolato alla memoria del sindaco Enzo Sicilia, che lo volle costruire. La struttura nasce su un \"vallone\" in pieno centro e un tempo veniva identificata come \"Comunale Sant'Elena\", dal nome della via adiacente.\nLa societ\u00e0 sportiva pi\u00f9 affermata \u00e8 certamente la Pro Sport85 di atletica leggera che in pi\u00f9 di vent'anni di attivit\u00e0 ha conseguito importanti successi in ambito regionale e nazionale. Storico presidente del sodalizio \u00e8 Filippo Giarrizzo, con un passato da atleta e un curriculum da allenatore di tutto rispetto. La Pro Sport85, infatti, dalla sua nascita ad oggi, ha collezionato tre titoli e un argento ai Campionati Italiani; 43 medaglie (11 ori) ai campionati Libertas; 6 medaglie ai campionati italiani studenteschi; 110 titoli regionali (sia individuali che per squadra); 6 record nazionali; 38 presenze alla Rappresentativa Regionale Siciliana; 2 maglie azzurre. Due le atlete di punta della societ\u00e0; la vice-campionessa italiana cadette, Maria Concetta Manna (Lungo, 80 piani, pentatlon e 4x100) e Angela Parisi (triplo). Il 2007 \u00e8 stato l'anno degli infortuni ma anche di piacevoli sorprese, come il prestigioso terzo posto dell'atleta Valeria Vacirca (salto con l'asta) ai Giochi delle Isole del Mediterraneo, tenutosi ad Ajaccio in Corsica. Fra gli atleti valguarneresi del passato: Maria Veneria, campionessa italiana allieve di lancio del disco nel 1992 e detentrice dell'attuale record regionale con 46,68 m; Brigida Napoli, pluri-campionessa regionale; Michela Arena, pi\u00f9 volte campionessa italiana libertas nel lancio del disco e nel getto del peso; Melissa Giuliano, campionessa italiana nella rappresentativa cadette nella marcia; Giuseppe Arcuria, il pi\u00f9 medagliato ai nazionali libertas con 9 podi; Mariella Lacagnina, campionessa italiana libertas nella marcia.\nIl 16 settembre 2009 la valguarnerese Maria Alfonsa Sella, cresciuta a livello sportivo con la Pro Sport85, ha vinto il campionato italiano assoluto di triathlon doppio olimpico disputatosi a Mergozzo. Il 26 settembre 2010 a Marina di Campo, sull'Isola d'Elba, conquista per la quarta volta il titolo di campionessa italiana Ironman e nel luglio 2011 a Cesate si \u00e8 confermata, vincendo nuovamente il titolo.\nL'11 dicembre 2010 il valguarnerese Giorgio Alessi si \u00e8 piazzato al settimo posto nel campionato mondiale di doppio decaironman, disputatosi a Monterrey (Messico). Alessi, specializzato in sport estremi, ha concluso l'estenuante gara dopo aver percorso pi\u00f9 di 4500\u00a0km (nuoto, bici e corsa a piedi) in 661 ore, 23 minuti e 57 secondi.\nLa squadra di calcio del paese \u00e8 stata, l'A.S.D Polisportiva Valguarnera, fondata nel 1984 con la fusione di altri due club locali. I colori sociali erano il grigio e il rosso, provenienti dal gonfalone cittadino. La societ\u00e0 partecip\u00f2 al campionato regionale di seconda categoria, sfiorando la promozione in prima categoria sul finire degli anni ottanta. Fu promossa nel 1994 e retrocessa dopo una stagione. L'anno successivo venne per\u00f2 ripescata e nel 2001, dopo diversi campionati ai vertici, la societ\u00e0 grigiorossa raggiunse il Campionato Regionale di Promozione. Nella stagione 2005-2006 La Polisportiva Valguarnera fece un altro importante salto, finendo al primo posto dopo una battaglia serrata con i siracusani della Rari Nantes e l'anno successivo disput\u00f2 il Girone B del Campionato di Eccellenza, il massimo in ambito regionale. Ancora una volta gli stenti finanziari costrinsero la compagine all'ultimo posto con l'inevitabile retrocessione al Campionato di Promozione. Per\u00f2 i problemi economici non cessarono e questo per l'A.S.D. Polisportiva Valguarnera signific\u00f2 l'oblio.\nNel 2010 il campo sportivo di Valguarnera ha cambiato denominazione, passando da \"Comunale Sant'Elena\" a \"Comunale Enzo Sicilia\", in onore del Sindaco che lo volle costruire. Dopo un lungo rifacimento che ha portato tra le altre cose la tribuna coperta, \u00e8 nata una nuova societ\u00e0 di calcio, l'A.S.D. Valguarnerese, attualmente iscritta al Campionato Regionale di Seconda Categoria. Il club ha assunto i colori sociali giallo-rossi. La politica societaria prevede l'impiego di soli calciatori locali. Il campionato 2010-2011, vinto dalla Barrese, vede la Valguarnerese (al terzo posto) al suo primo anno di attivit\u00e0, giocarsi e vincere lo spareggio per la seconda categoria contro il Real Centuripe. Nel 2011-2012 la squadra si piazza al terzo posto nel girone F di II categoria, accedendo ai play off. Dopo aver superato la semifinale con un rocambolesco 3-3, perde la finale in casa, ai supplementari, contro la Belpassese C5. \nComunque al termine della stagione la squadra viene ripescata nel campionato di I Categoria.\nLa stagione 2012-2013, per\u00f2, non \u00e8 molto fortunata. La squadra inanella una serie di sconfitte che la relegano all'ultimo posto del girone G e che sancisce la retrocessione diretta in II Categoria.\nValguarnera \u00e8 anche pesistica, i due maggiori rappresentanti di questa disciplina e fondatori della \"Tana delle Tigri\", Gaetano Bonanno e Roberto La Bella, da anni rappresentano i colori dello sport valguarnerese. Grande compiacimento dagli organi sportivi per i notevoli risultati ottenuti dalla \"Tana delle Tigri\" che vanta infatti pi\u00f9 di cento titoli a livello regionale (con ben 48 piazzamenti sul podio conquistati da tutti i ragazzi di tana delle tigri tra cui Cristofero Russo e Vincenzo Litteri,), nazionale (con i 3 titoli di Campione italiano di Bench-press del Presidente-atleta Gaetano Bonanno) ed internazionale con il titolo di Campione Europeo di Bench-press nella categoria medi ottenuto in Germania nel 2002 oltre ai due terzi posti ottenuti ai campionati del mondo di Bench-press rispettivamente nel 2002 a Vienna e nel 2003 a Londra dall'atleta-allenatore Roberto La Bella.\nNel 2004 nasce l'Aret\u00e8 Valguarnera Volley, unica squadra di pallavolo maschile di Caropepe. Nel 2006 sfiora la promozione in serie D dietro la Meeting Troina ma l'appuntamento \u00e8 rimandato l'anno successivo, quando il gruppo viene ripescato grazie alla scelta della Fipav riconoscendone l'alto valore sportivo. Dal 2007 la societ\u00e0 viene rilevata dall'imprenditore Francesco Maenza, ex Presidente della squadra di calcio, da cui di fatto prende il nome il nuovo sodalizio: Aret\u00e8 Maenza Volley.\nDal 2008, con l'uscita di scena di Maenza, la societ\u00e0 torna nuovamente all'origine, riprendendo a chiamarsi Aret\u00e8 Valguarnera Volley."}
{"id": "36737", "revid": "533647", "url": "https://it.wikipedia.org/wiki?curid=36737", "title": "Villarosa (Sicilia)", "text": "Villarosa \u00e8 un comune italiano di abitanti del libero consorzio comunale di Enna in Sicilia.\nCentro agricolo posto nel cuore della Sicilia centrale, Villarosa si distingue per la coltivazione di grano, olive e mandorle, prodotti che si possono apprezzare nell'annuale festivit\u00e0 della Madonna della Catena che si tiene l'8 settembre.\nA causa della crescente disoccupazione che ha attanagliato il Mezzogiorno, la cittadina \u00e8 stata colpita da un repentino fenomeno di emigrazione durante il secolo XX. Gli emigranti hanno raggiunto localit\u00e0 di tutti i continenti, in particolar modo la cittadina belga di Morlanwelz, gemellata con Villarosa dal 2002.\nGeografia fisica.\nVillarosa si sviluppa a 523 metri sul livello del mare.\nEssa \u00e8 posta su una vera e propria conca ai piedi del monte Giurfo.\nIl suo territorio \u00e8 posto tra due fiumi il Salso ed il Morello, rispettivamente d'acqua salata e dolce. Il Morello \u00e8 affluente del lago artificiale che prende il suo nome, che si trova a pochi chilometri dal centro abitato.\nNei pressi della stazione ferroviaria si trova il centro geografico della Sicilia, che erroneamente tradizione consegna alla Zona Monte di Enna.\nClima.\nIl clima di Villarosa \u00e8 mitigato ma risente di alcuni tratti continentali tipici della Sicilia centrale. Gli inverni sono relativamente freddi data la distanza dal mare e l'altitudine con occasionali episodi nevosi. L'estate \u00e8 calda ma ventilata e non sono infrequenti i temporali di calore. Il periodo pi\u00f9 piovoso si concentra tra autunno e inverno mentre le piogge diventano pi\u00f9 scarse tra tarda primavera ed estate.\nStoria.\nL'attuale centro nacque grazie all'opportuna \"licentia populandi\", datata 10 aprile 1762, ad opera del duca Placido Notarbartolo. Fu sempre centro economico molto attivo, in particolare nel XIX secolo quando vennero attivate le numerose miniere di zolfo e sali potassici presenti su tutto il territorio. In seguito il comune divenne autonomo.\nSimboli.\nLo stemma \u00e8 cos\u00ec descritto:\nMonumenti e luoghi d'interesse.\nRosa Ciotti, figlia del pittore Francesco Ciotti da Resuttano e pittrice a sua volta - i suoi dipinti sono presenti nella chiesa e Monastero di Santa Maria del Popolo (1739) e nella chiesa di San Francesco d'Assisi (1706) di Enna - fu autrice di un singolare piano regolatore (che prevede la dislocazione delle strade in modo perpendicolare) il quale venne favorevolmente accettato dai cittadini. Tale dislocazione, seguendo le due vie principali (corso Garibaldi e corso Regina Margherita), suddivide il paese in 4 zone, dette quartieri o rioni, denominate Sant'Anna, Porta Palermo, Calvario e Segrezia. Nel dopoguerra i nomi furono convertiti rispettivamente in Cavour, Procida, Meli e Lincoln; tuttavia queste denominazioni sono quasi del tutto sconosciute. Sempre la Ciotti disegn\u00f2 la planimetria ottagonale della piazza Vittorio Emanuele, ispirata alla piazza Vigliena di Palermo (Quattro Canti). \nArchitetture civili.\nArchitetture civili di rilievo sono:\nSociet\u00e0.\nEvoluzione demografica.\nVillarosa nacque e si svilupp\u00f2 grazie alla crescita economica derivata dal settore primario (agricoltura, pastorizia ed estrazione mineraria). Dopo la chiusura delle numerose miniere di zolfo, avvenuta tra gli anni Sessanta e Ottanta, l'unica scelta di numerosi villarosani \u00e8 stata quella di emigrare in Nord Italia, o addirittura all'estero, in cerca di fortuna.\nCi\u00f2 dimostra quanto illustrato dal grafico, in cui viene evidenziato un vistoso calo demografico a partire dal 1961 (anno in cui si contavano quasi 10.000 abitanti) sino ai giorni nostri.\nEtnie e minoranze straniere.\nNei recenti anni al problema dell'emigrazione si \u00e8 contrapposto un fenomeno (seppur di minori dimensioni) di immigrazione.\nInfatti dal 2004 diverse decine di extracomunitari (in gran parte regolari) si sono stabilite, in via provvisoria o definitiva, a Villarosa.\nReligione.\nIstituti.\nLa religione predominante \u00e8 quella cristiana nella confessione cattolica.\nVillarosa ospita un collegio delle suore Canossiane, situato in via Papa Giovanni XXIII. Anticamente avevano sede in paese un istituto delle suore oblate del Sacro Cuore di Ges\u00f9, situato nel quartiere San Giuseppe vicino al monumento ai caduti (oggi si trova al suo posto una casa di riposo) e uno delle suore orsoline, con sede in via Marguglio.\nCultura.\nMedia.\nNel 1978 ad opera della cooperativa Vie Nuove fu fondata una delle prime radio libere siciliane: Radio Attiva. La radio, molto attiva sui temi sociali e di lotta alla criminalit\u00e0 mafiosa, divenne un punto di riferimento di tutto il centro Sicilia per gli appuntamenti culturali rappresentati dalle serate in musica, teatro e cinema. Dalle ceneri di Radio Attiva nel 1980 nacque il primo circolo ARCI con annesso pub di Sicilia chiamato \"Arcipicchio\". Il circolo Arcipicchio divenne negli anni ottanta un importante centro siciliano di diffusione e promozione culturale e politica. Il circolo chiuse nel 1988. \n&lt;br&gt;Affiancata a Radio Attiva, anche se di vedute diverse, nasceva La Vostra Radio 104.500 FM stereo. Chiuse anch'essa verso il 1990 quando coloro che la gestivano, per motivi di lavoro, lasciarono Villarosa. Essa era situata presso il convento dei Cappuccini. \n&lt;br&gt;Nel 1979 fu creata anche Radio Villarosa Uno, 93,500\u00a0MHz; trasmise fino al 1987.\nMusica.\nAlla cittadina dell'ennese \u00e8 intitolata la canzone \"Villarosa\" di Claude Barzotti, cantautore belga di chiare origini siciliane e in cima alle classifiche del suo paese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLo sport pi\u00f9 seguito a Villarosa \u00e8 il calcio.\nVi erano due societ\u00e0 calcistiche presenti sul territorio. \nLe attivit\u00e0 di calcio a 11 sono svolte presso il campo sportivo comunale sito in contrada Santo Rocco, mentre le attivit\u00e0 riguardanti il calcio a 5 vengono svolte presso il Centro Polivalente \"Felice Crupi\" della frazione di Villapriolo.\nNel 1983 la societ\u00e0 U.S. Villarosa, militante in Prima Categoria, vinse la Coppa Trinacria.\nAltro.\nAltri sport praticati sono tennistavolo (Sirio Villarosa), pesca (Noi Pescatori a Lenza del Morello), podismo (A.S.D. Olimpia Villarosa), tennis (Circolo Tennis Villarosa), ciclismo e pallavolo (Polisportiva Marco Pantani).\nEconomia.\nL'economia villarosana, storicamente, era basata fondamentalmente sul settore primario (olive, mandorle, frumento, pastorizia, estrazione mineraria di zolfo), adesso, dopo il collasso del settore estrattivo e la conseguente chiusura delle miniere, la competitivit\u00e0 di Villarosa \u00e8 notevolmente scemata, causando ovviamente il fenomeno dell'emigrazione.\nTuttavia, l'attivit\u00e0 agricola non tende a diminuire, come dimostra il fervente lavoro che anima i campi tra fine agosto (periodo adatto per la raccolta della mandorla), ottobre (per l'uva) e novembre (olive). A supporto del lavoro nelle campagne, sono sorti a Villarosa due oleifici.\nSono presenti inoltre imprese operanti nel settore della manifattura e dei servizi.\nMiniere di zolfo.\nA Villarosa si trovano le seguenti miniere di zolfo, oggi chiuse:\nInfrastrutture e trasporti.\nFerrovie.\nLa locale stazione ferroviaria \u00e8 posta sulla linea Palermo-Catania; anticamente era collegata alla miniera Respica-Pagliarello dalla ferrovia mineraria Sikelia."}
