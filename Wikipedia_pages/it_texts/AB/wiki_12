{"id": "39166", "revid": "1534511", "url": "https://it.wikipedia.org/wiki?curid=39166", "title": "Wimp (fisica)", "text": "Le wimp (acronimo di \"weakly interacting massive particles\", \"particelle di grande massa debolmente interagenti\") sono ipotetiche particelle dotate di massa che interagiscono debolmente con la materia normale solo tramite la gravit\u00e0 e l'interazione debole; sono state ipotizzate per essere un possibile candidato di materia oscura non barionica. \nLa wimp fa parte della materia esotica, e viene ipotizzata per spiegare parte della materia oscura fredda. Per \"fredda\" si intende materia oscura costituita da particelle che si sono disaccoppiate dall'equilibrio termico dell'Universo primordiale a regime non relativistico (particelle relativistiche, come ad esempio i neutrini, potrebbero costituire invece la materia oscura \"calda\").\nLe caratteristiche che devono avere le particelle candidate di materia oscura fredda sono le seguenti:\nParticelle con tali caratteristiche e con particolari valori di massa e sezione d'urto rappresentano un buon candidato per spiegare l'abbondanza di materia oscura fredda. Tuttavia le WIMP non fanno riferimento ad una precisa teoria delle interazioni fondamentali. Sono necessarie motivazioni fisiche pi\u00f9 profonde per spiegare l'esistenza di particelle con tali caratteristiche.\nNon ci sono particelle wimp nel Modello standard della fisica delle particelle. Esistono diverse teorie fisiche che individuano l'esistenza di particelle con queste caratteristiche. In particolare nell'ambito della supersimmetria (un'estensione del Modello standard della fisica delle particelle), in certi casi la particella supersimmetrica pi\u00f9 leggera predetta \u00e8 il neutralino, e in una classe di modelli supersimmetrici questa presenta le caratteristiche che cerchiamo in una WIMP, e si propone come candidato alla materia oscura fredda."}
{"id": "39168", "revid": "60942", "url": "https://it.wikipedia.org/wiki?curid=39168", "title": "Macho (fisica)", "text": "Con l'acronimo MACHO (dall'inglese \" MAssive Compact Halo Object\", ossia oggetto compatto massiccio di alone) si identificano gli oggetti astronomici che potrebbero rappresentare una parte importante della materia oscura presente nell'alone galattico. Per questo motivo, la categoria dei MACHO non comprende solo gli oggetti compatti propriamente detti (nane bianche, stelle di neutroni e buchi neri) ma anche pianeti e nane brune, che come i primi sono caratterizzati da un rapporto massa/luminosit\u00e0 molto pi\u00f9 elevato di quello delle stelle normali (e sono quindi molto meno luminosi). D'altra parte, un oggetto di una di queste classi che non faccia parte dell'alone non \u00e8 un MACHO: ad esempio, i pianeti del sistema solare non possono far parte di questa categoria in quanto il sistema si trova nel braccio di Orione, dunque nel piano galattico.\nL'acronimo \u00e8 nato nei primi anni novanta, nel quadro dei tentativi di individuare la natura della cosiddetta materia oscura.\nTuttavia l\u2019ipotesi dell\u2019esistenza dei MACHO \u00e8 stata recentemente messa in discussione dalle scoperte del team di Fabrizio Nicastro che, utilizzando il telescopio XMM-Newton dell'Agenzia Spaziale Europea, ha dimostrato l\u2019esistenza di filamenti di gas caldo intergalattico nell'alone del quasar 1ES 1553+113: i risultati di tale scoperta, pubblicati sulla rivista Nature del giugno del 2018, sono al vaglio della comunit\u00e0 scientifica e proverebbero l\u2019esistenza della componente barionica della materia oscura nei filamenti di gas caldo intergalattico che si estenderebbero su tutto l\u2019universo come una ragnatela. \nIpotesi.\nDal punto di vista storico, l'ipotesi che la massa degli aloni galattici potesse essere spiegata con oggetti astronomici \"convenzionali\" di scarsa luminosit\u00e0 (quelli che oggi sono chiamati MACHO) \u00e8 stata avanzata fin dagli anni settanta, immediatamente dopo le prime misure delle curve di rotazione delle galassie a spirale. Queste misure dimostrarono che la massa delle galassie \u00e8 almeno 3 volte superiore a quella delle stelle che vi osserviamo, e che il resto (cio\u00e8 almeno i due terzi) della massa risiede in quello che fu chiamato alone, ovvero in una componente approssimativamente sferica, molto pi\u00f9 estesa di quella stellare, che non emette radiazione a livelli apprezzabili ed \u00e8 quindi rivelabile solo attraverso i suoi effetti gravitazionali.\nL'ipotesi che la materia oscura fosse costituita da MACHO (termine che all'epoca non esisteva ancora) sub\u00ec un duro colpo negli anni ottanta, quando le teorie cosmologiche cominciarono a richiedere l'esistenza di materia oscura \"non barionica\" (ovvero composta da particelle elementari ancora ignote, piuttosto che da oggetti astronomici). Tuttavia essa sopravvisse poich\u00e9 non c'era la certezza che queste teorie fossero corrette, ed inoltre nessuna di esse escludeva che esistessero sia la componente \"non barionica\" che i MACHO; in particolare, si pensava che la materia \"non barionica\" potesse essere diffusa nello spazio fra le galassie, mentre gli aloni galattici potevano ancora essere composti in larga parte da MACHO.\nVerifica sperimentale.\nNei primi anni novanta fu possibile sottoporre l'\"ipotesi MACHO\" ad una verifica sperimentale. La tecnica usata fu quella di un monitoraggio sistematico di alcuni milioni di stelle delle Nubi di Magellano. Lo scopo era di individuare variazioni nella luminosit\u00e0 di queste stelle che fossero dovute al transito di un MACHO dell'alone della nostra galassia sulla linea di vista: questi transiti hanno l'effetto di incrementare fortemente la luminosit\u00e0 della stella osservata, per via di un effetto di lente gravitazionale.\nMACHO era originariamente il nome di questo programma di monitoraggio, ma cominci\u00f2 rapidamente ad essere associato dapprima agli eventi di lensing che si volevano rilevare, e poi in generale a tutti gli oggetti che potevano causare uno di questi eventi.\nL'esperimento MACHO ebbe successo, rivelando alcuni eventi che con tutta probabilit\u00e0 sono dovuti al lensing gravitazionale causato dal transito di un MACHO. Tuttavia questi eventi sono in numero molto inferiore a quello che ci si aspetterebbe nel caso che l'alone galattico fosse composto in larga parte da MACHO.\nLa conclusione generalmente accettata \u00e8 che i MACHO esistono, ma la loro massa totale \u00e8 molto inferiore a quella dell'alone di materia oscura, per cui essi non sono importanti a livello cosmologico; inoltre essi sono quasi sicuramente trascurabili anche al livello della dinamica interna delle galassie."}
{"id": "39169", "revid": "121540553", "url": "https://it.wikipedia.org/wiki?curid=39169", "title": "Papa Urbano I", "text": "Biografia.\nDi questo papa esistono solo poche notizie certe e documentate. Secondo quanto riportato sul \"Liber Pontificalis\", era romano e ascese al soglio di Pietro durante l'imperio di Alessandro Severo. Suo padre si chiamava Ponziano.\nSecondo Eusebio di Cesarea (\"Historia Ecclesiastica\", VI, 23), dopo la morte di papa Callisto I Urbano fu eletto vescovo di Roma e fu a capo della Chiesa per otto anni. Il documento noto come \"Catalogo Liberiano\" dei papi posiziona l'inizio del suo pontificato nell'anno 223 e la sua fine nell'anno 230.\nLo scisma iniziato da Ippolito continu\u00f2 ad esistere anche durante il pontificato di Urbano. Probabilmente fu proprio durante il suo pontificato che Ippolito scrisse il \"Philosophumena\" nel quale attaccava duramente Callisto I. Comunque, verso la fazione scismatica ed il suo capo, Urbano mantenne lo stesso atteggiamento che aveva adottato il suo predecessore.\nGli storici non riportano nulla di altri problemi nella vita della Chiesa di Roma in questo periodo. Il suo pontificato fu infatti piuttosto tranquillo, anche perch\u00e9 la famiglia imperiale, grazie alla stessa madre dell'imperatore, accett\u00f2 al suo interno i riti cristiani. Alessandro Severo fu favorevole a tutte le religioni e quindi protesse anche il Cristianesimo. Sua madre, Giulia Mamea era amica del teologo alessandrino Origene Adamantio che aveva conosciuto ad Antiochia di Siria.\nL'opinione favorevole dell'imperatore e di sua madre sul Cristianesimo consent\u00ec ai cristiani di godere di un periodo di pace completa, anche se la loro condizione giuridica non cambi\u00f2. Lo storico Lampridio (\"Alexander Severus\", c. XXII) affermava che Alessandro Severo non cre\u00f2 alcun problema ai Cristiani: \"Christianos esse passus est\". Indubbiamente la Chiesa di Roma speriment\u00f2 i felici risultati di queste propensioni e non fu mai molestata durante il regno di questo imperatore (222-235) - anche se il martirologio romano recita diversamente (vedi oltre). L'imperatore protesse i Cristiani romani anche in una disputa legale sulla propriet\u00e0 di un appezzamento di terreno tra il papa e dei tavernai (che invece altre fonti attribuiscono ai tempi del predecessore). Sembra infatti che un'associazione di osti si fosse risentita per la concessione dell'imperatore alla Chiesa (quasi a titolo di risarcimento) dell'area dove era stato ucciso papa Callisto I e dove poi sarebbe sorta la basilica di Santa Maria in Trastevere. Durante il suo pontificato venne comunque notevolmente incrementato il patrimonio temporale della Chiesa.\nNon si conosce nulla delle opere personali di papa Urbano. Tuttavia, l'aumento in estensione di varie catacombe romane nella prima la met\u00e0 del III secolo prova che in questo periodo il numero dei cristiani crebbe notevolmente. I leggendari \"Atti di Santa Cecilia\" legano la santa, cos\u00ec come suo marito e suo cognato, ad Urbano che si dice abbia battezzato i suoi congiunti. Si tratta per\u00f2 di un resoconto privo di qualunque valore storico; lo stesso si pu\u00f2 dire degli Atti del martirio di Urbano stesso, che sono ancora pi\u00f9 tardi della leggenda di Santa Cecilia.\nL'affermazione del \"Liber Pontificalis\" che Urbano convert\u00ec molti attraverso le sue prediche, si basa sugli \"Atti di Santa Cecilia\". Un'altra affermazione dalla stessa fonte, secondo la quale Urbano aveva ordinato la fabbricazione di oggetti liturgici in argento, \u00e8 anch'essa priva di fondamento storico e opera del redattore della sua biografia, che visse nel VI secolo e che attribu\u00ec arbitrariamente ad Urbano anche la creazione di oggetti liturgici per venticinque chiese titolari del suo tempo.\nI dettagli sulla morte di Urbano sono ignoti, ma, giudicando dalla pace del periodo in cui visse, probabilmente mor\u00ec di morte naturale. Secondo alcune fonti, per\u00f2, Urbano fu fatto assassinare dal prefetto Almenio il 23 (o 19) maggio 230.\nSepoltura.\nCi sono due catacombe che ospitano entrambe il corpo di un vescovo di nome Urbano, ma non \u00e8 chiaro in quale dei due casi si tratti del Papa. Vi \u00e8 anche un corpo di Sant'Urbano che riposa in una teca nella basilica di San Francesco di Cassine. \nNegli \"Atti di Santa Cecilia\" e nel \"Liber Pontificalis\" viene sostenuto che Papa Urbano fu sepolto nelle catacombe di Pretestato sulla Via Appia. Tutti gli itinerari per le tombe dei martiri romani del VII secolo lo confermano e citano la tomba di un certo Urbano in connessione con le tombe di molti martiri che furono sepolti nelle catacombe di Pretestato. Uno di questi itinerari assegna a questo Urbano il titolo di \"Vescovo e Confessore\". Di conseguenza, fin dal IV secolo, ogni tradizione romana ha venerato il papa con questo nome nell'Urbano delle catacombe di Pretestato. Tuttavia, durante gli scavi di una duplice camera nelle catacombe di San Callisto, Giovanni Battista de Rossi rinvenne un frammento del coperchio di un sarcofago con l'iscrizione \"OUPBANOCE\"(\"piskopos\") ossia \"Ourbanos Episkopos\" - Urbano Vescovo.\nDe Rossi prov\u00f2 che anche nell'elenco di martiri sepolti nelle catacombe di San Callisto, stilato da papa Sisto III (432-440), compariva il nome di un Urbano. Il grande archeologo giunse alla conclusione che l'Urbano sepolto nelle catacombe di San Callisto era il papa, mentre quello sepolto nelle catacombe di Pretestato era il vescovo di un'altra sede che mor\u00ec a Roma e fu sepolto in queste catacombe. Tuttavia, la maggior parte degli storici \u00e8 d'accordo con la tesi fondata sugli Atti di Santa Cecilia. L'iscrizione dell'epitaffio summenzionato di un Urbano in San Callisto indicherebbe infatti un periodo pi\u00f9 tardo, come prova la comparazione con gli epitaffi nella cripta papale. Nell'elenco preparato da Sisto III e menzionato precedentemente, Urbano non \u00e8 inserito nella successione di papi, ma in quella dei vescovi stranieri che morirono a Roma e furono sepolti in San Callisto. Insomma, la tesi di De Rossi sull'Urbano papa e sull'Urbano vescovo straniero \u00e8, con ogni probabilit\u00e0, l'esatto opposto della realt\u00e0: Papa Urbano fu dunque probabilmente sepolto nella Catacomba di Pretestato, mentre l'Urbano che giace in San Callisto \u00e8 un vescovo di un periodo pi\u00f9 tardo e di un'altra citt\u00e0.\nQuesto punto di vista si accorda con il \"Martyrologium Hieronymianum\". Sotto la data del 25 maggio (\"VIII kalendes Junii\") si trova: \"Via nomentana miliario VIII natale Urbani episcopi in cimiterio Praetextati\". La catacomba sulla Via Nomentana, tuttavia, \u00e8 quella che contiene la tomba di papa Alessandro I, mentre la Catacomba di Pretestato \u00e8 sulla via Appia. Louis Duchesne ha dimostrato che nell'elenco delle tombe dei papi da cui \u00e8 stata presa questa notizia si \u00e8 saltata una riga, per cui il documento originale riportava che la tomba di papa Alessandro era sulla via Nomentana, mentre la tomba di Papa Urbano sulla via Appia nelle catacombe di Pretestato.\nDi conseguenza il 25 maggio \u00e8 il giorno della sepoltura di Urbano in questa catacomba. Lo stesso martirologio, sotto la data del 19 maggio (\"XIV kal. Jun.\"), contiene un lungo elenco di martiri che inizia con i due martiri romani Calocero e Partenio che sono sepolti nelle Catacombe di San Callisto e include un Urbano: questo Urbano sembra dunque essere il vescovo straniero che con quel nome giace nelle stesse catacombe.\nNell'862 papa Niccol\u00f2 I invi\u00f2 parte delle reliquie a Carlo il Calvo ad Auxerre dove Urbano fu venerato quale protettore dei viticultori.\nCulto e iconografia.\nLa Chiesa cattolica ne celebra la memoria liturgica il 25 maggio.\nDal Martirologio Romano:\nSant'Urbano I viene rappresentato come un papa canuto con ampia tonsura e barba corta."}
{"id": "39171", "revid": "125815705", "url": "https://it.wikipedia.org/wiki?curid=39171", "title": "Papa Ponziano", "text": " Fu papa dal 21 luglio 230 al 28 settembre 235 nonch\u00e9 il secondo ad abdicare dopo Clemente I.\nBiografia.\nLa sua data di nascita \u00e8 ignota. Secondo il \"Liber Pontificalis\" nacque a Roma e suo padre si chiamava Calpurnio. Con Ponziano inizia la breve cronaca dei vescovi di Roma del III secolo, della quale l'autore del \"Catalogo Liberiano\" dei papi fece uso nel IV secolo, che contiene dati pi\u00f9 veritieri sulle vite dei pontefici. Secondo questa fonte Ponziano fu eletto papa il 21 luglio 230 e regn\u00f2 fino al 235. Lo scisma di Ippolito di Roma continu\u00f2 anche durante il suo episcopato, ma, verso la fine del suo regno, ci fu una riconciliazione tra la parte scismatica ed il vescovo di Roma.\nDopo la condanna di Origene Adamantio ad Alessandria d'Egitto (231-232), convoc\u00f2 a Roma un altro sinodo che, secondo Girolamo (Epistole XXXII, 4) e Rufino (\"Apol. contra Hieron.\", II, 20), conferm\u00f2 le decisioni del Sinodo alessandrino.\nDopo anni di tranquillit\u00e0 per la comunit\u00e0 cristiana, nel 235, durante il regno di Massimino il Trace, inizi\u00f2 una persecuzione diretta principalmente contro i capi della Chiesa. Una delle sue prime vittime fu Ponziano che fu deportato insieme ad Ippolito in Sardegna (\"ad metalla\"), secondo un'antica tradizione ancora attestata nel XVI secolo, nell'isola di Tavolara (\"Insula ... Tegularia dicta, sancti Pontiani pontificis exilio et morte clara\").\nPer rendere possibile l'elezione di un nuovo papa, Ponziano si dimise il 28 settembre del 235 (il Catalogo Liberiano usava le parole \"discinctus est\"). Dopo papa Clemente I, quello di Ponziano fu dunque il secondo caso di un papa dimissionario. Al suo posto fu eletto papa Antero. Poco prima di questo avvenimento o immediatamente dopo, Ippolito, che era stato deportato in Sardegna con Ponziano, si riconcili\u00f2 con la Chiesa di Roma e lo scisma causato ebbe termine.\nMorte e sepoltura.\nSecondo il \"Liber Pontificalis\", il papa mor\u00ec a causa delle privazioni e del trattamento disumano che dovette subire, circa un mese dopo l'abdicazione; per quanto tempo ancora Ponziano avrebbe sopportato le sofferenze e il duro trattamento riservatogli durante l'esilio nelle miniere sarde \u00e8 ignoto. In seguito, i resti di Ponziano e di Ippolito furono fatti portare a Roma da papa Fabiano.\nIl 13 agosto di un anno non noto, Ponziano fu sepolto nella cripta papale delle catacombe di Callisto. Il suo epitaffio originale fu rinvenuto nella cripta di Santa Cecilia, vicino alla cripta papale, nel 1909. Esso, nello stile degli altri epitaffi noti della cripta papale, recita: \"Pontianos, Episk. Martur\" (Ponziano, Vescovo, Martire). La parola \"martur\" fu aggiunta in epoca pi\u00f9 tarda.\nCulto.\nNella \"Depositiones martyrum\", secondo la cronografia del 354, la sua memoria liturgica ricorre il 13 agosto.\nDal Martirologio Romano (ed. 2004):\nSan Ponziano \u00e8 il patrono della citt\u00e0 di Carbonia e del comune di Gandino (compatrono). Una parrocchia di Olbia nel quartiere di Poltu Cuadu, una chiesa a Lucca, una a Roma portano il nome di San Ponziano."}
{"id": "39174", "revid": "125327399", "url": "https://it.wikipedia.org/wiki?curid=39174", "title": "Papa Antero", "text": "Biografia.\nDi lui sappiamo con sicurezza solamente che regn\u00f2 circa quaranta giorni, e che fu sepolto nella famosa \"cripta papale\" del cimitero di San Callisto a Roma. Il \"Liber Pontificalis\" riporta che fu martirizzato sotto l'imperatore Massimino Trace per aver fatto raccogliere gli Atti dei martiri da alcuni notai e poi averli fatti depositare negli archivi della Chiesa di Roma.\nQuesta tradizione sembra molto antica e piuttosto veritiera; ciononostante alcuni illustri studiosi, tra i quali Tillemont, sostengono che non \u00e8 sufficientemente provata dal solo fatto di essere riportata sul \"Liber Pontificalis\", considerando, fra l'altro, la sua tarda data di compilazione. \nIl luogo del suo sepolcro fu scoperto da Giovanni Battista de Rossi nel 1854, grazie ad alcuni frammenti deteriorati dell'epitaffio in greco inciso sulla stretta lastra oblunga che chiudeva la sua tomba, indice sia della sua probabile origine che dell'uso generalizzato del greco nella Chiesa di Roma di quel periodo.\nSi tramanda che sia nato a Petelia, citt\u00e0 magnogreca, da identificarsi con l'odierna Strongoli.\nNel 1611 ci fu la traslazione da Roma delle reliquie del Santo Papa Antero, a Giaveno, qual dono di fr\u00e0 Giovanni Battista Cavagno di Novara al giavenese don Vincenzo Claretta.\nCulto.\nLa Chiesa cattolica celebra la sua memoria liturgica il 3 gennaio; le Chiese ortodosse, invece, lo ricordano il 5 agosto.\nDal Martirologio Romano:"}
{"id": "39175", "revid": "172", "url": "https://it.wikipedia.org/wiki?curid=39175", "title": "WIMP", "text": ""}
{"id": "39176", "revid": "287204", "url": "https://it.wikipedia.org/wiki?curid=39176", "title": "City (Baricco)", "text": "City \u00e8 un romanzo di Alessandro Baricco pubblicato nel 1999 dalla casa editrice Rizzoli.\nIl libro ha rappresentato uno dei primissimi casi di lancio editoriale effettuato esclusivamente in Rete, attraverso l'apertura di un sito web dedicato e di un forum dei lettori.\nIl titolo del romanzo, in base a quanto ha spiegato lo stesso autore, \u00e8 legato alla struttura stessa del testo, in cui immagina che i quartieri siano storie e le strade personaggi.\nA livello narrativo si intrecciano tre trame: la storia principale, portante, centrale del bambino genio Gould, che tutti ritengono destinato al Nobel e della sua governante Shatzy, la storia della boxe immaginata da Gould quando si ritira in bagno, il soggetto cinematografico per un western di Shatzy. In mezzo, una miriade di altre situazioni e personaggi, primi fra tutti i professori della scuola in cui studia Gould; su tutti spicca la figura del professor Mondrian Kilroy (che sar\u00e0 protagonista del primo film girato da Baricco, \"Lezione ventuno\"), autore del saggio sull'onest\u00e0 intellettuale. In tale saggio il professore sostiene che qualsiasi idea, appena espressa, ed ancor di pi\u00f9 quando diventa oggetto di discussione, si altera fino a diventare tutt'altra cosa: diventa pian piano campo di battaglia dialettico. \nGould decide di scomparire e solo il lettore lo ritrover\u00e0 a lavorare in un bagno pubblico di un supermercato dove porta definitivamente a termine la sua immaginaria storia di pugilato. \nNon vincer\u00e0 il Nobel, non vuole, ma desidera mantenere la sua onest\u00e0 intellettuale che, per altro, il professore Kilroy gli aveva gi\u00e0 riconosciuto.\nNel 2003 City \u00e8 stato anche oggetto di una lettura pubblica di Baricco - insieme ad altri autori - e di un CD con le registrazioni della lettura accompagnate dalla musica del gruppo francese AIR."}
{"id": "39177", "revid": "661526", "url": "https://it.wikipedia.org/wiki?curid=39177", "title": "Seta (romanzo)", "text": "Seta \u00e8 un romanzo breve di Alessandro Baricco, pubblicato nel 1996 dalla casa editrice Rizzoli.\nNel 2007 dal romanzo \u00e8 stato tratto il film drammatico \"Seta\" del regista francese Fran\u00e7ois Girard.\nTrama.\nHerv\u00e9 Joncour, negoziante francese di bachi da seta, per colpa di un'epidemia che li ha colpiti in tutti i paesi europei e africani, \u00e8 costretto a recarsi in Giappone per comprarne le uova. \u00c8 accolto al palazzo reale di Hara Kei, un uomo enigmatico, che \u00e8 sempre in compagnia di una giovane ragazza. Tra i due nasce qualcosa di particolare. Nel ritorno a casa, dove l'aspetta la moglie H\u00e9l\u00e8ne, non riesce a dimenticare quella ragazza che con il suo volto, il suo sguardo, e il mistero che in esso \u00e8 avvolto, lo ha stregato. Dopo un anno, Herv\u00e9 riparte per il Giappone. Compie altri viaggi, nell'ultimo di questi trova un Paese distrutto dalla guerra civile. Dopo molte peripezie riesce a trovare la carovana di Hara Kei, che \u00e8 riuscita a sfuggire alla distruzione. Hara Kei lo invita a non far pi\u00f9 ritorno in quel luogo. Cos\u00ec Herv\u00e9 torna in Francia e l\u00ec, dopo poco tempo, gli viene recapitata una lettera composta da ideogrammi giapponesi. Scopre, che in quella lettera, la giovane confessa l'amore che non ha mai potuto esprimere a parole. \u00c8 ormai chiaro a Herv\u00e9 che la strada verso il Giappone sia pi\u00f9 densa di ostacoli ora rispetto a quando la guerra aveva raggiunto il suo apice; decide di continuare a condurre la sua vita di tutti i giorni, comunque felice, lasciandosi alle spalle le memorie del lontano Giappone. Dopo diverso tempo, per\u00f2, la moglie si ammala e muore. Solo allora Herv\u00e9 scopre una cosa scioccante: la lettera d'amore era l'opera fittizia della stessa H\u00e9l\u00e8ne. La moglie dell'uomo che sempre appare nel racconto come una passiva e inconsapevole figura di sfondo si riscopre essere ora un personaggio vitale che ha sempre vissuto nel sostrato dell'intera vicenda, non solo agendo, ma amando e soffrendo. Dinanzi a questo riscoperto amore cos\u00ec intenso, privo di conflitto, \u00e8 come se, nel confronto, quel perturbante sentimento per la ragazza \"dal viso da ragazzina\", sminuito, impallidisse. E di tutto questo Herv\u00e9 si rende probabilmente conto, poich\u00e9, nella conclusione del libro, ci troviamo di fronte a un uomo sereno, che continuer\u00e0 a condurre un'esistenza nei luoghi che lo legano alla moglie. Il Giappone non \u00e8 pi\u00f9 tacita e solitaria malinconia ma diviene il suono di racconti da condividere."}
{"id": "39180", "revid": "125893037", "url": "https://it.wikipedia.org/wiki?curid=39180", "title": "Papa Fabiano", "text": "Biografia.\nLe circostanze straordinarie in cui avvenne la sua elezione furono riportate da Eusebio (\"Historia Ecclesiastica\", VI, 29). Egli narrava di come i cristiani, che si erano riuniti a Roma per eleggere il nuovo vescovo, mentre esaminavano i nomi di molti personaggi nobili ed illustri, videro una colomba posarsi sulla testa di Fabiano, un contadino che si trovava per caso in citt\u00e0.\nAi confratelli riuniti in assemblea questa vista ricord\u00f2 la scena Evangelica della discesa dello Spirito Santo sul Salvatore dell'umanit\u00e0, e cos\u00ec, divinamente ispirati, scelsero all'unanimit\u00e0 Fabiano quale successore di papa Antero. Durante il suo pontificato durato 14 anni, di cui si sa molto poco, le persecuzioni contro i cristiani ebbero una pausa.\nSecondo il \"Liber Pontificalis\" divise Roma in sette distretti (\"diaconie\"), ognuno supervisionato da un diacono e nomin\u00f2 sette suddiaconi, per raccogliere, insieme ad altri notai, gli Atti dei martiri, cio\u00e8 gli atti delle corti che li giudicarono nei loro processi; inoltre, port\u00f2 avanti molti lavori nei cimiteri. Fece anche riesumare il corpo di papa Ponziano dalla Sardegna e lo fece traslare nelle catacombe di San Callisto a Roma.\nRacconti successivi, pi\u00f9 o meno veritieri, gli attribuiscono anche altri meriti quali il battesimo dell'imperatore Filippo l'Arabo e suo figlio; il miglioramento dell'organizzazione della chiesa a Roma con l'istituzione di ministri incaricati della trattazione di particolari problematiche scelti tra i sacerdoti del clero che ne avessero pi\u00f9 titolo e merito, i cardinali, dal latino \"incardinatus\" (nella \"diaconia\"), colui che ha titolo per essere tale, e venendo dunque a formare una sorta di consiglio pontificio; l'istituzione dei quattro Ordini minori; l'ordinazione, nel 245, di sette vescovi incaricati di predicare il Vangelo nelle comunit\u00e0 di Gallia: Gatien a Tours, Trofimo ad Arles, Paolo a Narbonne, Saturnino a Tolosa, Dionigi a Parigi, Austremonio a Clermont, e Marziale a Limoges. San Cipriano, vescovo di Cartagine, riport\u00f2 anche della condanna per eresia di Privato, vescovo di Lambaesa, in provincia d'Africa.\nNel 249, per\u00f2, le cose cambiarono per la comunit\u00e0 cristiana. L'imperatore Filippo l'Arabo venne ucciso nei pressi di Verona dagli eserciti del suo rivale Decio. Questi sal\u00ec al potere con l'idea di un rafforzamento interno dell'Impero contro i pericoli esterni derivanti dalle invasione dei barbari, che premevano sui confini. Secondo Decio rafforzamento interno significava anche ritorno all'antica religione romana, anche se per sole ragioni politiche. Per questo motivo l'imperatore proclam\u00f2 l'editto del \"libellus\", in base al quale ogni famiglia avrebbe dovuto proclamare solennemente e pubblicamente, attraverso un sacrificio, la sua devozione alle divinit\u00e0 pagane ricevendone quindi il \"\"libellus\", una sorta di certificato che attestava la sua qualit\u00e0 di seguace degli antichi culti dello Stato e quindi la sua appartenenza a Roma.\nColoro che non si attenevano a questa prassi venivano dichiarati fuorilegge e nemici dello Stato. In tutta Roma tre commissioni di cinque membri chiamarono i cittadini a compiere il rito. I cristiani insorsero, ma non tutti adottarono lo stesso comportamento: alcuni cedettero abiurando la loro religione e rendendosi cos\u00ec \"lapsi\" (dal latino \"lapsus\", errore), ovvero ricaddero nel paganesimo, altri scelsero la via del martirio ed altri ancora cercarono ogni tipo di scappatoia per ricevere il \"libellus\" senza compiere il sacrificio. In particolare i benestanti riuscirono ad acquistarlo dalle autorit\u00e0, e vennero definiti \"libellatici\"\". Naturalmente tra i primi a rifiutare questa imposizione ci fu Fabiano, che l'imperatore vedeva come un nemico personale ed un rivale. Il papa fu imprigionato nel carcere Tulliano, dove il 20 gennaio del 250 si spense per la fame e gli stenti.\nFu sepolto nella cripta papale delle catacombe di San Callisto ed onorato come martire.\nIl suo epitaffio, in lingua greca, fu rinvenuto nel 1850 dall'archeologo Giovanni Battista de Rossi. Attualmente la sua testa \u00e8 conservata nella cappella Albani della Basilica di San Sebastiano fuori le mura.\nNel XV secolo le sue ossa furono donate alla citt\u00e0 di Cuneo al posto di quelle di San Sebastiano, richieste per la nuova chiesa dedicata a questo Santo. Oggi le ossa del Papa martire sono collocate nella cappella delle reliquie del museo diocesano della Diocesi di Cuneo presso la chiesa di San Sebastiano.\nCulto.\nLa sua memoria liturgica, nella Chiesa latina, ricorre il 20 gennaio. Nella Chiesa greca, invece, il 5 agosto.\nDal Martirologio Romano (ed. 2001):\n\u00c8 venerato come patrono di Valsinni, di Montottone e di Fiamignano e di Aiello del Sabato."}
{"id": "39181", "revid": "466539", "url": "https://it.wikipedia.org/wiki?curid=39181", "title": "Joseph Conrad", "text": "Considerato uno dei pi\u00f9 importanti scrittori moderni in lingua inglese, Conrad \u00e8 stato capace, grazie a un ricchissimo linguaggio (nonostante l'inglese fosse soltanto la sua terza lingua, dopo quella polacca materna e quella francese), di ricreare in maniera magistrale atmosfere esotiche e riflettere i dubbi dell'animo umano nel confronto con terre selvagge. \u00c8 universalmente riconosciuto come uno dei grandi maestri della prosa.\nSebbene molte delle sue opere siano pervase di non pochi elementi di ispirazione romantica, \u00e8 considerato soprattutto un importante precursore della letteratura modernista. Il suo originale stile narrativo e i suoi anti-eroici personaggi hanno influenzato molti scrittori, tra i quali Jack London, Ernest Hemingway, David Herbert Lawrence, Graham Greene, William S. Burroughs, Joseph Heller, V.S. Naipaul e John Maxwell Coetzee. Ha ispirato inoltre diversi film, tra cui \"Lord Jim\", \"I duellanti\" e \"Apocalypse Now\" (tratto dal suo \"Cuore di tenebra\").\nMentre l'Impero britannico raggiungeva il suo apice, Conrad sfrutt\u00f2 la sua esperienza prima nella marina francese e, successivamente, in quella britannica per scrivere romanzi e racconti che riflettono aspetti di un impero \"globale\" e, allo stesso tempo, esplorano gli abissi della mente umana.\nBiografia.\nGiovinezza.\nFiglio unico di Apollo Korzeniowski e della sua consorte Ewa Bobrowska, entrambi appartenenti a nobili famiglie polacche, Conrad nacque il 3 dicembre 1857 a Berdy\u010div, in Podolia, attualmente sita in Ucraina, una regione parte del Regno di Polonia fino al 1793 quando, con la seconda spartizione della Polonia, venne annessa alla Russia zarista. Il padre, scrittore, traduttore e attivista politico, conosciuto soprattutto per le tragedie patriottiche e per le traduzioni dall'inglese e dal francese di Shakespeare, Victor Hugo e Charles Dickens, incoraggi\u00f2 il figlio a leggere molto in polacco e in francese, consiglio che Conrad segu\u00ec alla lettera.\nNel 1861 il padre di Conrad venne arrestato dalle autorit\u00e0 zariste per aver aiutato a organizzare ci\u00f2 che sarebbe diventata la \"Rivolta di gennaio\" del 1863-1864 e fu esiliato prima a Vologda poi a \u010cernihiv. La madre, sofferente di tubercolosi, mor\u00ec nel 1865 e il padre inizi\u00f2 a soffrire di una crisi depressiva e religiosa e mor\u00ec quattro anni pi\u00f9 tardi a Cracovia, lasciando Conrad orfano all'et\u00e0 di undici anni.\nIl giovane venne affidato alle cure dello zio materno, Tadeusz Bobrowski, che si occup\u00f2 della sua istruzione. Conrad ebbe problemi di salute e, non riuscendo a concludere gli studi, fu affidato a un precettore privato, con il quale fece anche alcuni viaggi. Svilupp\u00f2 ben presto una vera passione per la vita di mare, ma lo zio riteneva che diventare un capitano di mare sarebbe stato un tradimento nei confronti dei genitori e non assecond\u00f2 questa sua inclinazione. Nel momento in cui, per\u00f2, il nipote corse il rischio di essere arruolato nell'esercito zarista, lo zio si prodig\u00f2 per farlo partire per la Francia. Nel 1874 il giovane Conrad si present\u00f2 a Marsiglia con una lettera di raccomandazione per imbarcarsi su un brigantino diretto in Martinica.\nViaggi.\nConrad ebbe una vita avventurosa, fu coinvolto nel commercio di armi e in cospirazioni politiche, episodi che in seguito descriver\u00e0 nel suo romanzo \"The Arrow of Gold\" (\"La freccia d'oro\"), ed ebbe una disastrosa storia d'amore che lo gett\u00f2 nella disperazione. Il viaggio verso le coste del Venezuela gli forn\u00ec materiale per il suo \"Nostromo\". Il primo ufficiale di quel vascello, tale Dominique Cervoni, divent\u00f2 il modello per la caratterizzazione di tanti marinai protagonisti dei suoi scritti.\nNel 1876 si ferm\u00f2 per alcuni mesi a Parigi e qui condusse una vita da \"boh\u00e9mien\". Nel 1878, dopo aver perso al gioco la sua rendita annua, tent\u00f2 il suicidio. Messo a tacere questo episodio (lo zio Tadeusz fece credere che le ferite fossero causa di un incidente di duello), Conrad prese servizio sulla sua prima nave britannica diretta a Costantinopoli. Fu una svolta per la sua vita: durante i lunghi viaggi che effettu\u00f2 per la marina britannica, ebbe modo di imparare la lingua e prese familiarit\u00e0 con i classici della letteratura (Byron, Shakespeare, Carlyle, James).\nImpar\u00f2 quindi la lingua inglese piuttosto tardi, intorno ai vent'anni, ma la padroneggi\u00f2 molto velocemente. Dopo aver effettuato i dovuti studi nautici, prest\u00f2 servizio in qualit\u00e0 di Ufficiale di coperta e poi con il grado di Capitano su navi mercantili britanniche per un totale di sedici anni, effettuando viaggi in Estremo Oriente (Sumatra). Nel corso della sua vita di navigante fu a bordo di una nave che a seguito di un incendio naufrag\u00f2, costringendo il futuro scrittore a passare pi\u00f9 di dodici ore su una scialuppa di salvataggio. L'esperienza gli serv\u00ec da spunto per il breve racconto \"Youth\". Nel 1883 si imbarc\u00f2 sul \"Narcissus\" a Bombay. Da quel viaggio prese ispirazione per il romanzo del 1897 \"Il negro del \"Narciso\"\"; a questo racconto Conrad premise una celebre prefazione, un vero e proprio manifesto letterario, che allora non gli venne pubblicato ma che resta senz'altro una delle pi\u00f9 significative pagine del Conrad saggista. La prefazione inizia con queste parole: \"Un'opera che aspiri, anche se umilmente, al rango di opera d'arte deve trovare la giustificazione alla propria pretesa in ogni singola frase\". La navigazione nell'arcipelago sud asiatico gli forn\u00ec anche materiale per i romanzi \"Lord Jim\" e \"Un reietto delle isole\". Nel 1886 ottenne la cittadinanza britannica.\nConrad ebbe sempre, fin dall'infanzia, il desiderio di visitare l'Africa, desiderio realizzato nel 1889 quando pianific\u00f2 di raggiungere il Congo. Divent\u00f2 capitano di un vascello a vapore diretto in quel paese. Le atrocit\u00e0 delle quali fu testimone e le sue esperienze vissute, non solo furono la materia del suo romanzo pi\u00f9 famoso e ambiguo, \"Cuore di tenebra\", ma cristallizzarono la sua visione della natura umana e le sue convinzioni in merito.\nQuesti aspetti furono in un certo modo influenzati anche dal trauma emotivo del viaggio e dalla malattia cronica che qui contrasse (in \"Cuore di tenebra\" Conrad analizza i mali dell'imperialismo in Africa, che stravolge la realt\u00e0 delle popolazioni indigene). Durante il viaggio divent\u00f2 amico di Roger Casement, il cui resoconto dal Congo del 1904 descrive in modo dettagliato gli abusi sofferti dalle popolazioni indigene. La descrizione del viaggio di Marlow, il protagonista del romanzo, lungo il fiume Congo segue lo stesso itinerario di Conrad.\nIn quel periodo Conrad svilupp\u00f2 una propria visione disturbata della natura del male. Le esperienze di solitudine nel mare, di corruzione e di mancanza di piet\u00e0 da parte della natura convergono per formare una coerente e tetra visione del mondo. L'isolamento, l'illusione e la risoluzione senza rimorso delle conseguenze delle debolezze dei personaggi sono i fili che tengono uniti la maggior parte dei lavori dello scrittore. Il senso di solitudine nella sua vita di esilio trovarono voce nel breve racconto del 1901 \"Amy Foster\".\nIl romanziere.\nNel 1894, all'et\u00e0 di trentasei anni, Conrad lasci\u00f2 la vita di mare e si dedic\u00f2 completamente alla scrittura; scrisse in lingua inglese. Il suo primo romanzo, \"La follia di Almayer\", ambientato sulla costa orientale del Borneo, fu pubblicato nel 1895. Con il seguente, \"Un reietto delle isole\" (1896), gett\u00f2 le fondamenta per la reputazione di romantico narratore di storie esotiche, un fraintendimento dei suoi scopi che lo avrebbe avvilito e frustrato per il resto della sua carriera.\nNel 1896 spos\u00f2 la ventiduenne inglese Jessie Emmeline George (nata il 22 febbraio 1873 in Dulwich - Londra e morta il 6 dicembre 1936 a Londra), che gli dar\u00e0 due figli, Borys Alfred (nato il 15 gennaio 1898 e morto il 13 novembre 1978) e John Alexander (nato il 2 agosto 1906 e morto il 10 ottobre 1982). Il successo finanziario per\u00f2 non arrise a Conrad, anche se una pensione di 100 sterline all'anno gli fece tirare il fiato e i collezionisti iniziarono a comperare i suoi manoscritti. La salute rest\u00f2 precaria per il resto dei suoi giorni ma continu\u00f2 a lavorare senza sosta.\nDopo aver viaggiato per alcuni anni, Conrad si stabil\u00ec con la moglie a Stanford-le-Hope, un villaggio sulla foce del Tamigi, nella contea dell'Essex. Infine pass\u00f2 gli ultimi anni della sua vita a Bishopsbourne, un villaggio che si trova nell'area naturalistica di Kent Downs, dove mor\u00ec il 3 agosto 1924 per arresto cardiaco. A quel tempo la sua casa si chiamava \"Oswalds\", mentre ora porta il nome di \"Conrad Hall\" ed \u00e8 adibita a sala comune del paese. Conrad \u00e8 sepolto con la moglie nel cimitero di Canterbury, e sulla lapide \u00e8 inciso il suo vero nome un po' storpiato: Joseph Teador Conrad Korzeniowski.\nNel 1924, l'anno stesso della morte, Conrad, che possedeva un blasone ereditario polacco, rifiut\u00f2 l'offerta di entrare nell'ordine dei cavalieri inglesi (ordine non ereditario) da parte del primo ministro laburista Ramsay MacDonald.\nI suoi romanzi \"Lord Jim\", \"Nostromo\", \"L'agente segreto\" e \"Sotto gli occhi dell'occidente\" sono tuttora molto letti ma il suo capolavoro resta il controverso \"Cuore di tenebra\", racconto famoso anche per essere stato l'ispiratore della storia del film di Francis Ford Coppola \"Apocalypse Now\", ambientato nel periodo della guerra del Vietnam.\nStile.\nUomo emotivo soggetto a depressione, insicurezza e pessimismo, Conrad disciplina il suo temperamento romantico con un illuminante moralismo. Come artista, aspira, come scritto nella prefazione del suo \"Il negro del \"Narciso\"\" (1897):\nConrad scrive nel periodo che dal punto di vista delle arti visive si chiama Impressionismo, dimostrandosi uno scrittore di prosa dei pi\u00f9 alti. La particolarit\u00e0 dell'universo dipinto dai suoi romanzi, paragonato ai quasi contemporanei come John Galsworthy, \u00e8 legata al fatto che egli difficilmente riesce a creare il \"senso di un posto\", sia che sia a bordo di una nave o in un villaggio lontano. Spesso infatti sceglie di collocare i suoi personaggi in situazioni isolate o confinate. Il suo linguaggio \u00e8 evocativo e, essendo l'inglese la sua terza lingua, risente l'influenza delle altre due, il polacco e il francese. Questa caratteristica d\u00e0 un aspetto esotico al suo inglese che sembra insolito anche quando \u00e8 grammaticalmente corretto.\nI critici letterari del tempo da una parte commentavano favorevolmente gli scritti di Conrad e dall'altra sottolineavano che il suo stile esotico, la sua narrazione complicata, i profondi temi letterari e il pessimismo spesso scoraggiavano il lettore. Pur tuttavia, quando le idee di Conrad furono confermate dagli eventi del XX secolo, egli fu ammirato per le sue convinzioni che sembravano all'unisono con i tempi a lui posteriori piuttosto che con quelli a lui contemporanei. La visione della condizione umana di Conrad era in effetti desolatamente lucida.\nFin dai suoi esordi Conrad fu molto stimato dai letterati contemporanei e con alcuni di questi strinse rapporti di amicizia: Henry James, H.G. Wells, Stephen Crane, William Henry Hudson.\nMolto conosciuta tra gli ufficiali delle Marine dei paesi di lingua inglese \u00e8 la sua Command at Sea."}
{"id": "39182", "revid": "125446999", "url": "https://it.wikipedia.org/wiki?curid=39182", "title": "Papa Cornelio", "text": "Biografia.\nNacque probabilmente verso il 180. Secondo il \"Catalogo Liberiano\" dei papi, Cornelio regn\u00f2 due anni, tre mesi e dieci giorni. Tale fonte, per questo tipo di dati, \u00e8 degna di fede in virt\u00f9 degli studi effettuati da Giusto Lipsio, Joseph Barber Lightfoot e Adolf von Harnack.\nIl suo predecessore, Fabiano, fu messo a morte dall'imperatore Decio il 20 gennaio 250, ma si dovette aspettare il successivo mese di marzo quando, grazie all'assenza dell'imperatore, l'intensit\u00e0 della persecuzione diminu\u00ec. Per la scelta del nuovo papa sorsero immediatamente due correnti di pensiero contrastanti sulla questione dei lapsi: coloro che erano rimasti saldi nella fede si divisero fra indulgenti e rigoristi verso coloro che, per paura della persecuzione, avevano ceduto ed ora sarebbero voluti tornare in seno alla Chiesa. Infine, a 14 mesi dal martirio di Fabiano, i 16 vescovi convenuti a Roma elessero Cornelio, un alto esponente dell'aristocrazia romana, contro la sua volont\u00e0, ma in base \u00ab...al giudizio di Dio e di Cristo, alla testimonianza di pressoch\u00e9 tutto il clero, al voto delle persone ivi convenute, al beneplacito dei presbiteri anziani e degli uomini di buona volont\u00e0, in un tempo in cui nessuno lo aveva preceduto, quando la sede di Fabiano che \u00e8 la sede di Pietro, ed il soglio erano vacanti\u00bb (san Cipriano, Epistole IV, 24).\nIl lungo periodo di vacanza della sede pontificia fu caratterizzato da varie polemiche, tra cui quella che invest\u00ec seriamente il vescovo di Cartagine san Cipriano, che alcuni (guidati dal presbitero Novato) consideravano un traditore perch\u00e9 era fuggito da Cartagine durante la persecuzione dell'imperatore Decio. Novato trov\u00f2 un alleato nel presbitero Novaziano, un prete di dubbia moralit\u00e0, che approfitt\u00f2 del momentaneo sbandamento della comunit\u00e0 romana per guadagnare alla sua causa i cristiani pi\u00f9 incerti e, soprattutto, per porre la sua candidatura al pontificato.\nL'elezione, a grandissima maggioranza, di Cornelio fu un colpo per Novaziano, che sped\u00ec due del suo partito a chiamare tre vescovi (conosciuti come personaggi piuttosto sprovveduti) da altrettanti angoli remoti d'Italia. Fece dire loro di venire a Roma velocemente poich\u00e9, insieme ad altri vescovi, avrebbero dovuto mediare su una divisione interna. Questi uomini semplici furono costretti a conferire l'ordine episcopale su di lui alla decima ora del giorno. Uno di questi, per\u00f2, ritorn\u00f2 alla chiesa confessando il suo peccato, \u00ab...e noi inviammo - dice Cornelio - i sostituti per gli altri due vescovi nei luoghi da cui provenivano\u00bb. Per assicurarsi la lealt\u00e0 dei suoi sostenitori Novaziano li costrinse, all'atto di ricevere la santa Comunione, a giurare sul Sangue e sul Corpo di Cristo che non sarebbero tornati da Cornelio.\nCornelio era un fautore dell'indulgenza nei confronti dei \"lapsi\", ma Novaziano, che era un rigorista e la pensava in modo opposto, contest\u00f2 l'elezione del nuovo papa. Era infatti convinto che Cornelio fosse un debole e sosteneva che nemmeno i vescovi potevano garantire la remissione di peccati gravi come omicidio, adulterio, e apostasia, ma che questi potevano essere rimessi soltanto nel Giudizio Finale.\nAlcune settimane pi\u00f9 tardi Novaziano si autoproclam\u00f2 papa e l'intero mondo cristiano fu agitato da questo scisma che sarebbe durato fino al V secolo. Tuttavia l'appoggio di san Cipriano assicur\u00f2 a Cornelio i cento vescovi d'Africa, e l'influenza di Dionisio, vescovo di Alessandria d'Egitto, port\u00f2 anche i vescovi orientali dalla sua parte; in Italia il papa riusc\u00ec a mettere insieme un sinodo di 60 vescovi, mentre Fabio, vescovo di Antiochia di Siria, rimase indeciso. Cornelio gli scrisse tre lettere, delle quali Eusebio di Cesarea riport\u00f2 alcuni estratti (\"Storia ecclesiastica\", VI.43) in cui il papa elencava i difetti nell'elezione di Novaziano e ne parlava con estrema amarezza. Da questi estratti si evince che, in quel periodo, la chiesa di Roma era formata da 46 presbiteri, 7 diaconi, 7 suddiaconi, 42 accoliti, 52 tra esorcisti, lettori e ostiari e 1500 tra vedove e persone bisognose. Grazie a questi dati Burnet e Edward Gibbon valutarono che il numero dei cristiani a Roma si aggirasse intorno alle 50.000 unit\u00e0; ma secondo Benson e Harnack questo numero era troppo elevato.\nIl sinodo condann\u00f2 Novaziano e il suo scisma.\nDegli scritti di Cornelio sono giunte fino a noi 2 lettere a Cipriano e nove risposte da Cipriano al papa. Monsignor Giovanni Mercati dimostr\u00f2 che il testo originale delle lettere di Cornelio \u00e8 nel \"latino volgare\" colloquiale che si usava all'epoca, e non nello stile pi\u00f9 classico usato dall'ex oratore Cipriano e dal dotto filosofo Novaziano.\nDopo la sua elezione, Cornelio sanzion\u00f2 le miti misure suggerite da san Cipriano ed accett\u00f2 la proposta del concilio di Cartagine del 251 di riabbracciare nella comunione, dopo la giusta penitenza, coloro che si erano persi durante la persecuzione di Decio.\nMorte e sepoltura.\nSecondo le fonti cristiane, alla morte dell'imperatore Decio nel 252, il suo successore Gaio Vibio Treboniano Gallo avrebbe iniziato una nuova persecuzione contro i cristiani: la ragione sarebbe stata l'accusa di essere portatori della pestilenza che colp\u00ec Roma nel 251/252. In realt\u00e0 pare che l'unico atto di Gallo sia stato proprio l'arresto e incarcerazione di Cornelio, che fu portato a \"Centumcellae\" (l'odierna Civitavecchia), dove mor\u00ec nel giugno del 253. Cipriano afferma ripetutamente che Cornelio fu martirizzato; il \"Catalogo Liberiano\" riporta \u00ab\"ibi cum gloria dormicionem accepit\"\u00bb, e questo pu\u00f2 significare che mor\u00ec a causa dei rigori a cui fu sottoposto durante la sua deportazione, sebbene documenti successivi affermino che fu decapitato.\nGirolamo riporta che Cornelio e Cipriano patirono il martirio nello stesso giorno di anni diversi, e la sua affermazione \u00e8 stata generalmente accettata. Infatti, secondo la \"Depositio martyrum\" del IV secolo, il \u00ab\"XVIII kl octob Cypriani Africae Romae celebratur in Callisti\"\u00bb; la festa di san Cipriano veniva cio\u00e8 celebrata a Roma, presso la tomba di Cornelio nelle catacombe di San Callisto, dove il suo corpo fu traslato nel 283. Non fu per\u00f2 sepolto nella cappella dei papi, ma in una catacomba adiacente, forse in quella di un ramo della famiglia dei Cornelii. L'iscrizione posta sulla sua tomba \u00e8 in latino, \u00ab\u00bb, mentre quelle di papa Fabiano e papa Lucio I sono in greco.\nLe sue reliquie furono poi trasferite in una basilica voluta da papa Leone I e quindi papa Adriano I le port\u00f2 nella \"domus culta\" di Capracoro (presso l'area di Montegelato, a Mazzano Romano), dove il pontefice aveva la casa paterna. Al tempo di papa Gregorio IV il suo corpo riposava nella basilica di Santa Maria in Trastevere. In quel tempo parte delle reliquie furono portate a Compi\u00e8gne, in Francia, mentre nella seconda met\u00e0 del XVIII secolo altre parti del suo corpo furono traslate nella chiesa dei Santi Celso e Giuliano.\nCulto.\nLa sua memoria viene celebrata, con quella di san Cipriano, il 16 settembre.\nSan Cornelio viene venerato sia dai cattolici che dai copti. \u00c8 oggetto di particolare venerazione in Bretagna, dove \u00e8 il santo patrono degli animali dotati di corna nella regione di Carnac. Nella chiesa parrocchiale di Carnac esiste una statua di san Cornelio intento a benedire due tori, circondato da pietre erette. Il 14 settembre di ogni anno i contadini portano sul luogo il loro bestiame per la benedizione. Anche in Cornovaglia, tra le popolazioni Bretoni d'oltremanica, esistono il culto del santo e una parrocchia a lui dedicata con il nome di Saint Cornelly.\nDal Martirologio Romano:\nTradizioni sul santo.\nSulla figura di san Cornelio esistono alcune tradizioni legate alla creazione di menhir, gli allineamenti di Carnac, in Bretagna Meridionale. Secondo le tradizioni popolari, infatti, dopo il suo esilio da Roma il santo, servendosi di due buoi per il viaggio (da qui la sua designazione a patrono degli animali con le corna), si rec\u00f2 in Francia, dove giunse inseguito da alcuni legionari."}
{"id": "39183", "revid": "1718925", "url": "https://it.wikipedia.org/wiki?curid=39183", "title": "Papa Lucio I", "text": "Biografia.\nNato a Roma in data sconosciuta, nulla si sa della sua famiglia ad eccezione del nome di suo padre, Porfiriano, riportato nel \"Liber Pontificalis\". Dove l'autore di questo documento abbia ricavato l'informazione \u00e8 tuttavia ignoto.\nDopo la morte di papa Cornelio, avvenuta in esilio nell'estate del 253, a succedergli come vescovo di Roma fu scelto Lucio. Poich\u00e9 la persecuzione della Chiesa che sarebbe iniziata, per le fonti cristiane, sotto l'imperatore Gaio Vibio Treboniano Gallo (e durante la quale Cornelio era stato bandito) proseguiva, anche Lucio fu esiliato immediatamente dopo la sua consacrazione. Di l\u00ec a poco, presumibilmente quando Valeriano divenne imperatore, per\u00f2 gli fu permesso di tornare in citt\u00e0. Il \"Catalogo Feliciano\", le cui informazioni si trovano nel \"Liber Pontificalis\", narrava del bando e del miracoloso ritorno di Lucio: \"Hic exul fuit et postea nutu Dei incolumis ad ecclesiam reversus est\".\nSan Cipriano, che scrisse una lettera di congratulazioni a Lucio per la sua elevazione alla sede romana e per il suo bando, gli sped\u00ec una seconda lettera in cui si compiaceva per il suo ritorno dall'esilio. La lettera iniziava:\nCipriano continuava affermando che il ritorno dall'esilio non rimpiccioliva la gloria della professione e che la persecuzione, che era diretta solamente contro i confessori della vera Chiesa, aveva provato quale fosse la Chiesa di Cristo. In conclusione egli descriveva la gioia della Roma cristiana per il ritorno del suo pastore.\nQuando Cipriano sosteneva che Dio attraverso la persecuzione \"cerc\u00f2 di far vergognare gli eretici e di ridurli al silenzio, cos\u00ec da far vedere dove era la vera Chiesa, chi fosse il suo vescovo scelto dalla grazia di Dio, chi fossero i suoi presbiteri in comunione col vescovo nella gloria del sacerdozio, chi fosse il vero popolo di Cristo, unito nel Suo gregge da un amore particolare, chi fossero coloro che erano oppressi dai nemici e allo stesso tempo coloro che erano protetti da Satana come propri\", evidentemente si riferiva ai seguaci di Novaziano.\nInfatti, durante il pontificato di Lucio, lo scisma di Novaziano, autoproclamatosi papa in opposizione a Cornelio, continu\u00f2.\nRiguardo al riaccoglimento dei \"lapsi\" (ricaduti nel paganesimo) Lucio si conform\u00f2 ai principi di Cornelio e Cipriano. Secondo la testimonianza di quest'ultimo, contenuta in una lettera a papa Stefano I, Lucio, come Cornelio, espresse il suo pensiero per iscritto: \"Illi enim pleni spiritu Domini et in glorioso martyrio constituti dandam esse lapsis pacem censuerunt et poenitentia acta fructum communicationis et pacis negandum non esse litteris suis signaverunt\" (Anche a loro, colmi dello spirito di Dio e confermati nel glorioso martirio, dopo la giusta penitenza, non dovrebbe essere negato il godimento della comunione e della riconciliazione).\nMorte e sepoltura.\nLucio mor\u00ec all'inizio di marzo del 254. Nel \"Depositio episcoporum\", la \"Cronografia del 354\" indica la sua data di morte nel 5 marzo, mentre il \"Martyrologium Hieronymianum\" nel 4 marzo. Forse Lucio mor\u00ec il 4 marzo e fu sepolto il 5.\nSecondo il \"Liber Pontificalis\" questo papa fu decapitato al tempo di Valeriano, ma questa testimonianza non pu\u00f2 essere accettata perch\u00e9 le persecuzioni di Valeriano iniziarono pi\u00f9 tardi del marzo 254. \u00c8 vero che Cipriano nella lettera a Stefano sopra riportata gli tributa, cos\u00ec come a Cornelio, il titolo onorario di martire: \"servandus est enim antecessorum nostrorum beatorum martyrum Cornelii et Lucii honor gloriosus\" (la gloriosa memoria dei nostri predecessori i beati martiri Cornelio e Lucio dovr\u00e0 essere preservata), ma probabilmente si riferiva al breve esilio di Lucio. Cornelio, che mor\u00ec in esilio, dopo la sua morte fu onorato come martire dai romani, ma non Lucio. Nel calendario romano delle feste, \"Cronografia del 354\", viene ricordato nel \"Depositio episcoporum\", ma non nel \"Depositio martyrum\". Ciononostante, come si evince dal \"Martyrologium Hieronymianum\", la sua memoria era particolarmente onorata. Eusebio di Cesarea, inoltre, riportava (\"Historia Ecclesiastica\", VII, 10) che Valeriano nella prima parte del suo regno fu favorevole ai Cristiani, infatti, il primo editto di persecuzione dell'imperatore apparve solamente nel 257.\nLucio fu sepolto in un compartimento della cripta papale nelle catacombe di San Callisto. Durante gli scavi della cripta, Giovanni Battista de Rossi rinvenne un grande frammento dell'epigrafe originale che riportava solamente il nome del papa in greco: \"LOUKIOS\". La lastra era rotta immediatamente dopo questa parola, e probabilmente non c'era scritto altro oltre al titolo \"EPISKOPOS\" (vescovo). Le reliquie del santo furono traslate da papa Paolo I (757-767) nella Chiesa di San Silvestro in Capite, poi da papa Pasquale I (817-824) nella Basilica di Santa Prassede. La sua testa attualmente \u00e8 conservata in un reliquiario nella Cattedrale cattolica di Sant'Ansgar a Copenaghen, in Danimarca. La reliquia venne portata a Roskilde attorno all'anno 1100, dopo che Lucio era stato dichiarato patrono della regione danese della Selandia da papa Pasquale II (1099-1118). \u00c8 tra le poche reliquie ad essere sopravvissute alla Riforma in Danimarca.\nL'autore del \"Liber Pontificalis\" ha attribuito arbitrariamente a San Lucio un decreto secondo il quale due presbiteri e tre diaconi dovevano sempre accompagnare il vescovo per essere testimoni della sua vita virtuosa: \"Hic praecepit, ut duo presbyteri et tres diaconi in omni loco episcopum non desererent propter testimonium ecclesiasticum\". \u00c8 probabile che tale misura si sarebbe resa necessaria, a certe condizioni, in un periodo pi\u00f9 tardo; ma ai tempi di Lucio ci\u00f2 era inconcepibile. La storia contenuta nel \"Liber Pontificalis\" secondo cui Lucio, in punto di morte, diede all'arcidiacono Stefano il potere sulla Chiesa (come accadr\u00e0 tre secoli dopo a Felice III e Bonifacio II) \u00e8 inventata.\nCulto.\nLa festa di San Lucio si celebra il 5 marzo.\nDal Martirologio Romano:"}
{"id": "39184", "revid": "125791730", "url": "https://it.wikipedia.org/wiki?curid=39184", "title": "Litfiba", "text": "I Litfiba sono un gruppo musicale italiano formatosi a Firenze nell'autunno del 1980.\nFigure chiave della formazione, sin dalle origini e per periodi alterni, sono Ghigo Renzulli, Gianni Maroccolo, Antonio Aiazzi e il frontman, Piero Pel\u00f9, aggregatosi alla band poche settimane dopo la fondazione della stessa. Il sound del primo periodo, durante tutti gli anni ottanta, \u00e8 una personale interpretazione della new wave, capace di coniugare il fascino etnico dei suoni mediterranei con la spigolosit\u00e0 delle atmosfere dark anglofone. Negli anni novanta i Litfiba si propongono prima con un sound hard rock latineggiante per poi avvicinarsi al pop-rock, riscuotendo ampio successo commerciale. Nel 1999 Piero Pel\u00f9 lascia il gruppo per intraprendere una carriera solista, al contempo la band continua la sua attivit\u00e0 reclutando due nuovi cantanti. L'11 dicembre 2009 viene annunciata la reunion tra Ghigo Renzulli e Piero Pel\u00f9 tramite un comunicato sul sito ufficiale del gruppo. A fine 2021 il gruppo rende noto il ritiro dalle scene dopo 42 anni di attivit\u00e0, con un ultimo tour previsto per l'anno seguente.\nOrigine del nome.\nIl nome della band nasce dall'ipotetico indirizzo telex della sala prove utilizzata dalla band sin dagli esordi, situata a Firenze in via de' Bardi al numero civico 32: \"L\" (prefisso sistema Iricon), \"IT\" (Italia), \"FI\" (Firenze), \"BA\" (via de' Bardi).\nStoria.\nLa formazione \"classica\" (1980-1990).\nGli esordi.\nIl nucleo originario del gruppo, in quel momento ancora senza nome, \u00e8 formato da cinque elementi: Federico Renzulli detto \"Ghigo\" alla chitarra e alla voce (ex Caf\u00e8 Caracas nei quali militava al basso Raf), Sandro Dotta alla chitarra, Gianni Maroccolo al basso, Antonio Aiazzi alle tastiere, Francesco Calamai alla batteria, questi ultimi tutti provenienti dai Destroyers; poco dopo Dotta abbandona il gruppo che ingaggia Piero Pel\u00f9 (ex Mugnions) alla voce.\nIl gruppo \u00e8 influenzato fortemente dal punk, dal dark e dalla nascente new wave, generi molto in voga in quel periodo nel panorama musicale europeo e di cui Firenze fu una piccola capitale italiana grazie a band come i Diaframma e i Neon. L'esordio dal vivo avviene il 6 dicembre 1980 con un concerto alla Rokkoteca Brighton, un'appendice della casa del popolo di Settignano, vicino a Firenze.\nNel 1982 la band incide il primo EP contenente cinque pezzi e intitolato \"Litfiba\" e, nello stesso anno, vince la seconda edizione del Rock Festival Italiano, il cui premio prevede la pubblicazione di un 45 giri. Intanto Calamai lascia il posto a Renzo Franchi (gi\u00e0 batterista nei Caf\u00e8 Caracas di Renzulli e Raf). Nel 1983 esce il singolo \"Luna/La preda\", il primo pubblicato dal gruppo. Nello stesso anno partecipano alla compilation \"Body Section\" con il brano \"Transea\" e pubblicano \"Eneide di Krypton\", colonna sonora dell'omonimo spettacolo della compagnia teatrale Krypton.\nNel 1983 arriva Ringo De Palma (ex Mugnions come Pel\u00f9) alla batteria, e nel 1984 vede la luce l'EP \"Yassassin\" che contiene, oltre alla title-track in due versioni differenti, anche la ballata \"Elettrica danza\". Nei concerti di quel periodo collabora come ospite al violino il polistrumentista Adriano Primadei. I Litfiba partecipano, inoltre, alla compilation \"Catalogue Issue\" con due brani inediti, \"Versante est\" ed \"Onda araba\". Proprio da questa raccolta, prodotta da Alberto Pirelli e prima pubblicazione della I.R.A. Records, nasce lo slogan \"La nuova musica italiana cantata in italiano\", che andr\u00e0 a identificare una sorta di movimento musicale cui appartenevano band di ispirazione new wave che si impegnavano a conciliare la lingua italiana con le nuove tendenze che arrivavano da oltremanica. Nello stesso anno viene stampato anche il \"Live in Berlin\": un bootleg su musicassetta, autorizzato dalla band, che in questo primo periodo comincia a farsi conoscere ed apprezzare anche fuori dall'Italia.\nLa \"Trilogia del potere\".\nSempre per l'IRA, i Litfiba pubblicano il primo LP, \"Desaparecido\", che li propone al grande pubblico. Il suono del disco unisce le influenze new wave con un gusto per la melodia tipicamente mediterranea e i temi portanti dei testi sono il rifiuto della violenza e l'antimilitarismo. Come dall'inizio e come sar\u00e0 fino al 1989, la scrittura dei brani era frutto di un lavoro collettivo, ma dato che il solo a essersi voluto iscrivere alla SIAE era Ghigo Renzulli, quest'ultimo adott\u00f2 per la stessa SIAE lo pseudonimo \"Litfiba\"; un escamotage affinch\u00e9 la band riscuotesse tutte le royalties dovute evitando che lo stesso Renzulli figurasse, come nei dischi precedenti, come unico autore.\n\"Desaparecido\" \u00e8 seguito sempre nel 1985 dall'EP \"Amsterdam\", in collaborazione con i Diaframma e nel 1986 da un altro EP, \"Transea\". Alla fine dello stesso anni esce il secondo album, il pi\u00f9 ambizioso: \"17 re\", registrato in tre mesi e da molti ritenuto il capolavoro della band. Si spazia dal dark, al rock, al punk, tutto condito con testi visionari e suggestioni folk.\nDal tour successivo \u00e8 tratto il live \"12-5-87 (aprite i vostri occhi)\", il primo disco dal vivo, registrato al Tenax di Firenze.\nNel 1988 vede la luce l'album \"Litfiba 3\", capitolo conclusivo della \"Trilogia del potere\", un ideale 'concept' ispirato dal rifiuto di ogni forma di totalitarismo del quale fanno parte anche \"Desaparecido\" e \"17 re\". Meno sognante dei precedenti, ma ugualmente suggestivo, \u00e8 l'ultimo lavoro ove prevalgono le influenze dark e wave che continueranno comunque ad affiorare timidamente nel sound della band. \"Litfiba 3\" \u00e8 il primo album italiano registrato interamente in digitale.\nRinunciando a forme di promozione classiche, come quella televisiva, i Litfiba riescono a raggiungere livelli di popolarit\u00e0 impensabili per un gruppo rock italiano, guadagnandosi un contratto con una major: la CGD, sussidiaria del gruppo Warner, la quale acquisisce nel proprio catalogo i dischi pubblicati in precedenza dall'IRA e permette loro di realizzare il secondo album dal vivo \"Pirata\" (che presenta alcuni rifinimenti delle tracce in studio). Pubblicato nel 1989, l'album diventa Disco d'oro e consacra la band definitivamente al grande pubblico e inoltre segna il loro definitivo passaggio dalla new wave al rock.\nNello stesso periodo, le divergenze artistiche tra i componenti della band e decisionali tra il manager Alberto Pirelli e Gianni Maroccolo inducono quest'ultimo a lasciare il gruppo, seguito a ruota da Antonio Aiazzi. Dopo poco anche De Palma sar\u00e0 costretto a lasciare momentaneamente la band per problemi di salute dovuti alla sua dipendenza da droghe pesanti. Il batterista non riuscir\u00e0 pi\u00f9 a tornare a suonare con la band in quanto scomparir\u00e0 tragicamente per overdose da eroina il primo giugno del 1990.\nIl binomio artistico Pel\u00f9-Renzulli (1990-1999).\nLa \"Tetralogia degli elementi\".\nIn seguito a questa prima scissione la band diventa \"de facto\" un duo. Ghigo e Piero rimangono i soli titolari del nome Litfiba e con loro rimane Antonio Aiazzi, in qualit\u00e0 di collaboratore; a completare la nuova formazione a sei si uniscono Roberto Terzani al basso, Daniele Trambusti alla batteria e Candelo Cabezas alle percussioni. Dal tour che ne segue, il \"Pirata tour '90\", la band trae una VHS dal vivo omonima. La band partecipa inoltre alla compilation \"Union\" con il brano \"Il tempo di morire\" (cover di Lucio Battisti).\nPel\u00f9 e Renzulli si mettono quindi a lavorare al nuovo disco che esce nel dicembre del 1990, \"El diablo\". Questo nuovo album \u00e8 il primo del progetto Tetralogia, celebra idealmente l'elemento fuoco e segna una evoluzione stilistica della band, i cui arrangiamenti seguono un percorso musicale spiccatamente rock. Con questo disco i Litfiba si aprono ad un maggiore consenso di pubblico, non solo italiano, riscuotendo ampio successo. La title-track \u00e8 tuttora uno degli anthem rock per antonomasia, \"Il volo\" \u00e8 dedicata alla tragica scomparsa del batterista Ringo De Palma e \"Proibito\" \u00e8 diventato un inno all'antiproibizionismo. Dal tour che ne seguir\u00e0 (e che vede come secondo chitarrista Federico Poggipollini), verr\u00e0 tratta una VHS (poi ristampata in DVD nel 2002) intitolata \"El diablo Tour\"\nL'antologia \"Sogno ribelle\" pubblicata nel 1992 \u00e8 la prova del nuovo corso, con diversi brani del periodo precedente riveduti in chiave molto pi\u00f9 rock. In essa sono inclusi anche due pezzi live tratti dall\"'El diablo tour\" e l'inedito \"Linea d'ombra\". Sogno Ribelle sar\u00e0 anche il titolo della versione VHS (anch'essa ristampata in DVD nel 2002) dell'album. Si tratta di una raccolta dei loro videoclip, con una lunga intervista inedita che documenta la storia e il nuovo stile del gruppo.\nNel 1993, con Franco Caforio alla batteria al posto di Trambusti, esce l'album pi\u00f9 rock e \"duro\" del gruppo: \"Terremoto\". Dedicato all'elemento terra, l'album \u00e8 un concentrato di rock massiccio, talora ai confini del metal e comprende liriche che trattano il tema della mafia, dell'indottrinamento televisivo, del fascino perverso del denaro, dei mutamenti politici e sociali in corso in Italia e ancora dell'antimilitarismo. Al relativo tour non prender\u00e0 parte Poggipollini, che inizier\u00e0 tempo dopo la sua collaborazione con Ligabue. Nello stesso anno i Litfiba appariranno anche nella compilation \"Firenze sogna!\" con un brano inedito del 1983 intitolato \"Anniversary\".\nPassati dalla CGD alla EMI (con varie traversie giuridiche che porteranno all'uscita di numerose compilation non autorizzate) i Litfiba pubblicano nel 1994 \"Colpo di coda\", testimonianza live del \"Terremoto Tour\". Il disco \u00e8 un doppio album con due inediti (\"A denti stretti\" e \"Africa\", quest'ultimo in versione live) che nella prima edizione comprende anche il booklet fotografico, realizzato dal fotografo Alex Majoli, chiamato \"Novantanovefoto\".\nNello stesso anno, con Daniele Bagni al basso al posto di Terzani (che passa a suonare la seconda chitarra), la band d\u00e0 vita al terzo LP della \"Tetralogia degli elementi\", dedicato all'aria e intitolato \"Spirito\". Prodotto dai Litfiba stessi con la collaborazione di Rick Parashar, il disco intraprende una strada diversa dai pi\u00f9 recenti lavori, con canzoni pi\u00f9 solari, fantasiose e positive.\nNel 1995 il gruppo pubblica \"Lacio drom\", un album contenente i singoli di \"Spirito\" nella loro versione remixata radiofonica e varie testimonianze di brani dal vivo. In allegato al disco una VHS (poi ristampata in DVD nel 2011 nella raccolta Litfiba Rare &amp; Live) con diversi filmati del dietro le quinte dello \"Spirito Tour\", inclusa un'intervista di Pel\u00f9 a Licio Gelli, uno dei personaggi pi\u00f9 controversi della storia italiana.\nL'elemento mancante, l'acqua, \u00e8 il centro tematico e sonoro di \"Mondi sommersi\" del 1997, l'album dell'ulteriore trionfo della band (oltre 500.000 copie in breve tempo) che vede la definitiva fuoriuscita di Aiazzi, mentre Terzani svolge il doppio ruolo di tastierista e secondo chitarrista.\nLa pi\u00f9 grande tourn\u00e9e nella storia del gruppo d\u00e0 vita a due testimonianze live pubblicate nel 1998: \"Croce e delizia\", un doppio album live, dedicato alla memoria del percussionista Candelo Cabezas prematuramente scomparso, ed una VHS dallo stesso titolo, il cui ricavato va alle popolazioni colpite dal terremoto in Umbria e Marche.\nLa separazione.\nIl successivo capitolo fu \"Infinito\", dedicato ad un nuovo elemento, il tempo. \"Infinito\", con 1.000.000 di copie vendute, risulta essere il disco con maggiore successo nella storia della band e riesce ad attirare nuovo pubblico, pur trascinandosi dietro forti critiche dai vecchi fan per il suo suono molto leggero ed orientato verso il pop pi\u00f9 commerciale.\nNel 1998 sarebbe scaduto il contratto di management con la IRA e Pel\u00f9 premeva per fondarne uno personale, oltre a un'etichetta per gestire le edizioni musicali e le future produzioni della band. Renzulli non accett\u00f2 e opt\u00f2 per continuare a lavorare con Alberto Pirelli.\nSi cre\u00f2 una grossa tensione tra i due musicisti e, durante le registrazioni del nuovo album, l'incrinatura divent\u00f2 sempre pi\u00f9 marcata, sia a livello artistico che personale: la rottura divenne definitiva. Venne comunque terminato il disco, che venne pubblicato a gennaio '99 e che paradossalmente and\u00f2 primo in classifica.\nIl 25 marzo del '99 Renzulli e Pel\u00f9 si riunirono insieme ai rispettivi studi legali e sancirono legalmente la separazione e la messa in liquidazione della societ\u00e0 Litfiba s.n.c. di cui erano i soci. Negli accordi legali di separazione, fra le altre clausole, Renzulli mantenne il nome della band, il quale era il suo pseudonimo SIAE dal 1983, e Pel\u00f9 prese il logo del cornucuore di cui era stato l'ideatore.\nAd aprile part\u00ec la tourn\u00e9e di un mese nei palasport che fece registrare il tutto esaurito ad ogni data, e durante la quale cominciarono a trapelare le prime voci di un possibile scioglimento. Alla conclusione dei concerti Pel\u00f9 ufficializz\u00f2 l'abbandono e l'inizio della carriera da solista; l'ultimo concerto del cantante con i Litfiba fu al \"Monza Rock Festival 1999\", evento organizzato per il 10 luglio 1999 all'autodromo ma che slitt\u00f2 al giorno successivo, per via di un nubifragio che rese impossibile lo svolgimento del concerto. Anche gli altri componenti degli ultimi anni lasciarono: Bagni, Terzani e Caforio seguirono Pel\u00f9 nella sua nuova avventura.\nDue nuovi cantanti (1999-2009).\nL'era Cabo.\nGhigo Renzulli decide di ricominciare il cammino immediatamente con una band del tutto rinnovata e ringiovanita: il nuovo cantante \u00e8 Gianluigi Cavallo, detto \"Cabo\", sconosciuto al grande pubblico e che suoner\u00e0 anche la chitarra in affiancamento a Ghigo; basso e batteria vanno invece alla sezione ritmica dei Malfunk: Gianluca Venier e Ugo Nativi.\nLa band fa quindi uscire agli inizi del 2000 l'album \"Elettromacumba\" che supera le 150.000 copie vendute. Il sound del disco \u00e8 decisamente pi\u00f9 rock del precedente lavoro. Costretti a confrontarsi con un pubblico disorientato nel vedere una band priva di quello che era stato il carismatico frontman per quasi vent'anni, i Litfiba si imbarcano nell'\"Elettrotour\", con Mauro Sabbione alle tastiere (gi\u00e0 collaboratore della band nel disco \"El diablo\"). Il periodo successivo al tour vede nascere l'innovativa idea del \"Live on Line\": 15 brani tratti dal tour vengono messi sul web tramite il portale Lycos, in modo che chiunque li possa scaricare e ascoltare liberamente, andandosi a creare un vero e proprio cd completo di copertina.\nNonostante le difficolt\u00e0, i Litfiba si mettono poi a lavorare al nuovo album, con un ennesimo cambio tra i membri: Ugo Nativi esce dalla band e al suo posto subentra Gianmarco Colzi, ex Rock Galileo.\nIl nuovo lavoro, \"Insidia\", viene pubblicato ad ottobre 2001 e vende circa 50.000 copie. Questo disco presenta toni pi\u00f9 oscuri, testi con una forte connotazione simbolica, utilizzo copioso dell'elettronica, con Sabbione alle tastiere, chitarre aggressive e la collaborazione compositiva di Gianluca Venier. Il disco sar\u00e0 il pi\u00f9 apprezzato dell'era post-separazione malgrado le vendite non ripetano certo i successi del recente passato.\nLa band trascorre l'anno successivo in tour (prima parte del \"Never Ending Tour\") al termine del quale viene contattata per realizzare la colonna sonora per l'Italia del videogioco \"\": nasce cos\u00ec il singolo \"Larasong\". In occasione della realizzazione del brano si riavvicina alla band lo storico tastierista Antonio Aiazzi, che permarr\u00e0 nella formazione nei due anni di concerti che seguiranno: \"Lara Tour\" (2003) e \"04 Tour\" (rispettivamente seconda e terza parte del \"Never Ending Tour\"), la cui ultima data \u00e8 stata scelta per girare il DVD \"Cento giorni verso est...\", realizzato dal fanclub della band.\nNel 2003 la band pubblica \"The Platinum Collection\", un triplo cd contenente i maggiori successi incisi fra il 1994 ed il 2001, ossia il periodo della band sotto la EMI, segnando il termine del contratto con essa. Fanno parte di tale best of anche 7 tracce live inedite tratte dal \"Lara Tour\".\nPer il nuovo disco si dovr\u00e0 attendere fino al 2005, quando la band pubblica \"Essere o sembrare\" sotto l'indipendente Edel Music, meno ispirato del precedente, forse per le nuove tensioni artistiche che, ancora una volta nella sua storia, la formazione deve affrontare. Nello stesso anno, in occasione del 25\u00ba anniversario della nascita della band, la Sony Music pubblica \"'99 Live\", prodotto dall'ex frontman Piero Pel\u00f9 e contenente un concerto del tour del disco \"Infinito\".\nNel novembre 2006 Ghigo decide di sciogliere la band. Cabo annuncia la propria uscita dalla band con una mail inviata ai fan e ne consegue un periodo di stop in cui il fondatore, Ghigo, cerca di ricomporre i pezzi per una nuova partenza.\nLa fase Margheri.\nUn nuovo progetto parte nel 2007 e la prima novit\u00e0 \u00e8 il rientro del polistrumentista Roberto Terzani al basso, in sostituzione di Venier. Un anno pi\u00f9 tardi viene ufficializzato il ritorno in attivit\u00e0 della formazione che, oltre al bassista e Renzulli, propone alla voce Filippo Margheri, giovane cantante proveniente da un gruppo underground fiorentino: i Miir. Completa la formazione il batterista Pino Fidanza, ex Scaramouche.\nI Litfiba scelgono la rete per ripresentarsi e lo fanno pubblicando, nel 2008, il videoclip dell'inedito \"Effetti collaterali\", e nel 2009 il \"Five on Line\", un EP autoprodotto diffuso solo in formato digitale, composto da 5 pezzi registrati in presa diretta in sala prove: tre inediti (\"Sepolto vivo\", \"Effetti collaterali 1.1\" e \"Terra di nessuno\") e due da repertorio (\"Animale di zona\" e \"Luce che trema\"). Successivamente vengono pubblicate altre due canzoni in streaming: \"La rabbia in testa\" e \"Sepolto vivo 2.0\".\nVengono effettuati due concerti ad Aosta e Modena, ma il tour non decolla e l'indifferenza contro cui si devono scontrare i Litfiba \u00e8 ben pi\u00f9 forte delle previsioni e, durante la lavorazione del nuovo album, Ghigo \u00e8 contattato da Rudy Zerby della Sony, dalla Friends &amp; Partners e da Pel\u00f9 per vedere se fosse stato possibile formare nuovamente la band anni '90.\nDopo varie trattative Ghigo decide di accettare.\nReunion e gli ultimi anni (2009-2022).\nLa \"Trilogia degli Stati\".\nL'11 dicembre 2009 viene annunciato a sorpresa, sul sito della band, il ricongiungimento tra Ghigo e Piero nei Litfiba, con il ritorno, dopo 10 anni, di Pel\u00f9 alla voce. Completano la formazione il rientrante bassista Daniele Bagni, il tastierista Federico Sagona che aveva gi\u00e0 collaborato negli ultimi anni con Pel\u00f9 da solista, mentre alla batteria rimane arruolato Pino Fidanza. La band viene messa sotto contratto da Sony Music, la quale ristampa gli ultimi tre album in studio con Pel\u00f9 prima della scissione.\nNel gennaio 2010 Piero Pel\u00f9 e Ghigo Renzulli lavorano in studio alla produzione di due brani inediti. La band si imbarca in una lunga tourn\u00e9e in Italia (con prologo all'estero) che godr\u00e0 di un ampio consenso di pubblico e testimonier\u00e0 la rinascita della formazione fiorentina.\nIl 1\u00ba giugno 2010 esce \"Stato libero di Litfiba\", un doppio album live composto da 24 canzoni storiche e due inediti: \"Sole nero\" e \"Barcollo\". Entrambi i singoli (con relativi videoclip promozionali) sono prodotti da Pel\u00f9 e Renzulli, vedono il ritorno dello storico collaboratore Francesco Magnelli alle tastiere e sono mixati da Tim Palmer agli Electric Lady Studios di New York, mentre il mastering viene realizzato agli Sterling Studios, sempre nella Grande Mela, da Greg Calvi.\nSi tratta del primo capitolo, cui seguiranno i due album di inediti \"Grande nazione\" ed \"Eut\u00f2pia\", che andranno successivamente a comporre la \"Trilogia degli Stati\".\nDopo un nuovo tour, questa volta invernale e cominciato a novembre 2010, i Litfiba si sono esibiti nel marzo 2011 in una tourn\u00e9e che ha toccato le maggiori capitali europee. Hanno firmato, inoltre, la colonna sonora del film \"Pivano Blues - Sulla strada di Nanda\", con il brano \"Dimmi dei nazi\".\nIl 17 gennaio 2012 esce il nuovo disco d'inediti intitolato \"Grande nazione\". L'album \u00e8 anticipato da due singoli: \"Squalo\" uscito il 25 novembre 2011 e \"La mia valigia\" uscito il 13 gennaio 2012.\nIl nuovo disco \u00e8 anticipato anche dal cosiddetto \"Litfiba Day\": per un solo giorno viene proiettato in alcuni cinema \"Cervelli in fuga\", un documentario girato durante il tour europeo 2011. Nella prima settimana di uscita, l'album si piazza al primo posto della classifica degli album pi\u00f9 venduti in Italia, riportando i Litfiba in vetta alla classifica dopo ben 13 anni dall'ultima volta. Per il tour si aggiunge alla formazione un secondo chitarrista, Cosimo Zannelli, gi\u00e0 musicista nell'ultima fase solista di Piero Pel\u00f9. Per promuovere il tour vengono realizzati due videoclip per le canzoni \"Grande nazione\" e \"Brado\".\nNell'aprile del 2012 viene pubblicato il singolo \"Elettrica\" tratto dall'ultimo album.\nIl 22 settembre 2012, al Campovolo di Reggio Emilia, i Litfiba partecipano, insieme ad altri 12 artisti del panorama musicale italiano, al concerto Italia Loves Emilia, l'iniziativa di beneficenza per la raccolta fondi a favore delle popolazioni emiliane colpite dal sisma del 20 maggio, suonando davanti a 150.000 persone.\nTrilogia Tour con la formazione originale.\nIl 1\u00ba giugno 2012 la band si \u00e8 esibita per una nuova data al Mandela Forum di Firenze (inizialmente prevista allo Stadio Artemio Franchi) per un concerto in onore dello scomparso batterista Ringo de Palma. Si tratta di un primo riavvicinamento con alcuni componenti storici dei Litfiba del passato, perch\u00e9 per l'occasione sul palco con Pel\u00f9 e Renzulli sono saliti come ospiti alcuni musicisti di precedenti line-up della band, a partire dai fondatori Gianni Maroccolo al basso ed Antonio Aiazzi alle tastiere, oltre a Daniele Trambusti alla batteria e Federico Poggipollini alla chitarra ritmica. Inoltre \u00e8 stato ospite anche Federico Fiumani dei Diaframma, con cui la band fiorentina ha suonato \"Amsterdam\".\nNel 2013 la band intraprende un nuovo tour denominato \"Trilogia 1983-1989\", in cui vengono eseguiti brani della Trilogia del potere ed altre canzoni del periodo 1983-1989. Per l'occasione rientrano nuovamente nella band due componenti fondatori, Gianni Maroccolo e Antonio Aiazzi (rispettivamente basso e tastiere), oltre alla new entry Luca Martelli (Giorgio Canali &amp; Rossofuoco, Gli Atroci) alla batteria. La tourn\u00e9e inizia il 26 gennaio (la data zero si tiene in Svizzera) e termina il 3 agosto per un totale di 17 concerti, tra sessione invernale ed estiva.\nIl 26 marzo 2013 viene pubblicato \"Trilogia 1983-1989 live 2013\", un doppio live registrato proprio durante le prime due date del tour all'Alcatraz di Milano.\nIl 24 settembre 2013 Pel\u00f9 e Renzulli annunciano di prendersi una pausa, durante la quale dedicarsi ai rispettivi progetti personali e alla scrittura del successivo album in studio.\nMa, a sorpresa, la band concede un'ulteriore uscita pubblica per chiudere l'esperienza \"Trilogia\". Il 27 luglio 2014 si esibiscono a Torino per la serata conclusiva del Traffic Festival, tenutasi in Piazza San Carlo, davanti a 50.000 spettatori.\nTetralogia Tour.\nIl 13 gennaio 2015 viene pubblicato un cofanetto dal titolo \"Tetralogia degli elementi\". Il cofanetto racchiude tutti gli album in studio della tetralogia (\"El diablo\" del 1990, \"Terremoto\" del 1993, \"Spirito\" del 1994 e \"Mondi sommersi\" del 1997) pi\u00f9 un DVD contenente la registrazione inedita di una tappa del \"Terremoto Tour\" del 1993.. Lo stesso giorno parte un tour denominato \"Tetralogia degli elementi Live\". A completare la formazione, al fianco di Pel\u00f9 e Renzulli, ci sono i confermati Luca Martelli alla batteria, Federico Sagona alle tastiere e la new entry Franco \"Ciccio\" Li Causi al basso (ex bassista dei Negrita).\nLa tourn\u00e9e, il cui partner ufficiale \u00e8 RTL 102.5. e che riprende i brani pi\u00f9 significativi degli album che compongono la tetralogia, comprende, fra sessione invernale ed estiva, 17 date.\nIl 6 dicembre 2015, al Viper di Firenze, la band festeggia i 35 anni dalla sua primissima e ormai leggendaria esibizione alla Rokkoteca Brighton con un concerto-evento nel quale si sono eccezionalmente alternati per la prima volta sul palco tutti i musicisti che hanno fatto parte della storia della band, ad eccezione dei bassisti Terzani e Bagni e dei cantanti Cavallo e Margheri.\nEut\u00f2pia.\nIl 22 luglio 2016 \u00e8 stata annunciata l'uscita di un nuovo album di inediti, prevista per l'11 novembre. La scelta della data 11/11 \u00e8 simbolica: si tratta infatti dell'undicesima pubblicazione in studio della coppia Pel\u00f9-Renzulli (dieci album e una colonna sonora). Il 13 settembre viene annunciato sulla pagina Facebook della band il titolo del nuovo album, \"Eut\u00f2pia\", oltre alle prime 4 date del nuovo \"Eut\u00f2pia Tour\" 2017, rispettivamente a Padova, Milano, Roma e Firenze. Il concerto sold-out del Forum di Assago viene trasmesso in diretta radiovisione da RTL 102.5.\nIl 7 ottobre 2016 esce il primo singolo estratto dall'album \"Eut\u00f2pia\", dal titolo \"L'impossibile\". L'11 novembre viene pubblicato il disco che, assieme a \"Stato libero di Litfiba\" e \"Grande nazione\", va a completare la \"Trilogia degli Stati\" iniziata nel 2010. Fabrizio Simoncioni, musicista, sound engineer e storico collaboratore della band, entra in formazione come tastierista. In studio si sono alternati alle tastiere e synth ben cinque musicisti: oltre a Simoncioni, hanno contribuito ai brani del disco anche ex membri dei Litfiba come Antonio Aiazzi, Gianluca Venier, Federico Sagona, oltre a Nicol\u00f2 Fragile (ex Gotthard). Il 6 gennaio 2017 esce il secondo singolo dell'album: \"Straniero\". Terzo e ultimo singolo estratto \u00e8 \"Maria Coraggio\", dedicato alla collaboratrice di giustizia Lea Garofalo. Eut\u00f2pia viene certificato Disco d'oro e a giugno i Litfiba vengono premiati durante la serata del Wind Music Awards 2017 all'Arena di Verona. Segue un'ulteriore serie di date estive che portano la band a suonare in vari festival e arene italiane. Il tour estivo termina il 2 settembre con il concerto in Piazza Duomo a Prato.\nIl 19 maggio 2017 esce \"Spirito (Legacy Edition)\", ri-edizione di \"Spirito\", che contiene, oltre all'album rimasterizzato, 4 brani dello stesso album re-mixati da Tom Lord Alge e il doppio cd live \u201cSpirito Tour\u201d, registrato a Modena il 23 marzo 1995.\nL'ultimo tour e lo scioglimento.\nTra il 2018 e il 2021 la band \u00e8 in pausa, con Piero Pel\u00f9 e Ghigo Renzulli, i due co-titolari del marchio, impegnati a portare avanti i rispettivi progetti solisti con le uscite di album (\"Pugili Fragili\" per il primo e \"Cinematic\", disco interamente strumentale accreditato al progetto \"No.Vox\", per il secondo) e pubblicazioni editoriali (la biografia \"40 Anni da Litfiba\" per Ghigo e il romanzo autobiografico \"Spacca L'Infinito\" per Piero). La pandemia di Covid-19 in Italia ha reso impossibile, oltre alla possibilit\u00e0 per i due artisti di promuovere in tour i due lavori, la celebrazione per i 40 anni di attivit\u00e0 della band, festeggiati in tono minore il 6 dicembre 2020.\nIl 13 Dicembre 2021 a Milano viene annunciata ufficialmente da Piero Pel\u00f9 e Ghigo Renzulli la conclusione dell'esperienza Litfiba durata 42 anni, con un tour di addio previsto per l'anno seguente: \"L'Ultimo Girone\". I concerti si apriranno il 26 aprile 2022 a Padova, per poi fare tappa a Napoli, Roma, Firenze e Milano, con l'ultima data fissata per il 25 maggio 2022 all'Alcatraz. Il duo Pel\u00f9-Renzulli sar\u00e0 accompagnato sul palco dai confermati Fabrizio Simoncioni (tastiere) e Luca Martelli (batteria), dal nuovo innesto Dado Neri (basso, gi\u00e0 collaboratore di Celentano, Nannini, Tozzi, Vanoni) e alcuni ospiti. "}
{"id": "39185", "revid": "1272592", "url": "https://it.wikipedia.org/wiki?curid=39185", "title": "Papa Stefano I", "text": "Biografia.\nSecondo gli elenchi dei papi pi\u00f9 antichi, proveniva da una nobile famiglia romana da tempo convertita al Cristianesimo e suo padre si chiamava \"Jovius\" (Giovio). Anche se ci sono dei dubbi sulle date connesse al pontificato di Stefano, generalmente si ritiene che fu consacrato il 12 maggio 254, divenendo vescovo di Roma. Quello era un periodo in cui, pur non essendoci persecuzioni esterne, la Chiesa era lacerata da dispute interne. Egli era preposto ad una delle sette diaconie in cui pochi anni prima papa Fabiano aveva diviso Roma e fu eletto presso il cimitero di San Callisto da presbiteri e diaconi \"titulari\", in rappresentanza di tutti i fedeli. Non \u00e8 storicamente provata l'affermazione contenuta nel \"Liber Pontificalis\" secondo la quale papa Lucio I, poco prima di essere martirizzato, avrebbe lasciato la cura della Chiesa al suo arcidiacono, Stefano. La maggior parte di ci\u00f2 che si conosce sul suo pontificato \u00e8 connesso direttamente o indirettamente con gli insegnamenti dell'antipapa Novaziano.\nQuestione sui sacramenti.\nLe Chiese d'Africa e d'Asia Minore si ponevano un problema molto concreto: \u00e8 da considerarsi valido il battesimo praticato dagli eretici? Essi, in maniera rigorista, ritenevano che il sacramento avrebbe dovuto essere conferito nuovamente. Stefano, invece, sostenne che l'efficacia del sacramento non dipendeva dallo stato di grazia di chi lo amministrava, ma dall'intenzione di compierlo in nome della Trinit\u00e0. Quindi, per introdurre l'ex-eretico nella comunit\u00e0 cristiana sarebbe stato sufficiente l'imposizione delle mani con l'invocazione dello Spirito Santo.\nSan Cipriano di Cartagine rifiut\u00f2 questa posizione. Stefano, dal canto suo, ribad\u00ec con forza la posizione di Roma, ma giustificandola solo con la sua consuetudine.\nLa Chiesa, all'epoca, non aveva ancora una compiuta teologia dei sacramenti. Sar\u00e0 solo sant'Agostino a chiarire definitivamente tali controversie.\nQuestione dei lapsi.\nUn secondo problema, connesso con il precedente, riguardava la riammissione nella Chiesa degli eretici \"ravveduti\". In periodo di persecuzione, infatti, molti erano i cristiani che avevano ceduto, per paura delle persecuzioni, aderendo al culto pagano; essi sono generalmente chiamati lapsi (\"caduti\") o libellatici.\nNella Chiesa d'Africa, d'Asia Minore e di Siria si chiedeva, per i lapsi, la ripetizione del battesimo. Tale teoria rigorista era appoggiata sia da Novaziano che da san Cipriano, che nel 255 indisse un Concilio sull'argomento. Stefano, di linea pi\u00f9 indulgente, sosteneva che bisognasse riaccogliere i peccatori, certo infliggendo loro una penitenza, ma senza riproporre il battesimo. Cipriano non volle entrare in aperto dissidio, ma nel nuovo Concilio indetto per l'anno successivo venne decisamente ignorata la posizione di Stefano sull'argomento, pur riconoscendo la sua autorit\u00e0.\nNella prima parte del suo pontificato, inoltre, Stefano fu frequentemente esortato da Faustino, vescovo di Lione, a prendere provvedimenti contro Marciano, vescovo di Arles che, rifacendosi alle dottrine di Novaziano, negava la comunione ai lapsi pentiti. Ma Stefano non diede seguito all'esortazione. I vescovi di Gallia si rivolsero allora a Cipriano, e lo implorarono di scrivere al papa. Questa lettera \u00e8 l'unica fonte di informazioni giuntaci su questo affare. Il vescovo di Cartagine supplic\u00f2 Stefano di imitare i suoi predecessori, e di istruire i vescovi di Gallia affinch\u00e9 condannassero Marciano, e lo sostituissero. Dato che Cipriano non aggiunse nulla su questo affare, si suppone che il Papa ag\u00ec in concordanza con i suoi desideri, e che Marciano fu deposto.\nAnche il caso dei vescovi spagnoli Marziale e Basilide port\u00f2 Stefano ad un nuovo contrasto con Cipriano. Essi erano stati condannati dai vescovi della loro provincia come \"libellatici\". In un primo tempo si dichiararono colpevoli, ma, in seguito, si appellarono a Roma, e Stefano si adoper\u00f2 per la loro riabilitazione, creando inevitabilmente malcontenti. Cipriano convoc\u00f2 un sinodo di vescovi africani che rinnov\u00f2 la condanna di Basilide e Marziale, ed esort\u00f2 il popolo ad entrare in comunione con i loro successori. Nello stesso tempo, il sinodo dichiar\u00f2 che Stefano aveva agito in quel modo perch\u00e9 \"stando a distanza, ed ignorando i veri fatti\" era stato ingannato da Basilide.\nL'esito negativo dei due casi irrit\u00f2 Stefano, che si adoper\u00f2 ad invitare tutte le altre sedi a seguire le posizioni assunte da Roma. Ne nacque una seria polemica tra sedi vescovili, che si sarebbe trascinata per diversi anni e si placher\u00e0 solo con i successori di Stefano.\nAltri interventi.\nAnsioso di preservare la tradizione dei suoi predecessori in materia di carit\u00e0 e di fede, Stefano, provvide alle necessit\u00e0 di \"tutte le province di Siria e d'Arabia\". Ai suoi tempi i paramenti indossati dal clero per celebrare la messa e gli altri servizi della Chiesa non differivano per foggia o materiale da quelli indossati normalmente dai laici. Stefano, secondo il \"Liber Pontificalis\", ordin\u00f2 che i paramenti che venivano usati per fini liturgici non fossero impiegati nel lavoro quotidiano.\nMorte.\nNell'anno 257 l'imperatore Valeriano eman\u00f2 un editto contro tutte le gerarchie ecclesiastiche imponendo nello stesso tempo al popolo di riconoscere le divinit\u00e0 pagane e di esercitare il culto cristiano solo in privato.\nSecondo il \"Liber Pontificalis\", ma non ci sono prove storicamente accertate, il 2 agosto del 257 papa Stefano I avrebbe terminato il suo pontificato col martirio: nell'officiare la Messa, sarebbe stato decapitato dai pretoriani dell'imperatore.\nCulto.\nFu sepolto nel cimitero di San Callisto e il suo corpo fu traslato da papa Paolo I nella chiesa di San Silvestro in Capite, dove fu rinvenuto nel 1596. Papa Clemente VIII lo fece spostare sotto l'altare maggiore. Secondo la tradizione, nel 1682 il suo corpo fu di nuovo traslato nella chiesa di Santo Stefano dei Cavalieri a Pisa, sede dell'Ordine di Santo Stefano Papa e Martire costituito da Papa Pio IV nel 1561 per perpetuarne la memoria.\nLa sua memoria liturgica, sia nella Chiesa latina che nella Chiesa greca, ricorre il 2 agosto.\nDal Martirologio Romano:\nLa reliquia del suo capo (il cranio) \u00e8 conservata in un reliquiario argenteo nella citt\u00e0 dalmata di Lesina, della cui diocesi \u00e8 il patrono."}
{"id": "39187", "revid": "287204", "url": "https://it.wikipedia.org/wiki?curid=39187", "title": "Macho (disambigua)", "text": "Macho (\"maschio\" in lingua spagnola) pu\u00f2 indicare:"}
{"id": "39188", "revid": "124615863", "url": "https://it.wikipedia.org/wiki?curid=39188", "title": "Herbert Marcuse", "text": "I suoi studi e le sue ricerche presero le mosse da una revisione delle categorie storiografiche hegeliane, per svilupparne i presupposti etici e politici. E assumendo dalla dialettica hegeliana la categoria della negazione, nonch\u00e9 combinando il concetto marxista di alienazione con quello freudiano di repressione, formul\u00f2 critiche alla societ\u00e0 neocapitalistica, cos\u00ec americana quanto sovietica, ritenute totalitarie quanto e pi\u00f9 delle societ\u00e0 pi\u00f9 totalitarie del passato, in quanto lo sviluppo di una societ\u00e0 consumistica (come modello principale di societ\u00e0 neocapitalistica) comporta anche lo sviluppo dell'alienazione sociale e individuale.\nBiografia.\nMarcuse nacque a Berlino il 19 luglio del 1898 da una famiglia ebraica originaria della Pomerania (al tempo parte integrante dell'allora Germania imperiale), figlio di Carl Marcuse, un fabbricante di tessuti, e di Gertrud Kreslawsky. Nel 1916, dopo la maturit\u00e0 abbreviata (per via della guerra), fu chiamato alle armi nella Reichswehr per la prima guerra mondiale. Nel 1917 diventa membro della SPD, nel 1918 \u00e8 eletto nel consiglio di soldati di Berlino-Reinickendorf. Nel 1918 Marcuse inizia gli studi di germanistica e storia della letteratura tedesca contemporanea come materie principali, tenendo filosofia ed economia come secondarie, inizialmente per quattro semestri all'Universit\u00e0 di Berlino, poi quattro semestri a Friburgo, dove inizia a seguire parecchi seminari di Martin Heidegger, il cui pensiero svolger\u00e0 un ruolo fondamentale nella stesura delle opere principali di Marcuse. Si laurea nel 1921. Avendo assistito alla tragica conclusione della sollevazione spartachista, che fu soppressa dalle forze della Repubblica di Weimar, dopo l'assassinio di Karl Liebknecht e Rosa Luxemburg, Marcuse abbandona la SPD nel 1919. Nel 1922 consegue il dottorato a Friburgo con una tesi sul romanzo d'artista tedesco (\"deutscher K\u00fcnstlerroman\").\nNel 1929 inizia a lavorare alla sua abilitazione sotto Heidegger a Friburgo, che completer\u00e0 nel 1932 con una dissertazione dal titolo \" L'ontologia di Hegel e la fondazione di una teoria della storicit\u00e0\", che costitu\u00ec il suo primo importante contributo teorico. Approfondisce quindi il pensiero di Edmund Husserl, ed alla fine del 1932 approda all'Istituto per la Ricerca Sociale (\"Institut f\u00fcr Sozialforschung\") di Francoforte.\nAncora prima della presa di potere di Adolf Hitler, Marcuse fugge via nel 1933 prima a Zurigo poi a Ginevra, dove si trova una sede distaccata dell'Istituto per la Ricerca Sociale, prima di emigrare definitivamente negli Stati Uniti nel 1934, dove ottenne la cittadinanza nel 1940. Fu uno dei massimi esponenti prima del marxismo tedesco poi della cosiddetta \"Frankfurter Schule\" (scuola di Francoforte), costituita assieme a Max Horkheimer e Theodor Adorno nel 1922 a Francoforte, internamente all'\"Istituto per la Ricerca Sociale\", mentre negli anni seguenti l'organizzazione dovette trasferirsi a New York, dove Marcuse venne nuovamente assunto. La situazione economica precaria dell'Istituto lo porta tuttavia ad accettare una nuova posizione nel 1942 a Washington presso l'Office of Strategic Services (OSS, precursore della CIA) durante la seconda guerra mondiale, che mantenne fino al 1951, come consulente circa la situazione della Germania e le informazioni che provenivano da essa. Negli anni 1951-54 lavora ai \"Russian Institutes\" della Columbia University di New York e all'Universit\u00e0 di Harvard, occupandosi di studi sul marxismo sovietico. Nel 1954 ottiene la sua prima posizione accademica ufficiale, come professore di filosofia e scienze politiche alla Brandeis University, mentre nel 1965 diventa professore di politologia all'Universit\u00e0 della California a San Diego, dove rimarr\u00e0 fino alla morte.\nNegli Stati Uniti, apparvero le sue due opere principali, \"Eros e civilt\u00e0\" (\"Triebstruktur und Gesellschaft\") nel 1955 e \"L'uomo a una dimensione\" (\"Der eindimensionale Mensch\") nel 1964. Entrambe sono annoverate tra le opere pi\u00f9 importanti della teoria critica (\"Kritische Theorie\"), nonch\u00e9 saranno tra le referenze e fonti principali su cui far\u00e0 leva il movimento studentesco degli anni sessanta in tutto il mondo, e principalmente negli USA e in Germania.\nNegli anni 1968-69 si reca per alcuni mesi in Europa, per tenere lezioni, seminari ed incontri con studenti a Berlino, Parigi, Londra e Roma. Con l'inizio del movimento studentesco Marcuse diventa uno dei suoi principali interpreti, definendosi marxista, socialista e hegeliano. Le sue critiche al capitalismo (specialmente nella interpretazione di Marx e Freud che ne d\u00e0 in \"Eros e civilt\u00e0\" del 1955) risuonarono con le preoccupazioni del movimento.\nNel 1979 Marcuse muore per le conseguenze di un'emorragia cerebrale avuta durante una visita in Germania a Starnberg; fu accudito nei suoi ultimi giorni da J\u00fcrgen Habermas, importante esponente della seconda generazione della scuola di Francoforte.\nVita privata.\nSi spos\u00f2 tre volte. Dalla prima moglie, la matematica Sophie Wertheim (1901\u20131951), ebbe un figlio, l'avvocato e docente universitario Peter Marcuse. La sua seconda moglie fu Inge, la vedova di Franz Franz Neumann (1900\u20131954). Entrambi questi matrimoni si conclusero con la morte delle mogli. Marcuse spos\u00f2 poi Erica Sherover (1938\u20131988).\n\"Eros e civilt\u00e0\".\nUno dei capolavori di Herbert Marcuse \u00e8 considerato \"Eros e civilt\u00e0. Contributo a Freud\" del 1955, opera rivoluzionaria, nella quale il pensatore tedesco, riconsiderando le idee freudiane e quelle marxiste alla luce della nuova cultura americana, inquadra la societ\u00e0 contemporanea in un modello di societ\u00e0 \"liberata\", non repressiva. Il sottotitolo dell'opera, \u00abContributo a Freud\u00bb, ci indica la strada che Marcuse intende seguire: rileggere criticamente gli scritti di Freud sulla cultura, in particolare \"Il disagio della civilt\u00e0\" (1930), ripensandoli al di l\u00e0 delle interpretazioni neofreudiane culturaliste (fra cui, quelle di Erich Fromm), da lui considerate sclerotiche e deformate, per poi riformularle secondo una nuova direzione, nonch\u00e9 esplorarle in modo pi\u00f9 approfondito. \nLa critica al socialismo reale e alla civilt\u00e0 industriale.\nNell'opera \"Il marxismo sovietico\", Marcuse osserva come anche in Unione Sovietica il mutamento dei rapporti di produzione sia stato seguito da una perdita di coscienza rivoluzionaria, finendo per diventare un'altra espressione, accanto al capitalismo, di quella societ\u00e0 industriale inevitabilmente portatrice di una morale repressiva.\nSu questo punto egli condivide almeno in parte il pessimismo di Adorno e Horkheimer (due filosofi appartenenti alla \"scuola di Francoforte\"), riguardo al rapporto tra progresso tecnologico ed emancipazione umana.\nMarcuse si pone una domanda circa la posizione di Freud: il processo secondo cui la civilt\u00e0 moderna ha dirottato gli impulsi sessuali in impulsi di altro tipo, come ad esempio il lavoro, l'arte le istituzioni \u00e8 un fatto intrinseco alla natura di ogni societ\u00e0, o si tratta di un fenomeno transitorio in quanto frutto di un'organizzazione irrazionale delle forme di convivenza tra gli uomini?\nLa risposta che Marcuse fornisce a questa domanda \u00e8 in aperto contrasto con la tesi di Freud: la scarsit\u00e0 di beni per cui sono necessari meccanismi quali la divisione del lavoro e il differimento del soddisfacimento dei bisogni \u00e8 frutto di una organizzazione irrazionale della societ\u00e0, nella quale i beni sono distribuiti in misura iniqua. Freud ha scambiato per caratteristica generale un assetto transitorio che configura un dominio attuato attraverso forme di violenza in un primo momento e, successivamente, con l'amministrazione totale della societ\u00e0.\nIn relazione a quanto detto, Marcuse critica anche le teorie dei neofreudiani e di Erich Fromm, i quali curano le nevrosi considerandole come forme di adattamento all'assetto sociale esistente. Il filosofo tedesco considera \"revisionista\" questa visione poich\u00e9 si accetta supinamente il dato di fatto, e non si coglie il potenziale eversivo della liberazione dell'eros e degli istinti repressi.\nIl principio di prestazione.\nCome detto, la repressione \u00e8 per Marcuse connessa alla sostituzione del \"principio del piacere\" col \"principio di realt\u00e0\"; ma egli sottolinea la presenza di un altro livello attraverso il quale la societ\u00e0 opprime l'essere umano, e cio\u00e8 il cosiddetto \"principio di prestazione\" (\"performance principle\"); per prestazione si intende ci\u00f2 che \"si deve fare\" a causa del proprio ruolo nella societ\u00e0, quindi la repressione attuata attraverso questo principio \u00e8 strettamente legata alla stratificazione sociale e alla divisione del lavoro. In altre parole la prestazione \u00e8 ci\u00f2 che l'individuo deve fornire alla societ\u00e0, ed \u00e8 ci\u00f2 che la societ\u00e0 si aspetta dall'individuo. Questa ulteriore repressione non avviene solamente attraverso la funzione che la persona svolge, ma \u00e8 veicolata anche dalla famiglia patriarcale e dalla direzione univoca imposta alla sessualit\u00e0, ovvero la genitalit\u00e0.\nLa societ\u00e0 totalitaria e le sue potenzialit\u00e0 non repressive.\nApparentemente l'apparato produttivo ha raggiunto dimensioni tali che i desideri umani possano subire un mutamento qualitativo (in senso onnilaterale come direbbe Marx), ma la societ\u00e0 crea bisogni artificiali impedendo la liberazione degli individui attraverso il soddisfacimento delle pulsioni vitali. Ed \u00e8 proprio per questo, secondo Marcuse, che le societ\u00e0 che si definiscono democratiche finiscono per essere intrinsecamente totalitarie, cio\u00e8 rendono impossibile qualsiasi forma di opposizione.\nMa questi agglomerati cos\u00ec oppressivi per l'uomo contengono al loro interno grandi potenzialit\u00e0 non repressive e, sulla scorta delle suggestioni di Charles Fourier (socialista utopista) e di Schiller, il filosofo tedesco attribuisce una fondamentale importanza all'immaginazione (\"immaginazione al potere\" sar\u00e0 uno dei motti preferiti del '68; vedi pi\u00f9 avanti) e all'utopia, per far s\u00ec che un giorno l'eros sia liberato e che le energie possano confluire liberamente in tutti gli aspetti della vita umana, non solo nel lavoro, che a quel punto diventerebbe una piacevole attivit\u00e0 ludica.\nQueste considerazioni si basano, oltre che sulle influenze del gi\u00e0 citato \"socialismo utopistico\", anche sulle considerazioni di Marx, secondo il quale lo sviluppo industriale fornir\u00e0 all'uomo beni tali da creare un mondo libero dall'alienazione, nel quale ogni individuo potr\u00e0 sviluppare autonomamente la propria individualit\u00e0.\n\"L'uomo a una dimensione\".\nCos\u00ec Herbert Marcuse inizia la sua opera forse pi\u00f9 importante, \"L'uomo a una dimensione\", del 1964. \u00c8 questo un Marcuse pi\u00f9 pessimista rispetto ad \"Eros e civilt\u00e0\", meno disponibile ad arrendersi a un ordine sociale che appare totalitario, che permea di s\u00e9 ogni aspetto della vita dell'individuo e, soprattutto, che ha inglobato anche forze tradizionalmente \"anti-sistema\" come la classe operaia. In questo modello la vita dell'individuo si riduce al bisogno atavico di produrre e consumare, senza possibilit\u00e0 di resistenza. Marcuse denuncia il carattere fondamentalmente repressivo della societ\u00e0 industriale avanzata che appiattisce in realt\u00e0 l'uomo alla dimensione di consumatore, euforico e ottuso, la cui libert\u00e0 \u00e8 solo la possibilit\u00e0 di scegliere tra molti prodotti diversi.\nTolleranza repressiva.\nNelle moderne democrazie occidentali i valori, che una volta erano propri di una parte della societ\u00e0 (la classe borghese), si sono diffusi a tutti gli altri soggetti sociali, che si appiattiscono sull'ordine esistente: \u00e8 in questo quadro che Marcuse elabora il concetto di tolleranza repressiva, ovvero il momento nel quale la libert\u00e0 va a coincidere col permissivismo.\nNelle democrazie occidentali, a livello teorico, si parte dall'assunto che nessuno possiede la verit\u00e0 assoluta, allora la scelta viene affidata alla collettivit\u00e0, che pu\u00f2 scegliere liberamente tra diverse interpretazioni politico-etico-culturali della realt\u00e0; \u00e8 proprio a questo punto del processo \"democratico\" che si innesca il meccanismo repressivo: l'amministrazione totale dell'esistenza da parte della societ\u00e0 impedisce, di fatto, una scelta che sia veramente libera, il contrario del relativismo democratico, ovvero un diffuso conformismo. In altre parole all'uomo viene data la possibilit\u00e0 di scegliere, ma non vengono forniti gli strumenti per farlo in modo veramente indipendente.\nAnche il pensiero filosofico \u00e8 asservito al senso comune, \u00e8 unidimensionale. Marcuse critica alcune delle pi\u00f9 importanti correnti del pensiero novecentesco sulla base dell'incapacit\u00e0 da parte di queste dottrine di opporre un radicale rifiuto al sistema esistente: il neopositivismo giudica l'attendibilit\u00e0 di una proposizione in base alla constatazione empirica, la filosofia analitica rispetto alla conformit\u00e0 col linguaggio comune. La ragione e il linguaggio non sono pi\u00f9 strumenti in grado di assolvere al compito principale della filosofia, cio\u00e8 trascendere la realt\u00e0 esistente, restando fedeli al contenuto universale dei concetti.\nDemocratica non-libert\u00e0.\nLa societ\u00e0 tecnologica avanzata riduce tutto a s\u00e9, ogni dimensione \"altra\" \u00e8 asservita al potere capitalistico e ai consumi, conquistata dal dominio \"democratico\" della civilt\u00e0 industriale; una societ\u00e0 che condiziona i veri bisogni umani, sostituendoli con altri artificiali. \u00c8 in questo senso che Marcuse formula la condanna della tecnologia, che conterrebbe gi\u00e0 insita nella sua natura un'ideologia di dominio.\nPossibilit\u00e0 di cambiamento.\nQuesta \"democratica non-libert\u00e0\" permea tutto di s\u00e9, niente le sfugge, neanche gli strati tradizionalmente anti-sistema come la classe operaia, che si \u00e8 pienamente integrata nel sistema stesso. Ma esistono ancora dimensioni al di fuori di esso, \"al di sotto della base popolare conservatrice\"? Marcuse risponde affermativamente: vanno ricercate negli emarginati, nei reietti, nei perseguitati, nei disoccupati, in coloro cio\u00e8, che non sono ancora stati fagocitati dalla societ\u00e0 repressiva.\nIl filosofo tedesco, non a caso, chiude la sua opera con una citazione da Walter Benjamin: \nL'immaginazione al potere.\nUn'altra considerazione fatta da Marcuse, quella che pi\u00f9 lo ha reso celebre presso gli studenti del Sessantotto, \u00e8 la grande importanza da lui attribuita all'immaginazione. Come si \u00e8 gi\u00e0 detto, la ragione e il linguaggio non sono pi\u00f9 in grado di trascendere la realt\u00e0 e di opporre un \"grande rifiuto\" (Great Refusal) al modello vigente, per questo la filosofia deve appellarsi all'immaginazione, unico strumento capace di comprendere le cose alla luce della loro potenzialit\u00e0.\n\"Immaginazione al potere\" diventer\u00e0 una delle parole d'ordine degli studenti del Sessantotto, ai quali Marcuse guarda come veicolo attraverso il quale si pu\u00f2 realizzare la liberazione, insieme ai guerriglieri del terzo mondo, alle minoranze emarginate, a tutte le istanze critiche verso il sistema, a tutti i soggetti non integrati in esso, giustificandone anche la violenza perch\u00e9 mossa da una vera e sana intolleranza. Nonostante questo egli si rende conto di come queste categorie siano profondamente impotenti di fronte alla civilt\u00e0 tecnologica se non si alleano con gli strati dell'opposizione interna ad essa (per esempio i sindacati).\nL'eredit\u00e0 e il Sessantotto.\nHerbert Marcuse \u00e8 stato uno dei pensatori pi\u00f9 influenti del Novecento, soprattutto \u00e8 nota la passione che per lui avevano gli studenti in rivolta nei tardi anni sessanta. Il suo pensiero, intrinsecamente anti-autoritario, rispecchiava la volont\u00e0 di cambiamento radicale che animava la protesta dei giovani in tutto il mondo occidentale; il suo rifiuto di ogni forma di repressione, il suo secco no alla civilt\u00e0 tecnologica (in entrambe le declinazioni liberal-capitalistica e comunista-sovietica), lo resero il filosofo del \"grande rifiuto\" verso ogni forma di repressione. Egli pu\u00f2 essere infatti definito solo in modo generico un pensatore marxista, poich\u00e9, di fronte al fallimento, durante il XX secolo, delle previsioni di Marx, col dileguarsi dello scontro di classe in Occidente, intu\u00ec che la lotta non era finita, ma si era solamente spostata nel terzo mondo, oppresso dall'imperialismo occidentale, sul quale anche le classi emarginate del \"primo mondo\" esercitavano una oppressione, pur accontentandosi delle briciole del banchetto capitalista.\nPer i sessantottini fu anche molto importante il concetto di \"liberazione dell'eros\", inteso non solo come liberazione sessuale, ma come liberazione delle energie creative dell'uomo dal condizionamento della societ\u00e0 repressiva, per la creazione di una societ\u00e0 pi\u00f9 aperta, fatta di uomini liberi e solidali tra loro. Eros inteso anche come \"bello\", in opposizione al concetto di dominio della societ\u00e0 tecnologica; egli utilizz\u00f2 l'espressione \"societ\u00e0 come opera d'arte\", ovvero una societ\u00e0 pi\u00f9 autentica, veramente libera, dominata dalla fantasia e dall'arte come dimensione fondamentale di ogni forma di convivenza."}
{"id": "39189", "revid": "109651", "url": "https://it.wikipedia.org/wiki?curid=39189", "title": "Episodi de I Simpson", "text": ""}
{"id": "39191", "revid": "92723", "url": "https://it.wikipedia.org/wiki?curid=39191", "title": "Papa Sisto II", "text": "Biografia.\nLe origini di questo papa sono ignote; della sua vita prima dell'elezione \u00e8 conosciuto solo ci\u00f2 che riporta il \"Liber Pontificalis\" e cio\u00e8 che era greco. Tale affermazione, per\u00f2, \u00e8 probabilmente erronea in quanto derivata dalla falsa convinzione che il papa fosse il filosofo greco autore delle \"Sentenze di Sesto\", una raccolta di 451 proverbi attribuita al filosofo neopitagorico Sesto, ma tradotta in latino da Rufino Turranio (345-411) e diffusa erroneamente sotto il nome di Sisto.\nSisto succedette al suo predecessore, papa Stefano I, il 30 agosto 257.\nDurante il pontificato di quest'ultimo, era sorta una violenta disputa tra la Chiesa di Roma e le Chiese africane ed asiatiche, riguardo alla riammissione degli eretici e al battesimo da loro amministrato: la polemica aveva rischiato di finire in una completa rottura tra Roma e le altre Chiese. A Sisto II, che Ponzio, il biografo di san Cipriano (\"Vita Cypriani\", capitolo XIV), definiva \"sacerdote buono e pacifico\" (\"bonus et pacificus sacerdos\"), e che era pi\u00f9 conciliante di Stefano I, va il merito di aver riportato la pace all'interno del mondo cristiano ripristinando le relazioni con le altre Chiese. Tuttavia, in parziale accordo con la posizione decisamente assunta dal suo predecessore, incentiv\u00f2 l'uso romano di riammettere alla comunione con la Chiesa mediante l'imposizione delle mani e di ritenere valido il Battesimo da loro amministrato in quanto \"Ipse est qui baptizat\" (Egli \u00e8 colui che battezza).\nPoco prima del pontificato di Sisto II, l'imperatore Valeriano aveva pubblicato il suo primo editto di persecuzione, con il quale aveva obbligato i cristiani a partecipare al culto nazionale degli dei pagani e aveva impedito loro di riunirsi nei cimiteri, minacciando con l'esilio o la morte chiunque fosse stato trovato a disubbidire l'ordine (e l'editto cost\u00f2 infatti la vita a papa Stefano I). Sisto riusc\u00ec inizialmente a compiere le sue funzioni di pastore dei cristiani senza subire interferenze da coloro che dovevano far rispettare l'editto imperiale, ma nei primi giorni di agosto del 258 l'imperatore pubblic\u00f2 un nuovo editto di persecuzione, il cui contenuto \u00e8 desunto da una lettera di san Cipriano di Cartagine a Successo, vescovo di Abbir Germaniciana (Epistole, l, XXX), e che caus\u00f2 la morte di Sisto.\nIl martirio.\nCos\u00ec Cipriano iniziava la sua lettera:\n (\"episcopi et presbyteri et diacones incontinenti animadvertantur\").\nSisto II fu uno dei primi a cadere vittima di questo editto (\"Xistum in cimiterio animadversum sciatis VIII. id. Augusti et cum eo diacones quattuor\" - Cipriano, Epistole l XXX).\nCipriano continuava dicendo:\nPer eludere la vigilanza degli imperiali, Sisto, il 6 agosto, riun\u00ec i fedeli in uno dei cimiteri meno conosciuti, quello di Pretestato, sul lato sinistro della Via Appia, quasi di fronte a quello di papa Callisto I. Mentre era seduto sulla sua sedia in procinto di parlare all'assemblea, fu catturato da un manipolo di soldati. Ci sono dei dubbi se fu decapitato immediatamente, o fu portato di fronte ad un tribunale per essere prima giudicato e poi condotto nuovamente al cimitero per l'esecuzione. L'iscrizione che papa Damaso I (366-384) fece apporre sulla sua tomba nel cimitero di San Callisto pu\u00f2 infatti essere interpretata in entrambi i modi. Ma la seconda ipotesi sembra essere pi\u00f9 probabile.\nL'incontro tra Sisto II e san Lorenzo martire, quando il primo veniva condotto al martirio, menzionato nei falsi \"Atti di San Lorenzo\", da sant'Ambrogio da Milano e dal poeta Prudenzio, \u00e8, probabilmente, leggendario. Completamente falso \u00e8, inoltre, quanto riportato da Prudenzio in merito al fatto che Sisto II pat\u00ec il martirio sulla croce, a meno che il poeta non usi la parola \"croce\" (\"Jam Xystus adfixus cruci\") per intendere il martirio in generale, come suggerirono Louis Duchesne e Paul Allard. Insieme a Sisto furono catturati e giustiziati quattro diaconi: Gennaro, Innocenzo (o Vincenzo), Magno, e Stefano. Lo stesso giorno altri due diaconi, Felicissimo ed Agapito patirono il martirio. La festa liturgica di san Sisto II e di questi sei diaconi si celebra il 6 agosto, giorno del loro martirio.\nI resti di Sisto furono traslati nella cripta papale del vicino cimitero di San Callisto. Dietro la sua tomba, in un reliquiario, fu posta la sedia macchiata di sangue sulla quale era stato decapitato. Papa Pasquale I lo fece traslare, in seguito, nella cappella \"iuxta ferrata\", dedicata a lui e a papa Fabiano, nell'antica basilica di San Pietro in Vaticano. Sul luogo del cimitero di San Pretestato dove fu martirizzato fu eretto un oratorio (\"Oratorium Xysti\"), che veniva ancora visitato dai pellegrini del VII e dell'VIII secolo.\nQuattro giorni dopo, il 10 agosto, sub\u00ec il martirio anche l'ultimo dei diaconi di Roma: l'arcidiacono Lorenzo.\nSisto II fu il primo papa che assunse un nome pontificale gi\u00e0 utilizzato in precedenza, e quindi dopo la sua morte venne aggiunto il numerale \"II\" al suo nome.\nCulto.\nNella Chiesa cattolica la sua memoria liturgica ricorre il 7 agosto; nella Chiesa greca, invece, il 10 agosto.\nDal Martirologio Romano (ed. 2001):\nVenerato a Pisa come san Sisto, il giorno a lui dedicato era propizio per le battaglie. Contrariamente all'opinione comune odierna, non era l'antico patrono della citt\u00e0 prima di San Ranieri, ma era importante solo il giorno a lui dedicato. Infatti, ad esempio, nei suoi 'Annales Pisani' il Maragone, quando parla dell'impresa di Palermo del 1063 e della conseguente costruzione della nuova Cattedrale, scrive quanto segue: \"\u00abMLXIII. Pisani fuerunt Panormiam; gratia Dei vicerunt illos in die Sancti Agapiti. Constructa est Ecclesia beate Marie Virginis Pisane Civitatis\u00bb\". Sant'Agapito era uno dei sette diaconi martirizzati assieme a San Sisto e con lui ricordati il 6 agosto. Ecco quindi che non era San Sisto protettore di Pisa, ma era il giorno 6 agosto ad essere foriero di vittorie militari. Tale sequela di vittorie si interruppe dopo il 6 agosto 1284, il giorno della battaglia della Meloria, dove Pisa fu sconfitta dalla flotta genovese. Tutt'oggi a Pisa ogni 6 agosto, nella chiesa di San Sisto in Corte Vecchia, nel cuore antico della citt\u00e0 alfea, si celebra Lo Die di Santo Sisto, \"Dies Memorialis\", a perenne memoria delle imprese compiute dai pisani il 6 agosto in anni diversi, e dei Caduti pisani di tutte le guerre. La cerimonia \u00e8 organizzata dall'Associazione degli Amici di Pisa, col patrocinio del Comune.\nIl suo culto a Sassari fu forse un'importazione pisana. \u00c8 titolare della parrocchia omonima documentata gi\u00e0 nel 1278 (eretta dall'arcivescovo Dorgotorio).\nAttualmente viene venerato come santo patrono delle seguenti localit\u00e0:"}
{"id": "39193", "revid": "125833986", "url": "https://it.wikipedia.org/wiki?curid=39193", "title": "Papa Dionisio", "text": "Biografia.\nNacque probabilmente in Magna Grecia. Durante il pontificato di papa Stefano I (254-257) sembra che Dionisio fosse un presbitero della Chiesa di Roma e come tale prese parte nella controversia sulla validit\u00e0 del battesimo dei lapsi (sorta gi\u00e0 durante il pontificato di papa Cornelio). Questo fatto spinse Dionisio, Patriarca di Alessandria d'Egitto, a scrivergli una lettera sull'argomento, nella quale viene descritto come uomo eccellente e dotto (Eusebio di Cesarea, \"Historia ecclesiastica\", VII, 7). La questione venne comunque definitivamente chiusa, con l'affermazione della posizione della Chiesa di Roma.\nDopo il martirio di Papa Sisto II (6 agosto 258) la sede di Roma rimase vacante per quasi un anno a causa della violenza della persecuzione che rendeva impossibile eleggere un nuovo vescovo. A Dionisio, che fu elevato all'ufficio di vescovo di Roma (22 luglio 259) solo quando, essendo l'imperatore Valeriano occupato in altre questioni, la persecuzione inizi\u00f2 a perdere di vigore, tocc\u00f2 il compito di riorganizzarne la chiesa, che era caduta in grave disordine. Alcuni mesi pi\u00f9 tardi il nuovo imperatore Gallieno pubblic\u00f2 il suo editto di tolleranza che fece terminare la persecuzione e diede un assetto legale alla Chiesa (Eusebio, \"Historia ecclesiastica\", VII, 13). In questo modo, la Chiesa di Roma rientr\u00f2 in possesso dei suoi luoghi di culto, dei suoi cimiteri, e delle altre propriet\u00e0, e Dionisio fu in grado di rimettere ordine nella sua amministrazione. Tra l'altro, seguendo le antiche tradizioni della Chiesa romana Dionisio estese le sue cure anche ai fedeli di terre distanti. Quando i Cristiani di Cappadocia erano in grande angoscia per le incursioni dei Goti, il papa indirizz\u00f2 una lettera consolatoria alla Chiesa di Cesarea e sped\u00ec una ingente somma di denaro per riscattare i Cristiani che erano stati presi in ostaggio (San Basilio Magno, Epistole lxx, ed. Garnier) e per incentivare la ricostruzione dei molti luoghi di culto andati distrutti.\nIn quegli anni presero forma nuove controversie teologiche, tra le quali il Sabellianismo, che poneva forti dubbi sulla questione della Trinit\u00e0. Un concilio indetto a Roma nel 262 defin\u00ec la dottrina della Trinit\u00e0 e dichiar\u00f2 eretica la posizione di Sabellio. Furono inoltre rifiutate le false opinioni di coloro che, come i Marcioniti, in modo analogo separavano la Trinit\u00e0 in tre esseri completamente distinti o che consideravano il Figlio di Dio come un essere \"creato\", anzich\u00e9 \"generato\" come dichiaravano le Sacre scritture. A margine di questa questione era sorto anche il caso del vescovo di Alessandria Dionisio il quale, pur avendo preso posizione in favore del riconoscimento della Trinit\u00e0, si era espresso in termini tutt'altro che ortodossi riguardo al \"Logos\" e alla sua relazione con Dio Padre. Papa Dionisio lo convoc\u00f2 a Roma, invitandolo a spiegare il suo punto di vista, cosa che Dionisio di Alessandria fece con il suo \"Apologia\" (Sant'Atanasio di Alessandria, \"De sententia Dionysii\", V, 13, \"De decretis Nicaenae synodi\", XXVI).\nUn'altra questione spinosa riguard\u00f2 il vescovo di Antiochia Paolo di Samosata, al quale la regina di Palmira, Zenobia, aveva affidato il governo della citt\u00e0, oltre alla cura degli affari spirituali. Per sdebitarsi con la regina, il vescovo assecond\u00f2 le sue pretese in materia teologica, promulgando l'idea di un Cristo divenuto gradualmente Dio e per adozione da parte del Padre. Tre sinodi indetti ad Antiochia tra il 264 e il 268 non furono in grado di dichiarare eretico Paolo, che present\u00f2 sempre argomenti a sua discolpa. Ci riusc\u00ec il sacerdote e retore Malchione, che ne ottenne dunque la scomunica e la sostituzione con Domno. Il Sinodo che depose Paolo di Samosata invi\u00f2 una lettera a papa Dionisio ed a Massimo, vescovo di Alessandria, per renderli edotti sui suoi lavori (Eusebio, Historia ecclesiastica, VII, 30). Ma nel frattempo papa Dionisio era morto.\nMor\u00ec il 26 dicembre 268 e fu sepolto nella cripta papale delle catacombe di Callisto.\nCulto.\nNell'iconografia viene ritratto in abiti papali con un libro.\nDal Martirologio Romano:"}
{"id": "39196", "revid": "1719883", "url": "https://it.wikipedia.org/wiki?curid=39196", "title": "Candela", "text": ""}
{"id": "39197", "revid": "297059", "url": "https://it.wikipedia.org/wiki?curid=39197", "title": "Papa Felice I", "text": "Biografia.\nSecondo quanto riportato nel \"Liber Pontificalis\", Felice era di nascita romana e suo padre si chiamava Costanzo.\nAscese al soglio di Pietro il 5 gennaio 269. Durante il suo pontificato decret\u00f2 che si celebrasse una messa annuale sulle tombe dei martiri (\"Hic constituit supra memorias martyrum missas celebrare\"). L'autore di questa notizia evidentemente alludeva al costume di celebrare privatamente l'Eucaristia, presso le tombe dei martiri nelle cripte delle catacombe (\"missa ad corpus\"), mentre la celebrazione solenne, che aveva sempre luogo nelle basiliche costruite sulle catacombe, risale al IV secolo, epoca in cui furono edificate le grandi basiliche cimiteriali romane. Mor\u00ec sotto Aureliano, il 30 dicembre 274, molto probabilmente non martire, e fu sepolto al secondo miglio della Via Aurelia, in una basilica da lui voluta (\"Hic fecit basilicam in via Aurelia, ubi sepultus est\").\nMistificazioni ed errori di una biografia.\nTuttavia, con molta probabilit\u00e0, molte di queste notizie sono false. Non risulta che Felice abbia patito il martirio, infatti, il suo nome, nel IV secolo, non fu iscritto nella \"Depositio martyrum\" (elenco dei martiri), ma nella \"Depositio episcoporum\" (elenco dei vescovi di Roma). Altra incongruenza che ricorre \u00e8 quella del suo \"dies natalis\" (giorno di nascita al cielo, ovvero morte): sia il \"Liber Pontificalis\" che il Martirologio Romano riportano il 30 maggio invece del 30 dicembre. Probabilmente il compilatore del \"Liber Pontificalis\", nel copiare la data dalla \"Depositio\", lesse \"III Kal.iun.\" (terzo giorno prima delle calende di giugno) anzich\u00e9 \"III Kal.ian.\" (terzo giorno prima delle calende di gennaio). Per quanto riguarda la basilica, non ci sono certezze che Felice ne fosse l'artefice. Inoltre, come riportava la \"Depositio\", non fu sepolto sulla via Aurelia, ma nel cimitero di Callisto sulla Via Appia. Probabilmente il papa fu confuso con un martire Felice sepolto sulla via Aurelia stessa.\nAnche del decreto liturgico attribuitogli dal \"Liber Pontificalis\" non si pu\u00f2 provare l'autenticit\u00e0, probabilmente l'autore attribu\u00ec a Felice la sua paternit\u00e0 perch\u00e9 questo papa preserv\u00f2 l'usanza delle celebrazioni per i martiri.\nDa quanto sopra esposto, quindi, si evince che le uniche notizie certe su Felice I sono quelle riportate nella \"Depositio episcoporum\": il luogo di sepoltura e gli anni del suo pontificato.\nFelice e l'eresia.\nQuando Felice successe a Dionisio, pervenne a Roma il rapporto del sinodo di Antiochia, che l'anno precedente aveva deposto il vescovo locale, Paolo di Samosata, per i suoi convincimenti eretici riguardo alla dottrina della Trinit\u00e0. Probabilmente Felice si occup\u00f2 della questione, in ogni caso, fu sotto il suo pontificato che l'imperatore Aureliano decise di assegnare i beni immobili della chiesa di Antiochia a coloro che erano in comunione con la chiesa di Roma.\nLa lettera alla chiesa di Alessandria d'Egitto.\nDurante il Concilio di Efeso del 431 fu data lettura di una lettera di Felice a Massimo, Patriarca di Alessandria. In questa lettera si parla delle dottrine della Trinit\u00e0 e dell'Incarnazione (\u00ab...Crediamo che nostro Signore Ges\u00f9 Cristo nato da Maria sia il VERBO, Figlio eterno di Dio, e non uomo diverso da Dio elevato da Dio stesso a questo onore. Il Figlio di Dio non ha scelto un uomo per l'incarnazione, non vi sono due persone in Cristo. Il Verbo, Dio perfetto, si \u00e8 incarnato nel seno di Maria e si \u00e8 fatto uomo\u00bb) contro Paolo di Samosata ma, molto probabilmente, tale epistola fu scritta dagli apollinaristi in favore della loro setta.\nCulto.\nLa sua memoria liturgica ricorre il 30 dicembre.\nDal Martirologio Romano:\nPatronati.\nSono intitolate a San Felice I papa numerose chiese italiane, ed \u00e8 anche patrono di diverse localit\u00e0:\nDopo la Santa Messa ha luogo la tradizionale processione per le vie del paese con la statua del Santo Protettore e della Beata Vergine Maria Immacolata (per concludere in modo Solenne il mese di Maggio dedicato alla Madonna). La processione si svolge con la presenza delle autorit\u00e0 religiose e civili, i gruppi parrocchiali, e di tutta la comunit\u00e0 ed \u00e8 accompagnata dalla banda musicale. Durante la processione, il popolo esprime la sua devozione alla Vergine Maria e a San Felice, recitando le preghiere e intonando canti popolari. Non pu\u00f2 mancare un ritornello (tipico delle zone limitrofe) intercalato con le preghiere, in dialetto cilentano antico, usato per chiedere una grazia particolare al Signore e scegliere come potenti intercessori la Madonna e il Santo Protettore:\n\"San Felice Protettore avanti a Dio stai a pri\u00e0, pri\u00e0llu a lu Signore ca 'nge vole salv\u00e0; priallu tu Maria, pri\u00e0llo a lu Figliuolo: sta grazia ca te cerco nu la puoi mai ni\u00e0\". \"O San Felice Protettore che preghi davanti a Dio, pregalo affinch\u00e9 possa salvarci; prega o Maria al tuo figlio Ges\u00f9, non negarmi questa grazia che ti cerco\"."}
{"id": "39199", "revid": "1318658", "url": "https://it.wikipedia.org/wiki?curid=39199", "title": "Children's International Summer Villages", "text": "Il CISV International, precedentemente Children's International Summer Villages (C.I.S.V.), \u00e8 un'organizzazione internazionale aconfessionale ed apolitica, affiliata all'UNESCO, che promuove l'educazione alla pace e l'amicizia interculturale.\nIl CISV offre una gamma di attivit\u00e0 di gruppo che sviluppano comprensione reciproca ed integrazione fra i bambini e fra i giovani dei diversi angoli del mondo.\nIncoraggiando non l'annullamento, ma il rispetto delle differenze culturali e lo sviluppo della coscienza di s\u00e9, il CISV si propone di mettere ogni partecipante nelle condizioni di incorporare questi valori nella propria vita in modo da diventare cittadini \"globali\" e da impegnarsi per un mondo pi\u00f9 pacifico.\nStoria.\nIl CISV venne fondato nel 1951 da Doris Twitchell Allen. Da allora si \u00e8 espanso in circa 70 paesi, con oltre 200\u00a0000 \"delegati\" che hanno partecipato a migliaia di attivit\u00e0 internazionali.\nSecondo l'organizzazione del CISV, dall'insegnamento di Doris Allen e dei suoi seguaci i bambini e i ragazzi possono incominciare ad imparare gli ideali di un'educazione pacifica. I programmi sono sviluppati per offrire ai giovani l'opportunit\u00e0 di incontrare loro coetanei di altri paesi, vivere con loro per un determinato periodo di tempo ed instaurare cos\u00ec amicizie interculturali. I ragazzini cos\u00ec scoprono che molti dei pregiudizi, degli stereotipi che tutti abbiamo riguardo alle popolazioni di altri Paesi, sono in realt\u00e0 dovute all'ignoranza e al non approfondimento delle culture altrui. L'educazione alla pace dovrebbe fornire a tutti le conoscenze, gli strumenti e gli atteggiamenti di cui abbiamo bisogno per diventare agenti di cambiamento, sia a livello locale che a livello globale. In altre parole, per diventare Cittadini Globali Attivi.\nLocalmente, i programmi danno la possibilit\u00e0 di imparare le culture nelle proprie comunit\u00e0 ed esplorare temi importanti relativi alla pace e all'apprendimento.\nIn particolare, quest'associazione si occupa di quattro aree educative: diritti umani, diversit\u00e0 culturale, risoluzione di conflitti e sviluppo sostenibile. A ciascuno di questi argomenti \u00e8 associato un principio educativo. In generale \u00e8 applicato il principio del \"learning by doing\", ossia dell'imparare facendo, da esperienze dirette pi\u00f9 che da libri.\nProgrammi.\nLe principali attivit\u00e0 internazionali, Programmi, del CISV sono:\nA queste si aggiungano numerose altre locali, nazionali e regionali quali:\nAncora degno di nota \u00e8 il congresso mondiale del CISV:\nAlla partecipazione dei giovanissimi Delegati (11-18 anni) e a quella dei Leader (21+), degli Staff (21) e del Camp Director (25) bisogna aggiungere la guida del Consiglio di Sezione ed il sostegno di tutte le famiglie tesserate e di tutti i soci.\nCISV Italy.\nIl CISV Italy \u00e8 un'associazione senza scopo di lucro, articolata sul territorio nazionale in 14 Sezioni (Bologna, Cortina, Ferrara, Forl\u00ec, Firenze, Genova, Gorizia, Milano, Modena, Padova, Reggio nell'Emilia, Roma, Trento e Torino) con l'ambizione di formare bambini, giovani e adulti affinch\u00e9 divengano cittadini attivi in grado di affrontare con maggiore consapevolezza le questioni sociali."}
{"id": "39202", "revid": "1318658", "url": "https://it.wikipedia.org/wiki?curid=39202", "title": "Quartiere degli affari", "text": "Il quartiere degli affari o centro direzionale \u00e8 la zona in cui si concentrano le attivit\u00e0 commerciali e finanziarie di una grande citt\u00e0. Di solito \u00e8 in posizione centrale, pu\u00f2 essere coincidente o meno con il centro storico, ed \u00e8 caratterizzato da grattacieli o altre forme di edilizia intensiva, ridotta presenza di residenti e pendolarismo.\nPer i paesi di lingua inglese si usa anche il termine \"City\" (lett. \"citt\u00e0\") o la sigla CBD, da \"Central Business District\".\nAustralia.\nIl termine \u00e8 usato per riferirsi alla zona commerciale e finanziaria di Distretto affaristico centrale di Sydney, Melbourne City Centre, Distretto affaristico centrale di Brisbane, Perth e Adelaide city centre. I centri storici di alcune citt\u00e0 regionali, come Townsville, Bendigo e Newcastle possono anche essere indicati come centri direzionali.\nStoricamente, come nella maggior parte delle citt\u00e0 australiane, il quartiere affaristico coincide con il centro storico e culturale della citt\u00e0, \"CBD\" era il termine preferito per il centro della citt\u00e0, in una certa misura usato in modo intercambiabile con il termine \"City\" o \"city centre\" quando ci si riferisce a tali zone centrali. Pi\u00f9 di recente, in molte citt\u00e0 del \"Centro citt\u00e0\", che possono o non possono essere distinto dal centro direzionale, \u00e8 sempre pi\u00f9 identificato separatamente. \nL'Australia \u00e8 uno dei paesi pi\u00f9 urbanizzati del mondo e queste citt\u00e0 hanno almeno un grattacielo all'interno dei distretti finanziari.\nIl Distretto affaristico di Sydney \u00e8 uno dei CBD pi\u00f9 noti e importanti in Australia, all'interno del distretto include la Sydney Opera House e il Sydney Harbour Bridge. Il distretto centrale \u00e8 il sito della pi\u00f9 grande concentrazione di aziende in Australia.\nMelbourne City Centre \u00e8 il secondo pi\u00f9 grande in Australia. Ospita la sede di diverse grandi aziende australiane.\nil distretto affaristico di Brisbane \u00e8 il pi\u00f9 grande nell'Australia settentrionale, nel nord-orientale australiano e nel Queensland. Ospita la sede di alcune delle pi\u00f9 grandi aziende in Australia del Nord.\nIl centro di direzionale di Perth \u00e8 il importante dell'Australia occidentale e uno dei pi\u00f9 grandi lungo l'Oceano Indiano, nonostante la citt\u00e0 \u00e8 considerata la pi\u00f9 isolata al mondo.\nIl centro direzionale di Adelaide \u00e8 il pi\u00f9 grande nel Australia Meridionale e Australia centrale.\nArgentina.\n \n \nIl Buenos Aires Central Business District (CBD e anche denominato The City Porte\u00f1a), \u00e8 il principale centro commerciale di Buenos Aires, la capitale dell'Argentina. L'area attuale \u00e8 stato il primo insediamento europeo. Il suo asse nord-sud va da Monserrat nel sud a Retiro nel nord. Il suo asse est-ovest va dalla Riserva Ecologica di Buenos Aires a Puerto Madero.\nIl quartiere \u00e8 il centro finanziario, commerciale, culturale e dell'Argentina. Il suo porto \u00e8 uno dei pi\u00f9 attivi in Sud America; fiumi navigabili attraverso il R\u00edo de la Plata collegano il porto al nord-est dell'Argentina, Brasile, Uruguay e Paraguay. Come risultato, funge da centro di distribuzione per una vasta area della regione sud del continente sudamericano. Riscossione delle imposte relative alla porta ha causato molti problemi politici in passato. Misurato in termini di PIL, l'economia di Buenos Aires \u00e8 stato il 12 \u00b0 pi\u00f9 grande economia tra le citt\u00e0 di tutto il mondo nel 2016 a US $ 409,7 miliardi in potere d'acquisto, che, sulla base della popolazione di quello stesso anno, si traduce in US $ 31.590 pro capite. L'Indice di sviluppo umano Buenos Aires (0,925 nel 2016) \u00e8 anche elevato rispetto agli standard internazionali.\nIl settore dei servizi della citt\u00e0 \u00e8 diversificata e ben sviluppato secondo gli standard internazionali e rappresenta il 78% della sua economia (rispetto al 58% per il resto dell'Argentina); pubblicit\u00e0, in particolare, svolge un ruolo di primo piano nella esportazione di servizi in patria e all'estero. \nL'attivit\u00e0 manifatturiera \u00e8, tuttavia, ancora di primo piano nella economia della citt\u00e0 (17%) e, concentrata soprattutto nel lato sud, beneficia tanto dell'alto potere di acquisto locale e una grande offerta locale di manodopera qualificata, come fa dalla sua relazione con l'agricoltura di massa e industria appena fuori dalla citt\u00e0 si limita.\nBosnia-Erzegovina.\nIl Central Business District di Sarajevo \u00e8 il pi\u00f9 grande centro finanziario in Bosnia-Erzegovina. Si trova nei comuni Centar e Novo Sarajevo e genera oltre il 15% del PIL della Bosnia-Erzegovina. \nIl CBD comprende:\nIl Central Business District (CBD) fa di Sarajevo una delle citt\u00e0 pi\u00f9 importanti della regione dei Balcani e l'Europa.\nBrasile.\nIl quartiere centrale degli affari di San Paolo \u00e8 la Avenida Paulista. Tuttavia, ci sono altri quartieri commerciali al di fuori del centro cittadino, come i distretti di Santo Amaro e Itaim Bibi, pi\u00f9 precisamente le regioni di Juscelino Kubitschek, Lu\u00eds Carlos Berrini e viali Faria Lima, nella parte sud-centrale, caratterizzati dalla presenza di alberghi di lusso e societ\u00e0 multinazionali. Il pi\u00f9 grande centro finanziario in Brasile e uno dei pi\u00f9 grandi centri commerciali del mondo.\nI quartieri centrali di Rio de Janeiro \u00e8 il centro commerciale e finanziario della citt\u00e0 e la seconda pi\u00f9 grande del Sud America. Alcune delle pi\u00f9 grandi aziende in Brasile hanno ancora la loro sede qui, tra cui Petrobras, Eletrobras e Vale (ex Companhia Vale do Rio Doce), tre delle pi\u00f9 grandi aziende brasiliane.\nCanada.\nIn Canada, \"quartiere centrale degli affari\" non \u00e8 utilizzato come termine ufficiale per qualsiasi citt\u00e0 o dall'agenzia nazionale di statistica, StatsCan. Invece i termini \"city centre\" o \"downtown\" sono utilizzati, pi\u00f9 o meno come sinonimi.\nLa pi\u00f9 grande citt\u00e0 del paese, Toronto, considera ufficialmente ben quattro quartieri degli affari. \nNel Canada francofono, il termine usato \u00e8 il \"centro-ville\", tuttavia non vi \u00e8 variazione da citt\u00e0 a citt\u00e0: il centro storico di Montr\u00e9al, (\"Vieux-Montr\u00e9al\"), non \u00e8 pi\u00f9 il distretto finanziario, che \u00e8 ora \"Le centre-ville\" o Downtown.\nA Ottawa, il termine \"central business district\" \u00e8 spesso usato per descrivere i 31 isolati della citt\u00e0 che contengono il centro direzionale, mentre il termine \"downtown\" comprende sia il centro direzionale e il centro storico della citt\u00e0, conosciuta come la ByWard Market.\nCile.\nSantiago ha un quartiere finanziario che si concentra su una parte specifica della citt\u00e0 soprannominata Sanhattan. \nQuesta zona si trova al confine dei comuni di Providencia, Vitacura e Las Condes, est della capitale del Cile, ospitano edifici per uffici moderni in cui l'attivit\u00e0 commerciale si svolge in maniera permanente. Il settore finanziario di Santiago del Cile si stabil\u00ec in questa area soprattutto nel corso del 1990, relegando il centro della citt\u00e0 di questa funzione. \nNell'area di Sanhattan, \u00e8 presente il pi\u00f9 alto grattacielo dell'America Latina (Gran Torre Santiago).\nCina.\nIn Cina, il termine tradizionale per i distretti centrali di una citt\u00e0 era \"city centre\" o \"urban core\" (cinese: \u5e02\u4e2d\u5fc3; pinyin: \"Sh\u00ec zh\u014dngx\u012bn\"). Dal 1990, molte citt\u00e0 cinesi hanno sviluppato una distinta CBD o distretto finanziario (cinese: \u91d1\u878d\u4e2d\u5fc3; pinyin: \"J\u012bnr\u00f3ng zh\u014dngx\u012bn\"), che occupa una parte del centro della citt\u00e0, o \u00e8 stato realizzato una nuova urbanizzazione e creando un nuovo sviluppo. La sigla inglese \"CBD\" \u00e8 anche usato cos\u00ec com'\u00e8 in alcune citt\u00e0, come nel Beijing central business district.\nIn alcune citt\u00e0, ad esempio Pechino e Shanghai, il quartiere degli affari pi\u00f9 recenti o sono costruite intorno o opposto ai centri storici in gran parte per preservare il suo ambiente visivo ed estetico. Il miglior esempio di questo \u00e8 come la maggior parte dei grattacieli di Pechino si trovano nel quartiere centrale degli affari di Pechino, situato nel quartiere di Chaoyang (cinese semplificato: \u671d\u9633 \u533a; cinese tradizionale: \u671d\u967d \u5340; pinyin: Chaoyang Q\u016b), che si trova a est e al di fuori dei vecchi quartieri della citt\u00e0 recintato di Dong Cheng (\u4e1c\u57ce \u533a) e Xi Cheng (\u897f \u57ce\u533a).\nMentre Shanghai non dispone di un CBD che \u00e8 chiaramente definito come a Pechino, la maggior parte di tutti i grattacieli e gli edifici si trovano a Lujiazui o Lokatse nel distretto di Pudong di mantenere l'impostazione visiva del centro tradizionale della citt\u00e0, attraverso il fiume Huangpu da Pudong, che rimane il centro culturale e di intrattenimento di Shanghai, nonostante gli sforzi per promuovere Pudong.\nLujiazui contiene i grattacieli che compongono il noto orizzonte Lujiazui, e ospita la Borsa di Shanghai. Tuttavia, il Bund, che \u00e8 dall'altra parte del fiume rispetto Lujiazui e la tradizionale CBD di Shanghai all'interno del centro tradizionale della citt\u00e0, rimane una parte importante del quartiere degli affari della citt\u00e0.\nUna ricca collezione di edifici storici e stile Art Deco dal suo periodo di massimo splendore si trova sul Bund tra cui Asia Building, Union Building, Shanghai Club, China Merchants Bank Building e il Palazzo HSBC. Altre aree del centro citt\u00e0 tradizionale possono anche essere considerati come CBD di Shanghai. \n \nHong Kong.\nA Hong Kong, il quartiere centrale degli affari \u00e8 il pi\u00f9 grande nell'emisfero orientale e si trova nel distretto centrale di Yau Tsim Mong. \nQuesti due quartieri comprendono i quartieri pi\u00f9 noti, quali: Central, Admiralty, Wanchai e Causeway Bay (isola di Hong Kong) e Yau Ma Tei, Tsim Sha Tsui e Mong Kok (Kowloon). \nQueste aree possono essere chiaramente identificati dalla densit\u00e0 di grattacieli e ospita una delle zone pi\u00f9 dense popolate di tutto il mondo in termini di popolazione. \nColombia.\n \n \n \nBogot\u00e0 ha il pi\u00f9 grande distretto finanziario del paese, nota come \"Centro Internacional\" o semplicemente \"Centro de Colombia. Il \"Centro Internacional\" \u00e8 situato nel centro della citt\u00e0 e nel centro del paese. E\" sede di quattro grattacieli\": BD Bacata, Torre Colpatria, Centro de Comercio Internacional e Avianca Building.\" Inoltre, Bogot\u00e0 ha altri distretti finanziari chiamati Avenida Cile e Salitre Plaza.\nMedell\u00edn ha il secondo pi\u00f9 grande distretto finanziario del paese, conosciuto come El Poblado; la citt\u00e0 non ha grattacieli, ma ospita la Torre Coltejer, l'edificio pi\u00f9 alto della citt\u00e0.\nBarranquilla ha il terzo pi\u00f9 grande distretto finanziario del paese, conosciuta come Paseo de Bol\u00edvar non ha grattacieli, ma edifici alti comunque.\nCali \u00e8 il quarto distretto finanziario del paese; non ha un nome specifico, ma si chiama \"El Gato del R\u00edo\". All'interno del quartiere si trova un grattacielo: Torre di Cali \u00e8 l'unico grattacielo che \u00e8 fuori di Bogot\u00e0.\nMonter\u00eda ha uno dei quartieri finanziari patrimoniali del paese; uno degli edifici \u00e8 \"Torres Garces\" '.\nCartagena de Indias ha quinto distretto finanziario denominati \"El Laguito\" e \"Bocagrande\" che non ha grattacieli, ma edifici alti.\nCartagena \u00e8 il principale distretto finanziario e patrimoniale e si chiama \"Plaza de La Aduana\" e \"La ciudad Vieja\" o \"The Old City\" che pu\u00f2 essere trovato \"La Torre del Reloj\", \"Cerro de la Popa\", Hard Rock Cafe Cartagena, \"Plaza de Botero\" tra gli altri.\nFilippine.\nLe Filippine hanno diversi distretti centrali commerciali in tutto il paese, ma la maggior parte di loro si trovano in Metro Manila: Makati, centro finanziario del paese, Bonifacio Global City, Ortigas Center, Quezon City, Manila, Pasay e Alabang.\nIl Makati Central Business District, noto anche come il Makati CBD, \u00e8 il principale quartiere degli affari finanziari e centrale nelle Filippine situato nel cuore di Makati in Metro Manila. \u00c8 politicamente noto \u0430s \"Cluster centrale\" nel distretto occidentale di Makati. Molti dei grattacieli di Metro Manila sono in questo settore. Torre PBCom lungo Ayala Avenue \u00e8 l'edificio pi\u00f9 alto del paese e arriva fino a 259 metri. E la sede della Philippine Bank of Communications, o PBCom. \nIl quartiere degli affari \u00e8 anche considerato come uno dei pi\u00f9 vivaci quartieri comm\u0435rcial nel sud est asiatico. Esso contiene l'Ayala Center, uno dei pi\u00f9 importanti centri commerciali della regione. Il distretto finanziario \u00e8 gestito da due gruppi - il Makati Commercial Estates Association (MaCEA)[2] e il Ayala Property Management Corporation (APMC).\nOrtigas Center \u00e8 una citt\u00e0 finanziaria e Central Business District si trova ai confini di Pasig, Mandaluyong, e Quezon nelle Filippine. Con una superficie di oltre 100 ettari (250 acri), \u00e8 secondo distretto commerciale pi\u00f9 importante di Metro Manila dopo la Makati CBD. E governata da Ortigas Center Association, Inc.. \nBonifacio Global City (conosciuto anche come BGC, Global City, o The Fort) \u00e8 un quartiere finanziario di Metro Manila. E il quartiere degli affari pi\u00f9 recente di Manila ed \u00e8 il centro finanziario e stile di vita premier della metropoli. Si trova nella parte nord-ovest di Taguig City. Nel passato l'area era una base militare col nome di Fort Bonifacio. Il Bases and Conversion Development Authority (BCDA) privatizz\u00f2 la propriet\u00e0 e il suo reddito ricavato dalla vendita \u00e8 stato destinato alla modernizzazione delle Forze Armate delle Filippine.\nAl momento della sua privatizzazione, il luogo \u00e8 stato trasformato in un polo di attivit\u00e0 con numerose attrazioni turistiche come The Mind Museum, i negozi di fascia alta, grattacieli per uffici, e loft di lusso e condomini. \nFrancia.\n \nIn Francia, il termine pi\u00f9 comune per il centro di una citt\u00e0 \u00e8 \"centre-ville\". In molte delle pi\u00f9 grandi citt\u00e0, tuttavia, \"centre-ville\" si riferisce ad un quartiere storico, piuttosto che un quartiere d'affari.\nA Parigi, uno dei quartieri degli affari principale \u00e8 La D\u00e9fense, sul bordo occidentale dei confini della citt\u00e0. Tuttavia, il principale '\"Paris quartier centrale des affaires\" conosciuto come QCA \u00e8 generalmente considerato dagli investitori immobiliari per essere collocata soprattutto nel VIII \"arrondissement\" ed in parte nel I, II, IX, XVI e XVII \"arrondissement\".\nAltri centri finanziari e commerciali francesi sono: \nGermania.\nIn Germania, i termini \"Innenstadt\" e \"Stadtzentrum\" possono essere usati per descrivere il quartiere centrale degli affari. Entrambi i termini possono essere letteralmente tradotto significa \"citt\u00e0 interna\" e \"Centro citt\u00e0\". Alcune delle citt\u00e0 pi\u00f9 grandi hanno pi\u00f9 di un quartiere centrale degli affari, come Berlino, che ne ha tre.\nA causa della storia di Berlino e della successiva divisione durante la guerra fredda, la citt\u00e0 contiene zone affari sia a Ovest (City West) e Berlino Est (Alexanderplatz), cos\u00ec come di un business center di nuova costruzione nei pressi di Potsdamer Platz.\nIl centro storico della citt\u00e0 - la posizione del Reichstag, cos\u00ec come la Porta di Brandeburgo e la maggior parte dei ministeri federali - \u00e8 stato in gran parte abbandonato quando il muro di Berlino ha tagliato la citt\u00e0. Solo dopo la riunificazione con la costruzione di numerosi centri commerciali, ministeri, ambasciate, edifici per uffici e luoghi di intrattenimento, la zona ha ricominciato ha ripopolarsi.\nA Francoforte, vi \u00e8 un quartiere d'affari che si trova nel centro geografico della citt\u00e0 e si chiama il Bankenviertel.\nA D\u00fcsseldorf, c'\u00e8 un quartiere che si trova intorno alla famosa K\u00f6nigsallee con la presenza di banche, negozi e uffici.\nIndia.\nIn India, il termine \"Central Block District\" \u00e8 usato per descrivere i blocchi di citt\u00e0 attive commercialmente: M G Road a Bangalore, The Mall a Kanpur e CBD Belapur a Navi Mumbai.\nIndonesia.\nIl pi\u00f9 grande CBD in Indonesia \u00e8 il \"Segitiga Emas\" (indonesiano \"triangolo d'oro\"), a Jakarta. \nLa zona si trova lungo la Sudirman - M.H. Thamrin Roads e H.R. Rasuna Said - Gatot Subroto Roads. \nIndonesia ha iniziato a sviluppare la sua raffinatezza del suo quartiere d'affari dal regime di Suharto . Questa \u00e8 stata l'et\u00e0 d'oro dello sviluppo urbanistico.\nIran.\nTeheran \u00e8 la capitale e pi\u00f9 grande citt\u00e0 dell'Iran e centro economico della nazione iraniana. Ha un gran numero di importanti edifici, uffici, grattacieli e centri commerciali.\nAree come Abbas Abad e Elahieh sono quartieri degli affari di Teheran. Questi distretti sono serviti dalla metropolitana di Teheran e monorotaia.\nIsraele.\nIl principale centro finanziario di israele e la Highway 20 nei pressi dell'Azrieli Center a Tel Aviv, zona adiacente allo Israeli Diamonds international center a Ramat Gan. \nQuesta area serve come il centro degli affari internazionale di Israele e il principale quartiere commerciale centrale di Israele.\nItalia.\n \n \n \nIn Italia i quartieri degli affari non coincidono con i centri geografici della citt\u00e0, perch\u00e9 il centro citt\u00e0 \u00e8 il \"Centro storico\" delle citt\u00e0, di solito poco adatto a funzionare come un moderno quartiere direzionale.\nUna sorta di precursore di quartieri degli affari moderni \u00e8 EUR a Roma, oggi sede di molte aziende nazionali ed internazionali ed enti pubblici.\nIl Centro Direzionale di Napoli, l'omonimo centro e City Life di Milano sono le pi\u00f9 importanti zone commerciali del paese.\nAltri importanti centri direzionali e finanziari sono presenti a Genova e Brescia.\nMessico.\nDue dei pi\u00f9 grandi centri direzionali in America Latina si trovano in Messico: Santa Fe e Paseo de la Reforma, a Citt\u00e0 del Messico.\nAltri importanti in Messico includono Puerta de Hierro a Guadalajara, \"Jalisco\" e Valle Oriente a Monterrey, Nuevo Le\u00f3n.\nPaesi Bassi.\n \nZuidas ad Amsterdam e Kop van Zuid a Rotterdam sono i nuovi quartieri in rapida espansione dedicati alle attivit\u00e0 finanziarie. Le grandi multinazionali, ad esempio ING Group, ABN-Amro e Akzo Nobel, gi\u00e0 hanno la loro sede in questa nuova area.\nIl World Trade Center ad Amsterdam \u00e8 stato recentemente rinnovato e ampliato.\nKop van Zuid \u00e8 un quartiere in rapida crescita a Rotterdam, con molti grattacieli. Molte grandi aziende si sono stabiliti qui a causa della posizione strategica (vicino al fiume Mosa e vicino al porto di Rotterdam, che \u00e8 il pi\u00f9 grande porto d'Europa.)\nPakistan.\n \nIn Pakistan, il quartiere centrale degli affari \u00e8 un ambiente urbano all'interno di un insediamento \u00e8 chiamato \"shehar\". \nKarachi \u00e8 la pi\u00f9 grande citt\u00e0 del Pakistan e centro economico del paese; l'Ibrahim Ismail Chundrigar Road della citt\u00e0, spesso chiamato \"Wall Street of Pakistan,\" agisce come distretto finanziario principale di Karachi ed \u00e8 essenzialmente un centro di attivit\u00e0 economica e industriale. Shara-e-Faisal a Karachi \u00e8 anche uno dei pi\u00f9 importanti quartieri commerciali del Pakistan. \nUn altro importante quartiere finanziario \u00e8 \"Gulberg\" a Lahore. Ha un gran numero di importanti edifici per uffici cos\u00ec come molti grattacieli e centri commerciali. City Towers, Pace Tower, M.M Alam road, Vogue Towers, Park Plaza Hotel, Tricon Tower, MM Tower, Boulevard Heights e Ali Trade Center sono presenti in questa area. Ferozepur Road \u00e8 anche quartiere centrale degli affari Lahore.\nJinnah Avenue a Islamabad \u00e8 il principale quartiere degli affari della citt\u00e0. Essa \u00e8 fiancheggiata da numerosi edifici per uffici. Blue Area \u00e8 l'altro quartiere direzionale di Islamabad.\nRawalpindi-Islamabad Metrobus \u00e8 il servizio in costruzione del sistema di trasporto rapido di autobus in questi quartieri degli affari che li collegheranno a Rawalpindi e Islamabad.\nD Ground \u00e8 il quartiere centrale degli affari di Faisalabad; Saddar \u00e8 il quartiere centrale degli affari principale Rawalpindi.\nPanama.\nL'area di sviluppo pi\u00f9 recente di alti grattacieli (business e appartamenti) si concentra a Costa del Este, che \u00e8 una zona di Panama City. \nAlcuni settori, come Punta Pacifica e Punta Paitilla, continuano essere una delle zone residenziali pi\u00f9 esclusive del paese e presentano un'alta densit\u00e0 di grattacieli (Bahia Grand Panama, Aqualina Tower, Bahia Pacifica, Faros del Panam\u00e1), ma stanno rapidamente perdendo terreno a Costa del Este. Punta Pacifica, Punta Paitilla e Balboa Avenue contengono molte banche, alberghi, ristoranti centri commerciali.\nPer\u00f9.\nIn Per\u00f9 il quartiere centrale degli affari \u00e8 San Isidro, a Lima, che ospita la maggior parte delle sedi del settore finanziario del Per\u00f9. Sebbene ancora un quartiere prevalentemente residenziale, l'attivit\u00e0 commerciale e finanziario trova o nelle vicinanze dell'area definita da avenues Camino. \nReal, Javier Prado Este, Rep\u00fablica de Panam\u00e1 e Arambur\u00fa sono considerati il cuore finanziario e societario del Per\u00f9. Hanno una popolazione permanente di circa 63.000 abitanti e, durante le ore di lavoro nei giorni feriali, una popolazione fluttuante che supera 700.000 pendolari giornalieri da altri quartieri di Lima.\nSan Isidro \u00e8 servita da tre stazioni di El Metropolitano, il sistema Bus Rapid Transit di Lima: stazione Javier Prado, stazione Canaval y Moreyra (con oltre 16.000 passeggeri al giorno) e la stazione Arambur\u00fa.\nDalla fine degli anni 2000, il distretto sud-est di Surco ha registrato un aumento significativo di alto livello sviluppi societari nella zona compresa da viali Manuel Holgu\u00edn, El Derby, El Polo e La Encalada a causa di restrizioni inferiori a concedere licenze di costruzione e la vicinanza ai distretti centrali residenziali e di classe superiore ed \u00e8 destinata a diventare, dopo tradizionale San Isidro e Miraflores, il nuovo centro finanziario di Lima.\nPolonia.\nIn Polonia, il termine \"\u015ar\u00f3dmie\u015bcie\" pu\u00f2 essere usato per descrivere il quartiere centrale degli affari. \u015ar\u00f3dmie\u015bce, Wola stanno lentamente diventando i nuovo centri direzionali di Varsavia.\nIn molte delle pi\u00f9 grandi citt\u00e0 polacche, per\u00f2, \u015ar\u00f3dmie\u015bcie si riferisce ad un quartiere storico, piuttosto che un quartiere d'affari, o non pu\u00f2 essere utilizzato a tutti. \nRegno Unito.\nL'uso in assoluto pi\u00f9 comune dell'espressione the City identifica il centro storico di Londra. Similarmente, espressione come \"City lawyer\" (avvocato della City) o \"City banker\" (banchiere della City) si riferiscono ad aziende che operano nel mercato o nella city londinese.\nRussia.\nIl quartiere degli affari pi\u00f9 importante si trova a Mosca, \u00e8 chiamato Moscow International Business Center (MIBC) ed \u00e8 soprannominato \"Moscow-City\" (o \"Moskva-City\").\nA differenza di altri centri direzionali, il MIBC \u00e8 stato creato come un unico progetto, gestito da una societ\u00e0 designata, e combina attivit\u00e0 di business, lo spazio, il commercio al dettaglio, e di intrattenimento che vivono in un unico sviluppo.\nSingapore.\nL'area comunemente denominato \"CBD\" si trova all'interno \"Downtown Core\". \nIl suo punto pi\u00f9 denso \u00e8 intorno a Raffles Place, dove si trovano la maggior parte dei grattacieli di Singapore. Il termine \u00e8 stato usato anche a volte per riferirsi al Central Area nel suo complesso, che \u00e8 il centro urbano della citt\u00e0.\nIn futuro, il governo sta progettando di riqualificare il centro della citt\u00e0 di Jurong East un CBD secondario. L'area \u00e8 stata anche indicata come il capolinea ferroviario per la ferrovia ad alta velocit\u00e0 Kuala Lumpur\u2013Singapore.\nSpagna.\nLe pi\u00f9 grandi aree di affari della Spagna sono il Paseo de la Castellana di Madrid con i suoi Puerta de Europa, AZCA e CTBA; 22@ e Granvia l'Hospitalet a Barcellona e il centro commerciale di Valencia.\nStati Uniti d'America.\nNell'inglese americano \u00e8 comune il termine \"downtown\", coniato per Manhattan, in particolare per la parte meridionale dell'isola: veniva usato nel 1830 per riferirsi al nucleo originario, poich\u00e9 tutta la citt\u00e0 col tempo si \u00e8 sviluppata nella zona settentrionale. Durante il XIX secolo il termine venne gradualmente adottato dalle citt\u00e0 del Nord America per riferirsi al centro storico-affaristico. Agli inizi del Novecento \"downtown\" entra nel vocabolario inglese americano per riferirsi al \"central business district\".\nA New Orleans, \"downtown\" \u00e8 sinonimo di \"downriver\", ma pi\u00f9 spesso al centro affaristico di New Orleans ci si riferisce con la sigla \"the CBD\". A Charlotte, Carolina del Nord, \u00e8 usato il vocabolo \"uptown\" per descrivere il centro storico/affaristico della citt\u00e0.\nSudafrica.\nCitt\u00e0 del Capo, Durban Johannesburg, Pretoria e Port Elizabeth sono le maggiori citt\u00e0 del Sudafrica con i maggiori centri direzionali che ospitano le sedi di molte delle pi\u00f9 grandi aziende del paese, cos\u00ec come centri congressi e i grattacieli pi\u00f9 alti della nazione.\nCitt\u00e0 del Capo \u00e8 nota per avere l'orizzonte pi\u00f9 iconico del Sud Africa (tra cui la famosa Table Mountain) e CBD.\nTaiwan.\nA Taiwan, i termini \"centro citt\u00e0\" (cinese: \u5e02\u4e2d\u5fc3) sono spesso usati, ma un distretto commerciale diverso al di fuori del nucleo storico di solito chiamato \"CBD\" (\u4e2d\u592e\u5546\u52d9\u5340) o \"Distretto finanziario\" (\u91d1\u878d\u8cbf\u6613\u5340) o Anche l'area \"Tuorlo\" (\u86cb\u9ec3\u5340) viene usata frequentemente. Ci sono molti distretti commerciali centrali situati sull'isola di Taiwan. A Taipei, la capitale di Taiwan (Repubblica di Cina), l'area attorno alla sua stazione ferroviaria principale o distretto di Zhongzheng \u00e8 considerata il centro storico della citt\u00e0, mentre il distretto di Xinyi o il distretto orientale di Taipei situato ad est di detta stazione ferroviaria \u00e8 l'attuale CBD di Taipei, essendo sia il moderno distretto finanziario, politico ed economico e la principale area commerciale, compresa la posizione di Taipei 101, l'edificio pi\u00f9 alto di Taiwan, con i suoi 509,2 metri (1671 piedi).\nNella citt\u00e0 di Kaohsiung, nel sud di Taiwan, i principali CBD sono Distretto di Cianjin e Distretto di Lingya; e nell'area metropolitana centrale taiwanese di Taichung, il CBD \u00e8 il distretto di Xitun, in particolare la settima zona di riqualificazione di Taichung, nella quale sono concentrati la maggior parte degli edifici a molti piani con uffici.\nUngheria.\nIl principale quartiere degli affari e centro finanziario ungherese \u00e8 situato nel quartiere Belv\u00e1ros di Budapest.\nNella maggior parte delle citt\u00e0 ungheresi, il centro della citt\u00e0 \u00e8 sede del quartiere finanziario, attivit\u00e0 di business, intrattenimento e centri commerciali."}
{"id": "39204", "revid": "104265", "url": "https://it.wikipedia.org/wiki?curid=39204", "title": "Velocipede", "text": "Velocipede, secondo l'accezione comune, \u00e8 il nome attribuito agli antenati dell'odierna bicicletta. Tale \u00e8 anche l'intrpretazione di vari vocabolari\nIn realt\u00e0 il termine \u00e8 di uso corrente tecnico e giurdico. Infatti nel codice della strada italiano, e di conseguenza nei documenti tecnici degli enti preposti alla viabilit\u00e0, indica tutti i veicoli mossi dalla forza muscolare del conducente, ed eventualmente anche dei passeggeri, mediante leve o pedali. Tra questi le biciclette, i tricicli, le ciclovetture i risci\u00f2, ecc. La propulsione muscolare pu\u00f2 essere anche supportata da un motore elettrico come nel caso della bicicletta a pedalata assistita (evoluzione dell'antesignana bicimotore), la cui potenza massima non superi i 250 watt e la cui assistenza sia fornita soltanto se il veicolo procede ad una velocit\u00e0 inferiore a 25 km/h; solo a queste condizioni il velocipede continua ad essere assimilato ad un veicolo senza motore.\nStoria.\nTra i primi velocipedi si annoverano esemplari a singola ruota, a due, a tre come i tricicli e anche a quattro o cinque ruote.\nMonociclo e biciclo avevano i pedali fissati direttamente sul mozzo della ruota anteriore, quelli a tre o quattro ruote avevano pedali e leve per muovere le ruote posteriori, secondo uno schema attuale su alcune auto giocattolo per bambini.\nil monociclo esiste tutt'oggi bench\u00e9 limitato nell'impiego ad attrezzatura ludico-acrobaticia, modificato esclusivamente nei materiali (lega d'alluminio) o talvolta dotato di prolunghe del tubo sella per spettacoli circensi\nIl biciclo era caratterizzato da una ruota motrice anteriore molto pi\u00f9 alta di quella posteriore e fu il frutto di parecchi anni d'intensa evoluzione, riassunti nel seguente paragrafo, \nEvoluzione.\nL'evoluzione del biciclo data a partire dal \"celerifero\", presentato nel 1796 dal conte francese M\u00e8de de Sivrac, ancora mancante di pedali e di un sistema di sterzo. Intorno al 1815 il nobile tedesco Karl Friedrich Drais von Sauerbronn invent\u00f2 la \"draisina\" (in tedesco \"Laufmaschine)\" interamente in legno, attrezzata gi\u00e0 di una sella e di un manubrio per governare la ruota anteriore. Debutt\u00f2 il 12 giugno 1817. Ottenne un brevetto nel 1818. Fu il primo esempio di balance bicycle e divenne nota nel Regno Unito e Francia come \"draisine\", \"draisienne\" (francese), \"v\u00e9locip\u00e8de\" (francese), \"swiftwalker\", \"dandy horse\" (in quanto molto apprezzata dai dandies) o \"Hobby horse\".\nIl termine \"velocipede\" fu coniato nel 1818 da Nic\u00e9phore Ni\u00e9pce per descrivere la sua versione di \"Laufmaschine\", che includeva una sella regolabile. Ci vorranno per\u00f2 40 anni perch\u00e9 il \"velocipede\" divenga d'uso comune, con la prima versione di bicicletta a pedali, sviluppata da Pierre Michaux, Pierre Lallement e dai Fratelli Olivier negli anni '60.\nUn meccanico inglese introdusse il ferro al posto del legno come materiale per il telaio, e assieme al londinese De-Knight costru\u00ec la \"hobby-horse pedestrian\". Nel 1825, un altro inglese, Gorupes, present\u00f2 un pre-velocipede funzionante tramite l'azione delle braccia sulla ruota anteriore.\nIl velocipede, propriamente detto nacque nel 1838, attribuito al fabbro scozzese Kirkpatrick Mac Millan che costru\u00ec un veicolo con la posteriore molto pi\u00f9 grande di quella anteriore. Il sellino era collocato al di sopra ed in prossimit\u00e0 della ruota anteriore, sul semplice telaio ad arco che raccordava il cannotto dello sterzo alla ruota posteriore. Le grosse dimensioni della ruota anteriore servivano per aumentare la strada percorsa con un singolo giro di pedali e quindi la velocit\u00e0. Era piuttosto difficile stare in equilibrio su questi mezzi la cui ruota anteriore raggiungeva spesso il metro e mezzo e le cadute erano spesso rovinose ma, nonostante questo, il velocipede conobbe un grande successo.\nIn Francia il primo velocipede a pedali fu presentato nel 1855, opera del fabbro parigino Michaux e primo a metterlo in produzione di serie, dal 1857, Sei anni dopo in collaborazione col padre realizz\u00f2 il biciclo \"michaudine\", caratterizzato dalla ruota anteriore pi\u00f9 grande. La produzione di La Michaux termin\u00f2 nel 1871\nL'evoluzione continu\u00f2 ad opera di francesi e inglesi, in particolare Pierre Lallemant e James Carrol richiesero il primo brevetto americano per velocipede a due ruote nel 1867. Nel 1869 James Starley e William Hillman di Coventry idearono un velocipede battezzato 'Gran-B\u00ec che venne brevettato l'anno seguente dai loro superiori (lavoravano in una fabbrica di automobili) col nome di \"Ariel\" e ne cominciarono una produzione industriale. Anche l'Ariel aveva la ruota anteriore pi\u00f9 grande di quella posteriore.\nin Italia invece il primo velocipede venne portato ad Alessandria, dall'industriale della birra Carlo Michel, di ritorno dall'Esposizione universale di Parigi del 1867. Con tale mezzo, l'imprenditore percorse le vie della citt\u00e0 tra gli sguardi stupefatti dei concittadini.\nIn Italia nel 1869 l'orologiaio e fabbricante di pesi Raimondo Vallani present\u00f2 in occasione del carnevale di Modena un velocipede a tre ruote che riusc\u00ec a vendere per ben 200 lire, dando cos\u00ec l'avvio ad una piccola produzione di serie.\n\"Boneshaker\" (o \"bone-shaker\" scuotitore di ossa) era il nome usato in Inghilterra dal 1869 per descrivere lil velocipede. Si riferiva alla poca comodit\u00e0 dei viaggi sulle strade sterrate dell'epoca e telai e ruote interamente fatti da materiali rigidi come legno e acciaio.\nL'introduzione dell'asfalto sulle strade rese molto pi\u00f9 confortevole il viaggio e i velocipedi non furono pi\u00f9 cos\u00ec disagevoli. Nel 1891 \"L'Industrie V\u00e9locip\u00e9dique\" magazine descriva 'La Soci\u00e9t\u00e9 Parisienne de constructions Velo' come la pi\u00f9 vecchia industria di Francia del settore, fondata nel 1876 da M. Reynard, e premiata con \"Diploma of honour\" alla Exposition Universelle del 1878.\nUso ferroviario.\nLe ferrovie americane usarono spesso tricicli handcar operati da una singola persona. Vennero chiamati \"railway velocipede\" o \"railroad velocipede\"."}
{"id": "39205", "revid": "217591", "url": "https://it.wikipedia.org/wiki?curid=39205", "title": "Papa Eutichiano", "text": "Biografia.\nIl suo epitaffio originale venne scoperto nelle catacombe di Callisto. Dall'iscrizione che recita \u00ab\"... Eutichianus ... natione Tuscus de civitate Lunae...\"\u00bb si deduce che il papa provenisse dall'antica colonia romana di Luni. \n&lt;br&gt;Oltre queste notizie, null'altro \u00e8 noto. Anche le date del suo regno sono, in realt\u00e0, incerte. Il \"Liber Pontificalis\" indicava un pontificato di 8 anni e 11 mesi, dal 275 al 283, mentre Eusebio di Cesarea, affermava che il suo ministero dur\u00f2 solo 10 mesi.\nNon \u00e8 noto alcun particolare del suo pontificato. Forse istitu\u00ec il rito dell'\"Offertorio\" nella celebrazione liturgica. Il rito della benedizione dei prodotti dei campi, attribuitogli dal \"Liber Pontificalis\", indubbiamente risale ad un periodo successivo. Anche la tradizione che lo vuole come il promulgatore di nuove regole per la sepoltura dei martiri e che gli attribuisce il merito di averne sepolti molti con le proprie mani, non pu\u00f2 essere accettata, visto che dopo la morte di Aureliano (275) la Chiesa pot\u00e9 godere di una lunga tregua dalle persecuzioni. \u00c8 quindi assai probabile che Eutichiano sia morto di morte naturale.\nCulto.\nLa sua memoria liturgica ricorre l'8 dicembre.\nDal Martirologio Romano (ed. 2004):\nIl Calendario romano del IV secolo lo ricordava (7 dicembre) nel \"Depositio Episcoporum\" (elenco dei vescovi di Roma), non nel \"Martyrum\" (elenco dei martiri).\nI suoi resti furono inumati nella cripta papale delle Catacombe di Callisto.\nNel 1659 le sue reliquie furono donate da papa Innocenzo X al vescovo di Fidenza, il Cardinale Filippo Casoni, che, dopo la sua morte, per testamento, fece in modo che arrivassero a Sarzana, cittadina al centro della Lunigiana, probabile zona di origine di questo papa."}
{"id": "39210", "revid": "640277", "url": "https://it.wikipedia.org/wiki?curid=39210", "title": "Programma Voyager", "text": "Il programma Voyager \u00e8 un programma scientifico statunitense che ha condotto al lancio nel 1977 di due sonde spaziali, chiamate Voyager 1 e Voyager 2, per l'esplorazione del sistema solare esterno.\nNella fase iniziale del programma entrambe le sonde hanno osservato i pianeti Giove e Saturno. La sonda Voyager 2 \u00e8 stata in grado di osservare anche i pianeti Urano e Nettuno sfruttando un allineamento planetario vantaggioso che si verific\u00f2 alla fine degli anni settanta. A oggi (2022) Voyager 2 \u00e8 l'unica sonda ad aver effettuato un passaggio ravvicinato di Urano e di Nettuno.\nEntrambe le sonde hanno prodotto grandi quantit\u00e0 di informazioni sui giganti gassosi del sistema solare. In particolare i dati ottenuti da Voyager 2 sulla massa di Nettuno hanno consentito di porre limiti all'ipotetica esistenza di nuovi pianeti massicci situati oltre l'orbita di Plutone (un pianeta di questo tipo \u00e8 detto comunemente Pianeta X). \nAttualmente le due sonde stanno fornendo dati utili a caratterizzare l'eliopausa, la regione in cui la pressione esercitata dalle particelle del vento solare diminuisce fino diventare pari a quella delle particelle provenienti dall'esterno del sistema solare.\nA differenza delle sonde del Programma Pioneer, ormai non pi\u00f9 funzionanti, entrambe le sonde Voyager continuano a trasmettere dati alle stazioni a terra mentre stanno viaggiando verso l'esterno del sistema solare. Le batterie termoelettriche a isotopi radioattivi di cui sono dotate consentono ancora diversi anni di vita operativa (stimata fino al 2025), anche se diversi strumenti sono stati via via disattivati per ridurre l'assorbimento di energia. A partire dalla fine del 2003 la sonda Voyager 1 ha iniziato l'attraversamento dell'eliopausa. Al 7 luglio 2013 si ritiene che la sonda si trovi in una regione del sistema solare denominata elioguaina. \nVoyager 1 ha raggiunto una distanza di 100 unit\u00e0 astronomiche (UA) dal Sole il 15 agosto 2006. Nel 2013 ha raggiunto una distanza di circa 125\u00a0UA dal Sole.\nVoyager 2 ha raggiunto una distanza di 100\u00a0UA dal Sole il 7 novembre 2012.\nLe due sonde sono state costruite presso il Jet Propulsion Laboratory, struttura finanziata dalla NASA. A bordo di ognuna di esse si trova una copia del Voyager Golden Record, un disco registrato che contiene immagini e suoni della Terra insieme a una selezione musicale. Sulla custodia del disco, anch'essa metallica, sono incise le istruzioni per accedere alle registrazioni in caso di ritrovamento.\nSviluppo.\nL'ideazione del \"Grand Tour\" e prime proposte per attuarlo.\nLa genesi del Programma Voyager pu\u00f2 essere fatta risalire all'estate del 1965, quando lo Space Science Board (Comitato di scienza spaziale) della National Academy of Sciences indic\u00f2 alla NASA due possibili strategie di esplorazione dei pianeti del sistema solare esterno: missioni di ricognizione verso ciascun pianeta oppure uno studio approfondito di Giove, con \"orbiter\" e sonde atmosferiche. Nell'ottobre dello stesso anno, Gary Flandro un ingegnere aerospaziale del Jet Propulsion Laboratory (JPL), pubblic\u00f2 la scoperta che un allineamento tra i pianeti del sistema solare esterno (che si verifica una volta ogni 175 anni), avrebbe permesso ad un veicolo spaziale lanciato dalla Terra tra il 1976 ed il 1980 di eseguire quello che venne indicato come il \"Grand Tour\": sorvoli ravvicinati dei quattro giganti gassosi, sfruttando opportunamente l'effetto fionda gravitazionale di ciascun di essi per raggiungere il successivo e completare la missione in 12 anni rispetto ai 30 necessari per un volo diretto dalla Terra a Nettuno. Nel 1966, il JPL inizi\u00f2 quindi a sviluppare una proposta di missione in tal senso, promossa da Homer Joe Stewart, a capo del settore pianificazione delle missioni per l'istituto.\nNel 1969, la NASA istitu\u00ec l'Outer Planets Working Group (Gruppo di lavoro sui pianeti esterni), il quale raccomand\u00f2 all'agenzia di sviluppare due missioni interplanetarie che prevedessero il sorvolo di tre pianeti ciascuna (ad ogni missione sarebbe corrisposto l'impiego di due sonde, per ridondanza): una diretta verso Giove, Saturno e Plutone, con lancio nel 1977; l'altra diretta verso Giove, Urano e Nettuno, con lancio nel 1979. A questa impostazione sarebbe corrisposta una durata inferiore per ciascuna missione rispetto al compimento del Grand Tour con un unico velivolo, alleviando le difficolt\u00e0 nella progettazione delle sonde. Andrew J. Butrica, tuttavia, attribuisce tale raccomandazione anche alle modalit\u00e0 con cui i membri del gruppo di lavoro furono selezionati: ciascun centro di ricerca della NASA aveva inviato due propri rappresentanti che, nel valutare le proposte, tennero conto degli interessi dei centri di ricerca stessi, i quali in ultimo sarebbero stati incaricati di costruire le navicelle. A suo dire, quindi, fu ci\u00f2 che li guid\u00f2 nel caldeggiare una soluzione che prevedeva un numero di sonde maggiori rispetto alla possibilit\u00e0 offerta dal Grand Tour di utilizzare un unico veicolo. Considerato il successo del Programma Mariner nell'esplorazione del sistema solare interno, inoltre, l'Outer Planets Working Group esort\u00f2 la NASA ad attivare un analogo programma per il sistema solare esterno.\nNello stesso anno, il JPL si propose per la costruzione delle sonde, dando seguito alla fase progettuale iniziata nel 1966. Ciascun veicolo, indicato Thermoelectric Outer Planet Spacecraft (TOPS), sarebbe stato equipaggiato con quattro generatori termoelettrici a radioisotopi, un'antenna ad alto guadagno di 4,3 m di diametro e con un computer in grado di eseguire procedure di auto-diagnostica e riparazioni di eventuali guasti (indicato come Self-Testing and Repair, STAR), il cui prototipo aveva per\u00f2 dimensioni enormi. Per la sola fase di sviluppo, soprattutto a causa del computer STAR, era stimata una spesa di 17,5 milioni di dollari; il costo finale della missione avrebbe potuto superare il miliardo di dollari.\nDalla riunione estiva dello Space Science Board nel 1969 giunse, infine, il sostegno che convinse la NASA ad avanzare una richiesta di finanziamento, per l'anno fiscale 1971, per quattro sonde TOPS, che avrebbero condotto le due missioni proposte dall'Outer Planets Working Group. Tuttavia, la Presidenza Nixon introdusse, nel bilancio dell'agenzia spaziale per quello stesso anno, un taglio di 75 milioni di dollari, molti dei quali ricaddero sulla missione. La NASA cerc\u00f2 allora il supporto della comunit\u00e0 scientifica e si rivolse nuovamente allo Space Science Board nel 1970, che per\u00f2 produsse documenti contrastanti: mentre un comitato esecutivo diretto da Herbert Friedman consigli\u00f2 di concentrare gli sforzi su Giove, il gruppo di lavoro sull'esplorazione planetaria (Planetary Exploration Working Group) raccomand\u00f2 di non perdere l'occasione rappresentata dal Grand Tour.\nNel confronto che ne segu\u00ec nella comunit\u00e0 scientifica e nel Congresso, la missione entr\u00f2 in competizione per i finanziamenti con gli sforamenti nel bilancio del Programma Viking e con i progetti di costruzione di un telescopio spaziale e dello Space Shuttle. Ne deriv\u00f2 la percezione che le sonde TOPS fossero troppo costose e la NASA fu invitata a presentare una proposta meno ambiziosa. Con il supporto dello Space Science Board riunitosi nell'estate del 1971, nel dicembre dello stesso anno l'amministratore della NASA James C. Fletcher present\u00f2 la richiesta di finanziamento per l'anno fiscale 1973 della meno costosa Mariner Jupiter-Saturn, cui il Congresso accord\u00f2 360 milioni di dollari.\nMariner Jupiter-Saturn.\nIl Programma prevedeva il lancio di due sonde identiche nel 1977, che avrebbero sorvolato Giove ed utilizzato la spinta gravitazionale del pianeta per raggiungere Saturno. Lo sviluppo e la costruzione delle sonde furono assegnati al Jet Propulsion Laboratory (JPL), con Harris M. Schurmeier quale Project manager.\nLe sonde sarebbero state lanciate utilizzando le finestre di lancio del Grand Tour; il Grand Tour rimaneva quindi ancora nelle possibilit\u00e0 della missione, se fossero cambiate successivamente le condizioni e se le sonde fossero state in grado di funzionare per gli anni necessari a completarlo. Ai progettisti del JPL fu quindi ufficiosamente richiesto di adottare delle soluzioni che avrebbero permesso di utilizzare le sonde per esplorare anche Urano e Nettuno.\nNel 1973 esistevano ancora molte incertezze sugli ostacoli che le due sonde avrebbero potuto incontrare nell'attraversare una regione del sistema solare che non era ancora stata esplorata. Alcuni studiosi, ad esempio, ritenevano che gli asteroidi della fascia principale fossero cos\u00ec numerosi da impedirne un attraversamento incolume per un veicolo spaziale. Cos\u00ec le sonde Pioneer 10 e 11, lanciate rispettivamente il 2 marzo 1972 e il 5 aprile 1973 nell'ambito del Programma Pioneer che l'Ames Research Center dirigeva per la NASA, fecero da vere e proprie apripista per le sonde Voyager e, in alcune occasioni, si prefer\u00ec sacrificare il ritorno scientifico che si sarebbe potuto ottenere dalle due missioni per saggiare le traiettorie che le sonde Voyager avrebbero successivamente percorso nei sistemi di Giove e di Saturno. D'altra parte, le scoperte che le Pioneer fecero nell'esplorazione dei due giganti gassosi guidarono la selezione degli strumenti di cui le due Voyager sarebbero state dotate.\nAltri 7 milioni di dollari stanziati dal Congresso permisero, tra le altre cose, di sviluppare un computer riprogrammabile, che fu fondamentale per il successo della missione. Furono selezionati undici strumenti e per ciascuno di essi la responsabilit\u00e0 della progettazione e costruzione fu assegnata ad un \"principal investigator\", la maggior parte dei quali provenienti dal Goddard Space Flight Center.\nIn ultimo, la NASA scelse di cambiare nome alle due missioni che avevano di gran lunga superato la semplice progettazione delle precedenti missioni Mariner. Fu cos\u00ec indetto un concorso dal quale provenne il nome Voyager. Tuttavia, la decisione fu comunicata solo nel marzo del 1977, ormai in prossimit\u00e0 del lancio, e gener\u00f2 confusione nella denominazione delle due sonde, che appariranno come Voyager 1 e 2, Mariner 11 e 12 e, anche, Voyager 11 e 12.\nLe sonde spaziali Voyager.\nLe sonde Voyager hanno massa 773\u00a0kg, di cui 105\u00a0kg sono strumenti scientifici. Le due identiche sonde Voyager sono sistemi stabilizzati su tre assi.\nComputer.\nLe Voyager dispongono di tre microprocessori. I dati sono gestiti dal Flight Data Subsystem (FDS, Sottosistema dei dati di volo) e da un singolo registratore a nastro (DTR) ad otto tracce. L'FDS coordina le operazioni dei vari strumenti, raccoglie dati ingegneristici e scientifici e li prepara per la trasmissione a Terra. Il DTR \u00e8 utilizzato per registrare dati ad alta velocit\u00e0 dal Plasma Wave Subsystem (PWS). I dati contenuti sul nastro sono mandati a Terra ogni sei mesi. Il Computer Command Subsystem (CCS, sottosistema del computer di comando) fornisce funzioni di controllo e di coordinazione. Il CCS contiene routine fisse, come la decodifica dei comandi e cosa fare in caso di errori. L'Attitude and Articulation Control Subsystem (AACS, Sottosistema di controllo dell'orientamento e dei bracci meccanici) controlla l'orientamento della sonda, mantiene il puntamento preciso dell'antenna ad alto guadagno verso la Terra, controlla le manovre di orientamento e posiziona le piattaforme con gli strumenti.\nComunicazioni.\nLa comunicazione verso la sonda \u00e8 effettuata in banda S a 16 bit per secondo, mentre un trasmettitore in banda X rimanda a Terra i dati rilevati a 160\u00a0bit/s, con punte di 1,4\u00a0kBit/s per i dati ad alta velocit\u00e0 del PWS. Tutti i dati sono trasmessi e ricevuti tramite l'antenna ad alto guadagno di 3,7 metri di diametro.\nFotocamere.\nL'Imaging Science Subsystem (ISS), costituito da fotocamere con un grandangolare ed un teleobiettivo, \u00e8 una versione modificata di fotocamere Vidicon a scansione lenta che \u00e8 stata utilizzata nei voli Mariner. L'ISS consiste quindi in due telecamere, ciascuna con otto filtri, ognuno montato su ghiera asservita e controllabile, davanti alla Vidicon. Il grandangolare ha una lunghezza focale di 200\u00a0mm, con un'apertura di f/3, mentre l'altro ha una lunghezza focale di 1500\u00a0mm con una apertura di f/8.5.\nAlimentazione.\nLa corrente elettrica necessaria al funzionamento della sonda e degli strumenti \u00e8 fornita da tre generatori termoelettrici a radioisotopi (RTG). Attualmente essi forniscono circa 285 Watt a ogni sonda. I generatori termoelettrici a radioisotopi sono alimentati da plutonio e al momento del lancio fornivano circa 470 Watt di potenza a 30 volt DC. Il plutonio-238 \u00e8 radioattivo, e decade con un'emivita di circa 85 anni, perci\u00f2 gli RTG che lo usano perdono un fattore formula_1, circa lo 0,81%, di potenza ogni anno. Dopo 23 anni dal lancio, questi RTG potrebbero fornire circa 390 Watt, circa l'83% della potenza iniziale. Dato che le termocoppie usate per convertire l'energia termica in energia elettrica si degradano anch'esse, all'inizio del 2001 la potenza elettrica disponibile per il Voyager 1 era di 315 Watt, e di 319 per il Voyager 2. La potenza disponibile \u00e8 comunque maggiore di quanto previsto teoricamente prima del lancio.\nVoyager Interstellar Mission (VIM).\nLa missione primaria delle Voyager \u00e8 stata completata nel 1989, con il passaggio ravvicinato di Nettuno della Voyager 2. La Voyager Interstellar Mission (VIM) \u00e8 un'estensione della missione, che ha avuto inizio quando i due veicoli spaziali erano gi\u00e0 in volo da oltre 12 anni. La Divisione Eliofisica del NASA Science Mission Directorate ha condotto una Heliophysics Senior Review nel 2008. L'analisi ha rilevato che la VIM \"\u00e8 una missione che \u00e8 assolutamente da continuare\", e che il finanziamento VIM \" \u00e8 vicino al livello ottimale ed \u00e8 garantito dal finanziamento e miglioramento del DSN (Deep Space Network)\".\nAlla data attuale, le piattaforme di scansione delle Voyager, insieme a tutti gli strumenti della piattaforma, non sono pi\u00f9 alimentate. Lo spettrometro a raggi ultravioletti (UVS) della Voyager 1 \u00e8 stato attivo fino al 2003, quando \u00e8 stato disattivato. Le operazioni giroscopiche si sono concluse nel 2015 per la Voyager 2 e nel 2016 per la Voyager 1. I giroscopi sono utilizzati per ruotare la sonda di 360 gradi sei volte all'anno per misurare il campo magnetico della sonda, che viene poi sottratto dai dati scientifici del magnetometro.\nLe due sonde sono ancora in grado di operare e di mandare a Terra dati scientifici. Entrambe hanno abbastanza energia elettrica e carburante per poter funzionare fino a circa il 2020, anche se il totale esaurimento della potenza elettrica disponibile avverr\u00e0 non prima del 2025, quando non sar\u00e0 pi\u00f9 sufficiente per alimentare alcuno strumento scientifico."}
{"id": "39212", "revid": "122779226", "url": "https://it.wikipedia.org/wiki?curid=39212", "title": "Papa Caio", "text": "Biografia.\nSecondo il \"Catalogo Liberiano\", Caio fu papa per dodici anni, quattro mesi e sette giorni, dal 17 dicembre 283, al 22 aprile 296 (Adolf von Harnack, \"Chronol.\", I, 155); Eusebio di Cesarea errava nello stimare il suo pontificato a quindici anni. Veniva menzionato nel \"Depositio Episcoporum\" del IV secolo (quindi non come martire): \"X kl maii Caii in Callisti\". Fu sepolto nella cripta papale del cimitero di Callisto. Non sono noti altri particolari della sua vita.\nSecondo Santa Susanna di Concordio, era cugino di Santa Susanna di Roma, era nato a Salona, antica citt\u00e0 dalmata ed era anche parente dell'imperatore Diocleziano. Se quest'ultima notizia fosse vera giustificherebbe il fatto che durante il suo pontificato Diocleziano non solo fu pi\u00f9 che tollerante con i cristiani, ma anzi molti di loro divennero collaboratori della casa imperiale. L'ultima grande persecuzione, scatenata proprio da Diocleziano, risale infatti al 303, alcuni anni dopo la morte di Caio. Per questo \u00e8 da mettere in dubbio il suo martirio, avvenuto, secondo il \"Liber pontificalis\", per aver suggerito alla cugina Susanna di fare voto di verginit\u00e0. Di conseguenza sono anche dubbi i motivi della sua canonizzazione.\nIn quegli anni cominci\u00f2 a svilupparsi a Roma l'eresia del Manicheismo ed inizi\u00f2 anche a riscuotere un certo successo il culto orientale di Mitra, che produssero diversi problemi alla chiesa cristiana. Ma \u00e8 anche vero che in quell'epoca si andava sempre pi\u00f9 affermando il prestigio della Chiesa di Roma sulle altre.\nLa tomba di Caio, con l'epitaffio originale, venne scoperta da Giovanni Battista de Rossi. Al suo interno fu rinvenuto l'anello con il quale sigillava le sue lettere.\nCulto.\nNella Chiesa cattolica la sua memoria liturgica ricorre il 22 aprile; nella Chiesa greca, invece, il 18 dicembre.\nDal Martirologio Romano (ed. 2001):\nNell'iconografia ufficiale, san Caio viene ritratto mentre indossa la tiara, in compagnia di san Nereo.\nViene venerato in Dalmazia ed a Venezia."}
{"id": "39216", "revid": "119979528", "url": "https://it.wikipedia.org/wiki?curid=39216", "title": "Papa Marcellino", "text": "Biografia.\nIl \"Liber Pontificalis\" e le altre fonti.\nSecondo il \"Liber Pontificalis\" era un romano, figlio di un certo Proietto. Il \"Catalogo Liberiano\" dei papi riportava che divenne vescovo di Roma il 30 giugno 296 e che regn\u00f2 fino al 304. Questi dati, accettati dall'autore del \"Liber Pontificalis\", vennero verificati da quell'antica fonte. Del suo pontificato, durato 8 anni, non venne riportato nulla. Tuttavia, dall'epitaffio della tomba del Diacono Severo nelle Catacombe di San Callisto si \u00e8 potuto apprendere che in quel periodo il cimitero principale di Roma fu ampliato con nuove camere sepolcrali. Questa epigrafe iniziava: \u00ab\"Cubiculum duplex cum arcosoliis et luminare Jussu pap\u00e6 sui Marcellini diaconus iste Severus fecit mansionen in pace quietam...\"\u00bb (\"Il Diacono Severo fece questo doppio \"cubiculum\", con i suoi \"arcosolia\" e \"luminaria\" per ordine del suo Papa Marcellino come quieta residenza di pace per s\u00e9 e per la sua famiglia\"). Questo avveniva prima dell'inizio della \"Grande Persecuzione\" di Diocleziano, durante la quale le catacombe di San Callisto, come gli altri luoghi di riunione pubblici della comunit\u00e0 cristiana di Roma, vennero confiscati. Giovanni Battista de Rossi riteneva che i cristiani, in questo periodo, bloccassero le gallerie principali delle catacombe per proteggere dalla dissacrazione le numerose tombe dei martiri che ivi riposavano.\nCesare Galerio port\u00f2 il movimento pagano allo scontro con la cristianit\u00e0 nel 302, e l'anno successivo riusc\u00ec a convincere Diocleziano del pericolo che i cristiani rappresentavano per lo Stato. Con una procedura di neroniana memoria, due incendi del palazzo reale (ma esistono dubbi sull'eventuale responsabilit\u00e0 dello stesso Galerio) spinsero definitivamente l'imperatore, inizialmente restio, ad emettere il primo editto di persecuzione.\nI soldati cristiani dovettero lasciare l'esercito, le propriet\u00e0 della chiesa vennero confiscate e i libri sacri vennero distrutti, furono vietate le funzioni religiose e i cristiani dovettero scegliere tra abiurare la loro religione o venire condannati a morte. La stessa moglie di Diocleziano Prisca, e la figlia Valeria, entrambe cristiane, furono costrette a sacrificare alle divinit\u00e0 pagane.\nLa persecuzione di Diocleziano, i cui severi editti contro i cristiani furono fatti eseguire da Massimiano, port\u00f2 grande scompiglio nella Chiesa di Roma dopo il 303. Marcellino mor\u00ec nel secondo anno della persecuzione, tra il 304 e il 305.\nLa morte di Marcellino \u00e8 fonte di dibattito tra gli storici: nessuna fonte attendibile, infatti, del IV o del V secolo lo menzionava come martire. Il suo nome non veniva riportato n\u00e9 dal \"Depositio episcoporum\", n\u00e9 dal \"Depositio martyrum\" del \"Cronografo Romano\" del 354; tale assenza pu\u00f2 essere notata anche \"Martyrologium Hieronymianum\". Il \"Marcellinus episcopus\" riportato al 4 ottobre nel \"Codex Bernensis\", probabilmente non corrisponde al papa. Anche Eusebio di Cesarea, quando parl\u00f2 di Marcellino, us\u00f2 un'espressione oscura: \"fu portato via dalla persecuzione\" (\"\u2018\u00f2n ka\u00ec a'ut\u00f2n kate\u00edlephon \u2018o diogm\u00f2s\" \"Historia Ecclesiastica\", VII, 32). Sul significato di queste parole gli storici dibattono, in quanto potrebbe indicare il martirio, ma anche la fuga o l'esilio. \nLe accuse successive.\nEsistevano anche racconti successivi che lo accusavano di aver consegnato i Testi sacri immediatamente dopo il primo editto o, addirittura, di aver offerto incenso agli dei pagani per salvarsi dalla persecuzione.\nAll'inizio del V secolo Petiliano, il vescovo donatista di Costantina, afferm\u00f2 che Marcellino e i presbiteri romani Marcello, Milziade e Silvestro (futuri papi) avevano consegnato i libri sacri ai pagani e avevano offerto incenso ai falsi d\u00e8i, ma non produsse alcuna prova. Negli Atti della confisca degli edifici della Chiesa a Roma, che vennero portati dai donatisti alla conferenza di Cartagine, si parlava di due soli diaconi che avevano tradito: Stratone e Cassio. Sant'Agostino d'Ippona, nelle sue repliche a Petiliano, disput\u00f2 la verit\u00e0 di quanto veniva riportato (\"Contra litteras Petiliani\", II, 202: \"De quibus et nos solum respondemus: aut non probatis et ad neminem pertinet, aut probatis et ad nos non pertinet\"; \"De unico baptismo contra Petilianum\", cap. xvi: \"Ipse scelestos et sacrilegos fuisse dicit; ego innocentes fuisse respondeo\"). Dalle accuse di Petiliano si pu\u00f2 concludere solamente che queste voci su Marcellino e i suoi presbiteri circolassero effettivamente in Africa, ma che non potevano essere provate, altrimenti Agostino non li avrebbe difesi cos\u00ec strenuamente.\nTuttavia, queste voci su Marcellino erano note anche in alcuni circoli romani, tanto che, in altri due racconti successivi, fu attribuito al papa un atto di formale apostasia, naturalmente seguito da pentimento e penitenza.\nLa biografia di Marcellino contenuta nel \"Liber Pontificalis\", che probabilmente riprendeva una perduta \"passio\", riportava che fu obbligato a sacrificare agli d\u00e8i e bruci\u00f2 incenso in loro onore. Tuttavia, dopo alcuni giorni, fu vinto dal rimorso e confess\u00f2 la fede in Cristo. Per questo, insieme ad altri tre cristiani, fu condannato a morte da Diocleziano: furono decapitati. Sembra abbastanza evidente che questo racconto cercava di conciliare la voce che il papa aveva offerto incenso agli d\u00e8i con il fatto che in altri ambienti era visto come un martire e la sua tomba veniva venerata.\nAgli inizi del VI secolo, piuttosto dopo questa \"passio Marcellini\", apparve una serie di documenti contraffatti che furono usati nella disputa tra papa Simmaco e l'antipapa Laurenzio. Tra questi c'erano degli Atti apocrifi di un sinodo di 300 vescovi tenutosi nel 303 a Sinuessa, tra Roma e Capua, per investigare sulle accuse a Marcellino. I primi due giorni Marcellino neg\u00f2 tutti gli addebiti, ma il terzo giorno confess\u00f2 e si pent\u00ec; tuttavia il sinodo non lo condann\u00f2 \"quia prima sedes non judicatur a quoquam\" (\"perch\u00e9 la prima Sede non viene giudicata da nessuno\"). Quando Diocleziano venne a conoscenza dell'accaduto, fece mettere a morte il papa e molti vescovi che avevano partecipato al sinodo. Anche questi documenti, in s\u00e9 stessi, non possono essere considerati una prova storica. Viene accettato, come certo, che il papa non assecond\u00f2 mai, apertamente, l'editto imperiale poich\u00e9 una tale apostasia del vescovo di Roma avrebbe avuto grande risonanza presso gli autori contemporanei. Eusebio non accett\u00f2 quanto esposto sopra e anche Teodoreto di Cirro, nella sua \"Storia Ecclesiastica\", afferm\u00f2 che Marcellino era stato d'esempio durante la persecuzione (\"ton 'en t\u00f4 diogm\u00f4 diapr\u00e9psanta\" (\"Historia Ecclesiastica\", I, 2).\nD'altra parte \u00e8 degno di nota come nella \"Cronografia Romana\", la cui prima edizione risale al 336, manchi solo il nome di questo papa. In realt\u00e0, nel manoscritto, il nome di Marcellino veniva riportato al 16 gennaio (\"XVIII kal. Feb.\"), ma era, evidentemente, un errore per Marcello, il suo successore. Infatti, la festa di quest'ultimo ricorre in questa data sia nel \"Martyrologium Hieronymianum\" che nei vecchi libri liturgici, mentre nel \"Liber Pontificalis\" e, di conseguenza, nei martirologi del IX secolo, la festa di Marcellino ricorre il 26 aprile (Acta SS., June, VII, 185). Secondo alcuni studiosi (Theodor Mommsen, Charles de Smedt) la mancanza del nome di Marcellino fu la semplice omissione di un copista, dovuta alla somiglianza dei nomi tra i due papi, ma questa ipotesi non \u00e8 stata universalmente accettata. Altri studiosi ritengono che questa omissione sarebbe intenzionale e non accidentale.\nIn relazione alle voci e agli apocrifi riportati sopra, bisogna ammettere che, in qualche circolo di Roma, la condotta del papa durante la \"Grande Persecuzione\" non fu approvata. In questa persecuzione ci sono giunti i nomi di solo due appartenenti al clero romano che furono martirizzati: il presbitero Marcellino e l'esorcista Pietro, il che fa ritenere ad alcuni storici che il vescovo di Roma e l'alto clero riuscirono a eludere i persecutori. Come questo fosse avvenuto \u00e8 ignoto. \u00c8 possibile che papa Marcellino e molti altri vescovi riuscissero immediatamente a nascondersi in un posto sicuro, ma \u00e8 anche possibile che al momento della pubblicazione dell'editto si fossero assicurati in qualche modo l'immunit\u00e0. In alcuni circoli romani, per questo, potrebbe essere stato tacciato di debolezza e la sua memoria avrebbe potuto, di conseguenza, soffrirne al punto da essere omesso dall'autore della \"Depositio Episcoporum\" dalla \"Cronografia\", mentre trov\u00f2 posto nel \"Catalogo Liberiano\" che \u00e8 contemporaneo. Tuttavia, la sua tomba veniva venerata dai cristiani di Roma e fu riconosciuto anche come martire, come dimostra la \"passio\".\nMorte e sepoltura del papa.\nMarcellino mor\u00ec tra il 304 e il 305. Il giorno della sua morte \u00e8 incerto. Nel \"Liber Pontificalis\", la data della sua sepoltura venne registrata al 26 aprile 305, \"venticinque giorni dopo il suo martirio\", e tale data fu poi riportata nei martirologi successivi (perci\u00f2 il 26 aprile si celebra la sua festa, e il 1\u00ba aprile sarebbe la data di morte). Ma se si calcola la data della sua morte in base alla durata del suo ufficio, se per\u00ec durante il pontificato, secondo quanto riportato nel \"Catalogo Liberiano\", dovrebbe essere morto il 24 o il 25 ottobre. \u00c8 possibile, conciliando tutti questi dati, se \u00e8 vero che offr\u00ec agli d\u00e8i per salvarsi la vita, che il 25 ottobre 304 sia la data di rinuncia al papato, il 1\u00ba aprile 305 quella della morte (per martirio dopo essersi pentito), e il 26 aprile successivo quella della sepoltura.\nLe sue spoglie furono inumate nel cimitero di Priscilla, sulla Via Salaria, vicino alla cripta del martire Crescenzio. Le catacombe di Callisto, il cimitero ufficiale della Chiesa di Roma, dove per decenni erano stati sepolti i predecessori di Marcellino, erano state evidentemente confiscate durante la persecuzione, mentre le catacombe di Priscilla, appartenenti alla famiglia degli \"Acilii Glabriones\", erano ancora a disposizione dei cristiani.\nCulto.\nLa tomba di Marcellino divenne oggetto di venerazione molto presto. I precisi riferimenti alla sua posizione contenuti nel \"Liber Pontificalis\" ne sono la prova. In uno degli itinerari delle tombe dei martiri romani del VII secolo (\"Epitome de locis ss. martyrum\") \u00e8 espressamente menzionata fra le sacre tombe del cimitero di Priscilla. Durante gli scavi effettuati in questa catacomba, fu identificata la cripta di Crescenzio, che era accanto a quella di Marcellino, ma non \u00e8 stato rinvenuto alcun monumento che facesse riferimento a questo papa, pertanto il luogo della sua sepoltura \u00e8 tuttora incerto. La perduta \"passio Marcellini\" risalente al V secolo, che fu utilizzata dall'autore del \"Liber Pontificalis\", dimostra che gi\u00e0 in quel periodo era venerato come martire. Nonostante ci\u00f2, il suo nome comparve, per la prima volta, nel martirologio di San Beda il Venerabile.\nLa sua memoria liturgica, nella Chiesa latina, ricorre il 26 aprile (non compare nel Martirologio Romano ed. 2001). Nelle Chiesa greca, invece, il 7 giugno."}
{"id": "39217", "revid": "2", "url": "https://it.wikipedia.org/wiki?curid=39217", "title": "Anno zero", "text": ""}
{"id": "39219", "revid": "628767", "url": "https://it.wikipedia.org/wiki?curid=39219", "title": "Papa Marcello I", "text": "Situazione di Roma alla elezione di Marcello I.\nL'impero romano era in pace fin dal 260 e, in questa situazione, circa sette milioni di persone su cinquanta milioni professavano la religione cristiana, ovvero 1 persona su 7. Le conversioni si susseguirono nel tempo senza particolari intoppi, ma la situazione mut\u00f2 quando il partito dell'antica religione riusc\u00ec a persuadere Galerio che la politica di restaurazione e centralizzazione dell'imperatore Diocleziano esigeva la soppressione della religione cristiana. Di conseguenza, l'imperatore proclam\u00f2 l'ultima persecuzione. Diocleziano eman\u00f2 quattro editti che comandavano di distruggere le chiese, di bruciare le sacre scritture, di imprigionare i capi delle chiese, di torturare coloro che non volevano sacrificare agli antichi d\u00e8i e di ucciderli qualora, a dispetto delle torture, non avessero ceduto.\nTale persecuzione ebbe conseguenze epocali sulla disciplina interna della chiesa: ci furono molti martiri, ma anche innumerevoli lapsi, coloro cio\u00e8 che per salvarsi offrirono sacrifici agli idoli o brigarono per farsi iscrivere nei registri di coloro che avevano ubbidito agli editti. Ovunque costoro crearono seri problemi ai vescovi, poich\u00e9 rimaneva irrisolta la questione sul come comportarsi con chi avesse in futuro espresso il desiderio di riconciliarsi con la Chiesa.\nL'ondata di violenza colp\u00ec anche papa Marcellino, che alcuni vogliono martire, altri semplicemente esiliato. Anni dopo, i donatisti accusarono Marcellino e alti prelati di adorazione degli idoli pagani, ma tali voci non vennero mai provate, anzi furono negate da molti dottori della Chiesa, tra cui Sant'Agostino. La sede romana rimase vacante per quasi quattro anni, anche se, gi\u00e0 nel 305 con l'abdicazione di Diocleziano e di Massimiano, la persecuzione and\u00f2 scemando di intensit\u00e0 e, dopo il 307, con la proclamazione di Massenzio, in Italia e in Africa cess\u00f2 quasi del tutto. Sotto il suo dominio, i cristiani di Roma rientrarono lentamente in possesso dei loro beni e poterono riunirsi nuovamente senza paura. Cos\u00ec, da quel momento storico, pot\u00e9 cominciare a riorganizzarsi la loro comunit\u00e0.\nBiografia.\nMarcello I.\nSecondo il \"Catalogo Liberiano\", Marcello, un romano, fu eletto papa dal clero romano intorno alla met\u00e0 del 308 (\"Fuit temporibus Maxenti a cons. X et Maximiano usque post consulatum X et septimum\"). In base all'interpretazione di Giovanni Battista de Rossi tale annotazione andrebbe letta \"A cons. Maximiano Herculio X et Maximiano Galerio VII [308] usque post cons. Maxim. Herc. X et Maxim. Galer. VII [309]\". Marcello sarebbe stato scelto come successore di Marcellino gi\u00e0 alla fine del 306, ma avrebbe potuto essere consacrato e prendere possesso del soglio solo il 27 maggio 308. Alla sua ascensione ufficiale, trov\u00f2 la chiesa in una situazione disastrosa. I luoghi di riunione e alcuni cimiteri erano stati confiscati e le attivit\u00e0 ordinarie erano state interrotte. Oltre a questo, erano sorti dissensi interni causati dal gran numero di persone che avevano abiurato la fede durante la persecuzione e che, sotto la guida di un apostata, pretendevano di essere riammessi in comunione senza fare atto di penitenza, perch\u00e9, a loro avviso, la lunga vacanza della sede apostolica, dopo l'abdicazione dello stesso pontefice Marcellino, permetteva di ritenere tali procedure ormai obsolete e superate.\nUna volta eletto, Marcello si accinse immediatamente alla riorganizzazione della Chiesa. Secondo il \"Liber Pontificalis\" suddivise il territorio metropolitano in 25 distretti (\"tituli\") assimilabili alle odierne parrocchie, a capo dei quali era posto un presbitero che sovrintendeva alla preparazione dei catecumeni, al battesimo, alla somministrazione delle penitenze, alle celebrazioni liturgiche e alla cura dei luoghi di sepoltura e della memoria. Il suo nome, comunque, \u00e8 legato soprattutto alla fondazione del cimitero di Novella (\"C\u0153meterium Novell\u0153\"), sulla via Salaria, di fronte al cimitero di Priscilla. Sul \"Liber Pontificalis\" era riportato: \"Hic fecit cymiterium Novellae via Salaria et XXV titulos in urbe Roma constituit quasi di\u0153cesis propter baptismum et p\u0153nitentiam multorum qui convertebantur ex paganis et propter sepulturas Inartyrum\". All'inizio del VII secolo, probabilmente, a Roma esistevano 25 chiese titolari ed esiste una tradizione storica che riporta di come l'amministrazione ecclesiastica fosse stata riformata dopo la persecuzione di Diocleziano, pertanto il compilatore del \"Liber Pontificalis\" la attribu\u00ec a Marcello.\nIl lavoro del papa fu, per\u00f2, presto interrotto dalla controversia dei lapsi. Marcello, forte sostenitore delle antiche tradizioni, irrigid\u00ec la sua posizione e pretese da coloro che volevano essere riammessi la penitenza. A testimonianza di questa posizione, esiste l'epigrafe composta da Papa Damaso I per la sua tomba: \"Pastore vero, perch\u00e9 manifest\u00f2 ai lapsi l'obbligo che avevano di espiare il loro delitto con le lacrime della penitenza, fu considerato da quei miserabili come un terribile nemico. Di qui il furore, l'odio, la discordia, la sedizione, la morte. A causa del delitto di uno che anche durante la pace rinneg\u00f2 Cristo, Marcello fu deportato, vittima della crudelt\u00e0 di un tiranno\". A causa di tale situazione, si form\u00f2 un partito che si opponeva al papa, e scoppiarono liti, sedizioni e stragi. Massenzio, che diede credito alle accuse dei turbolenti, ritenne Marcello responsabile dei disordini e lo esili\u00f2 in un luogo che \u00e8 tuttora ignoto. Tutto questo avvenne alla fine del 308 o all'inizio del 309, in base a quanto riportato sul \"Catalogo Liberiano\", che parla di un pontificato non pi\u00f9 lungo di 1 anno, 6 (o 7) mesi e 20 giorni. Marcello mor\u00ec in esilio poco dopo aver lasciato Roma e fu subito venerato come santo. In base alla \"Depositio episcoporum\", alla \"Cronografia\" del 354 e ad altri documenti, la sua festa ricorre il 16 gennaio. Nonostante ci\u00f2, si ignorano sia il luogo dell'esilio che la data esatta della sua morte, ipotizzata verso il 16 gennaio. \u00c8 certo, per\u00f2, secondo il \"Martirologio Geronimiano\", che fu traslato a Roma e sepolto nel cimitero di Priscilla. I suoi resti sono deposti nell'antica urna di basalto verde presso l'altare maggiore della Chiesa di San Marcello al Corso.\nLa \"Passio Marcelli\".\nNel \"Liber Pontificalis\" e nel Breviario romano viene riportata una versione diversa della morte di Marcello, versione tramandata da una \"Passio Marcelli\" del V secolo contenuta negli \"Acta Sanctorum\": Massenzio, infuriato per la riorganizzazione della Chiesa intrapresa da Marcello, pretese dal papa che rinunciasse alla sua dignit\u00e0 episcopale e che sacrificasse agli d\u00e8i pagani, proprio come il predecessore. Al suo rifiuto, questi fu condannato a lavorare come schiavo presso una stazione postale (\"catabulum\") di Roma. Dopo nove mesi fu liberato dal clero romano, ma fu nuovamente condannato per aver consacrato la casa della matrona Lucina presso la via Lata. La condanna consisteva nell'accudire ai cavalli ricoverati presso lo stesso \"catabulum\". Pochi giorni dopo, Marcello mor\u00ec. Tale versione forse \u00e8 stata creata per localizzare in qualche maniera il luogo del martirio del papa: il Titolo di Marcello, che era localizzato presso le poste pubbliche, da cui la denominazione di \"San Marcello in cat\u00e0bulo\". Per tale motivo \u00e8 considerato patrono degli stallieri e degli allevatori di cavalli.\nL'attuale Chiesa di San Marcello al Corso risale all'inizio del XVI secolo, ed \u00e8 stata probabilmente edificata sui resti della precedente chiesa che, a sua volta, si trovava forse nel luogo del \"catabulum\" dove Marcello era morto.\nL'ipotesi di Theodor Mommsen.\nSecondo il famoso studioso tedesco Theodor Mommsen, Marcello non sarebbe stato il vescovo di Roma, ma un semplice presbitero romano a cui era stata affidata la reggenza dell'amministrazione ecclesiastica durante l'ultimo periodo della vacanza del soglio di Pietro. In base a questa teoria, il 16 gennaio 309 altro non sarebbe se non la data di morte di Marcellino (non pi\u00f9 papa dalla sua abdicazione del 25 ottobre 304), a cui sarebbe succeduto papa Eusebio. Tale ipotesi sarebbe avvalorata dal fatto che in alcuni cataloghi viene menzionato un solo papa, chiamato a volte Marcellino e a volte Marcello, come se si volesse rinnegare Marcellino o si confondessero i due nomi in uno solo. Comunque non vi sono prove storiche che possano avvalorare detta tesi.\nCulto.\nLa Chiesa cattolica celebra la sua memoria liturgica il 16 gennaio; le Chiese ortodosse, invece, lo ricordano il 7 giugno.\nDal Martirologio Romano (ed. 2005):"}
{"id": "39220", "revid": "585241", "url": "https://it.wikipedia.org/wiki?curid=39220", "title": "Papa Eusebio", "text": "Biografia.\nI dettagli del suo pontificato possono essere dedotti dall'epitaffio di otto esametri composto da papa Damaso I per la sua tomba.\n\u00c8 solo grazie ad antiche trascrizioni che questo epitaffio \u00e8 giunto fino a noi. Alcuni frammenti dell'originale, insieme ad una copia di marmo del VI secolo costruita per sostituire l'originale distrutto, fu trovata da Giovanni Battista de Rossi nella Cappella Papale, delle catacombe di Callisto. Da questo scritto si evince che i gravi dissensi interni alla Chiesa romana sulla riammissione degli apostati (i lapsi) nati durante la persecuzione di Diocleziano, che avevano creato problemi gi\u00e0 sotto Marcello, continuarono sotto Eusebio. Questi conferm\u00f2 l'atteggiamento adottato dalla Chiesa romana dopo le persecuzioni di Decio (250-251): gli apostati non sarebbero stati esclusi per sempre dalla comunione ecclesiastica, ma avrebbero potuto essere riammessi solamente dopo avere scontato la giusta penitenza (\"Eusebius miseros docuit sua crimina flere\").\nQuesto punto di vista fu osteggiato da una fazione di Cristiani capeggiata da un certo Eraclio. Non si sa se quest'ultimo ed i suoi sostenitori appoggiassero un punto di vista pi\u00f9 rigido (Novazianisti) o un'interpretazione pi\u00f9 clemente della legge. Comunque la seconda ipotesi \u00e8 di gran lunga la pi\u00f9 probabile: Eraclio doveva essere il capo di una fazione di apostati che esigeva la reintegrazione immediata nel corpo della Chiesa. Damaso tratteggi\u00f2 con termini molto forti il conflitto che ne consegu\u00ec (\"sedictio, c\u0153des, bellum, discordia, lites\"). \u00c8 probabile che Eraclio ed i suoi sostenitori cercassero di agevolare con la forza la loro riammissione ai sacri riti e che i fedeli raggruppati intorno ad Eusebio se ne risentissero. A causa di questi contrasti, che furono caratterizzati anche da episodi di violenza, sia Eusebio che Eraclio furono esiliati dall'imperatore Massenzio il quale, incurante di qualsiasi scrupolo religioso, soffoc\u00f2 i tumulti nel sangue al solo fine del mantenimento della pubblica quiete. Eusebio, in particolare, fu deportato in Sicilia il 17 agosto, dove mor\u00ec poco dopo, il 21 ottobre. Il suo corpo fu riportato in seguito a Roma, probabilmente il 26 settembre del 311 (secondo il \"Depositio Episcoporum\" contenuto nella \"Cronografia\" del 354), e deposto in un cubicolo nelle catacombe di Callisto, vicino al sepolcro di papa Caio.\nLa sua ferma difesa della disciplina ecclesiastica e l'esilio a cui fu condannato lo fecero venerare come martire, ma non si hanno a proposito notizie certe.\nAttualmente il suo corpo, secondo il Panciroli, dovrebbe trovarsi nella basilica di San Sebastiano fuori le mura, mentre secondo il Piazza alcune reliquie sarebbero conservate nella chiesa di San Lorenzo in Panisperna.\nCulto.\nLa sua memoria liturgica si celebra il 17 agosto, giorno in cui fu deportato.\nDal Martirologio Romano (ed. 2004):"}
{"id": "39221", "revid": "72396", "url": "https://it.wikipedia.org/wiki?curid=39221", "title": "Eusebio (prenome)", "text": ""}
{"id": "39222", "revid": "1711941", "url": "https://it.wikipedia.org/wiki?curid=39222", "title": "Papa Milziade", "text": "Biografia.\nL'anno della sua nascita \u00e8 sconosciuto, come la sua storia personale fino all'elevazione al soglio di Pietro. Dopo il bando di papa Eusebio e la confisca di parte dei beni della Chiesa da parte di Massenzio, la sede romana rimase vacante per qualche tempo, probabilmente per le complicazioni che erano sorte a seguito dei tumulti causati dal problema degli apostati (i lapsi), che avevano indotto l'imperatore ad esiliare Eusebio. Il 2 luglio 311, \"Miltiades\" (il nome \u00e8 scritto anche \"Melchiades\"), originario dell'Africa, fu consacrato vescovo di Roma. Esiste un'incertezza sull'anno esatto della sua elezione, derivata dal \"Catalogo Liberiano dei Papi\" che riportava 2 luglio 311 quale data di consacrazione del nuovo papa (\"ex die VI non. iul. a cons. Maximiliano VIII solo, quod fuit mense septembri Volusiano et Rufino\"); in contraddizione con questa informazione riportava per\u00f2 anche che la morte del papa avvenne il 2 gennaio 314 (non il 10), dopo un pontificato di tre anni, sei mesi ed otto giorni. Quindi, Milziade sarebbe stato eletto nel 310, anzich\u00e9 nel 311, ma nel 310 Eusebio era ancora in vita. Probabilmente, per l'errore di un copista, dovremmo leggere \"ann. II\" invece di \"ann. III\" e pertanto l'anno della sua elevazione al papato fu, con pi\u00f9 probabilit\u00e0, il 311.\nFine delle persecuzioni contro i cristiani.\nNegli anni 310-311 si verificarono importanti mutamenti nei rapporti tra lo Stato e la Chiesa. Galerio, uno dei due Augusti d'Oriente, era stato il promotore dell'ultima grande persecuzione contro i cristiani, ma la resistenza ad oltranza di questi, e la loro condotta morale, convinsero l'imperatore a cessare la campagna. Oltre a ci\u00f2, lo stesso Galerio fu colpito nel 310 da una gravissima malattia che lo consum\u00f2 anche nello spirito, tant'\u00e8 che il 30 aprile del 311 eman\u00f2 un editto di tolleranza e libert\u00e0 di culto per i cristiani (Editto di Serdica). La tradizione tramanda che Galerio concludesse l'editto chiedendo ai cristiani di pregare il loro Dio per la propria salute, in riconoscenza della benevolenza da lui accordata alla nuova religione.\nI cristiani continuarono ad essere perseguitati solamente in quei paesi orientali che erano sotto la giurisdizione di Massimino Daia, mentre in Occidente Massenzio rispett\u00f2 l'editto di Galerio, consentendo, dopo circa due anni, l'elezione del nuovo vescovo di Roma. A lui accord\u00f2 il diritto di riavere, tramite il prefetto della citt\u00e0, tutti gli edifici ecclesiastici ed i possedimenti che erano stati confiscati durante le persecuzioni. Due diaconi romani, Stratone e Cassiano, furono incaricati da Milziade di discutere della questione col prefetto e di riprendere possesso delle propriet\u00e0 ecclesiastiche. Divenne cos\u00ec possibile riorganizzare completamente l'amministrazione della Chiesa e la vita religiosa dei Cristiani a Roma.\nMilziade fece traslare i resti del suo predecessore, Eusebio, dalla Sicilia a Roma e li fece seppellire in una cripta nelle catacombe di San Callisto. L'anno seguente il papa fu testimone della sconfitta di Massenzio nella Battaglia di Ponte Milvio (28 ottobre 312) e dell'ingresso a Roma dell'imperatore Costantino, quantomeno favorevole, se non convertito, al Cristianesimo. L'anno successivo Costantino promulg\u00f2 l'Editto di Milano, che pose fine all'epoca delle grandi persecuzioni dei cristiani e permise loro di vivere come tali e di ricostruire i loro luoghi di culto. Agli occhi dei cristiani l'imperatore venne visto come un protettore della Chiesa.\nIl Donatismo e il Manicheismo.\nA riprova dell'importanza e della popolarit\u00e0 assunte dall'imperatore anche nei fatti della Chiesa, si pongono i suoi interventi in relazione alle discordie religiose nate in occasione della controversa consacrazione, avvenuta a Cartagine nel 313, dei due vescovi rivali Ceciliano e Maiorino (o Maggiorino): quest'ultimo, il cui partito era guidato da Donato di Case Nere, che si era gi\u00e0 distinto per alcune posizioni dichiarate \u201ceretiche\u201d, contestava l'elezione di Ceciliano avvenuta in assenza dei vescovi della Numidia che erano invece a lui favorevoli, e le due fazioni non si risparmiavano pesanti accuse.\nIn seguito ai tumulti scoppiati tra le fazioni, il console Anulino chiese l'intervento di Costantino, il quale chiese a sua volta a Milziade di nominare tre vescovi gallici da inviare come visitatori episcopali e di dare udienza, a Roma, ai due rivali per decidere del caso. Il 2 ottobre 313 si riun\u00ec, \"in domo Faustae in Laterano\" (il palazzo dell'imperatrice Fausta), sotto la presidenza di Milziade, un sinodo di diciotto vescovi gallici, italici e africani sostenitori dei due contendenti che, dopo aver discusso approfonditamente fino al 4 ottobre la controversia, decise in favore di Ceciliano, la cui elezione e consacrazione a vescovo di Cartagine fu dichiarata legittima, e il partito favorevole a Donato (chiamato donatista) fu nuovamente condannato come eretico. Milziade chiuse il sinodo e ne comunic\u00f2 le decisioni a Costantino.\nSuccessivamente l'imperatore istitu\u00ec cinque diversi tribunali civili per affrontare il problema, che fu dibattuto per tre anni prima della sentenza definitiva ancora favorevole a Ceciliano. Forte del consenso religioso e civile, Costantino affid\u00f2 al legittimo vescovo tutti i beni della Chiesa e pun\u00ec con l'esilio i principali esponenti del partito avverso. Papa Milziade mor\u00ec prima che la scissione dei Donatisti si potesse ricomporre. Essa comunque perdur\u00f2 anche sotto i suoi successori, fino al VII secolo.\nNella biografia di Milziade, contenuta nel \"Liber Pontificalis\", si afferma anche che, durante il suo pontificato, furono scoperte a Roma delle s\u00e9tte manichee; ci\u00f2 \u00e8 piuttosto verosimile, dato che il Manicheismo cominci\u00f2 a comparire in Occidente solo nel IV secolo.\nL'imperatore Costantino fece dono alla Chiesa romana del Palazzo del Laterano, che divenne la residenza del papa e, di conseguenza, anche la sede centrale dell'amministrazione della Chiesa di Roma. La basilica, confinante col palazzo, costruita probabilmente qualche tempo dopo, divenne poi la chiesa principale di Roma.\nFu Milziade, di fatto, il primo papa che non solo vide la Chiesa tollerata, ma anche favorita dalla benevolenza dell'imperatore romano.\nProvvedimenti normativi.\nSempre il \"Liber Pontificalis\" attribu\u00ec a questo papa un decreto che impediva ai Cristiani di digiunare la domenica o il gioved\u00ec, \"perch\u00e9 in questi giorni i pagani osservavano un digiuno sacro\". Questa ragione \u00e8 da tenere in considerazione perch\u00e9, probabilmente, deriva dall'autore del \"Liber Pontificalis\" che, grazie a questo presunto decreto, faceva risalire un'usanza romana del suo tempo ad un'ordinanza di Milziade. Il \"Liber Pontificalis\", probabilmente, non \u00e8 meno arbitrario nell'attribuire a questo papa un altro decreto secondo il quale il pane eucaristico consacrato nella Messa Solenne del papa doveva essere portato in tutte le chiese di Roma. Tale usanza esistette davvero a Roma, ma non c'\u00e8 alcuna prova che fu introdotta da Milziade, come invece asserisce il \"Liber Pontificalis\".\nMorte e sepoltura.\nDopo la sua morte, il 10 gennaio 314, Milziade fu sepolto nelle Catacombe di San Callisto.\nCulto.\nLa tradizione vuole che i suoi resti siano conservati nella chiesa di San Silvestro in Capite. La Sua festa, secondo il \"Martyrologium Hieronymianum\" e il \"Martirologio Romano\" ricorre il 10 gennaio.\nDi lui Agostino d'Ippona disse:\nMartirologio Romano:"}
{"id": "39224", "revid": "729019", "url": "https://it.wikipedia.org/wiki?curid=39224", "title": "Giovanni Boccaccio (carabiniere)", "text": "Biografia.\nIl 13 luglio 1814, Vittorio Emanuele I istitu\u00ec una milizia armata speciale, il Corpo dei Carabinieri Reali, composto da volontari, con lo scopo di contrastare il crescente brigantaggio.\nGiovanni Boccaccio, arruolatosi nel corpo, fu assegnato alla stazione di Limone Piemonte.\nIl 22 aprile 1815, fuggirono dal carcere di Cuneo nove banditi capeggiati da un feroce assassino, Stefano Rosso, detto \"il sardo\".\nInviato insieme con due suoi compagni in perlustrazione alla ricerca della banda, nella notte fra il 23 e il 24 aprile 1815 nei pressi del comune di Vernante, per\u00ec nel conflitto a fuoco che segu\u00ec l'intercettazione dei briganti."}
{"id": "39226", "revid": "125679914", "url": "https://it.wikipedia.org/wiki?curid=39226", "title": "Ivan IV di Russia", "text": "\u00c8 noto anche come Ivan il Terribile ( ). La traduzione col termine \"terribile\" dell'aggettivo \"groznyj\" \u00e8 molto ambigua: l'aggettivo \"terribile\", in russo \"\"stra\u0161nyj\" o \"u\u017easnyj\", deriva da \"strah\" (paura) oppure \"u\u017eas\" (terrore). Invece, \"groznyj\" deriva da \"groza\"\" che pu\u00f2 significare sia \"tempesta\", sia \"minaccia\". Pertanto il nome dello zar suona pi\u00f9 come \"Ivan il tonante\" o \"Ivan il temibile\". Quest'aggettivo era usato dal popolo in maniera tutt'altro che negativa, dato che il sovrano tuonava e minacciava i boiardi, che molte volte nella storia russa si sono resi responsabili della disgregazione dello stato. Lo stesso aggettivo \"groznyj\" talvolta \u00e8 attribuito anche a Ivan III; nella tradizione popolare russa Ivan III \u00e8 conosciuto semplicemente come Ivan Vasil'evi\u010d (\u0418\u0432\u0430\u043d \u0412\u0430\u0441\u0438\u043b\u044c\u0435\u0432\u0438\u0447, \"Ivan, figlio di Basilio\").\nBiografia.\nLa reggenza di Elena Glinskaja.\nFiglio del Granduca Basilio III di Russia e di Elena Glinskaja, Ivan Vasil'evi\u010d nacque il 25 agosto 1530 a Kolomenskoe.\nIl 3 dicembre 1533 muore suo padre e, all'et\u00e0 di tre anni, il piccolo Ivan gli succede, divenendo quindi Principe di Moscovia. Tuttavia il suo regno venne retto per cinque anni dalla madre Elena: sul proprio letto di morte, Basilio III trasfer\u00ec i suoi poteri a quest'ultima, dandole la facolt\u00e0 di governare il Principato fino a che il primogenito Ivan non fosse stato abbastanza maturo per subentrarle. Gli storici del tempo non ci forniscono alcun'altra informazione sullo status di Elena dopo la morte del marito: \u00e8 solamente dato sapere che la sua autorit\u00e0 poteva essere definita come reggenza e che tutti i boiardi avrebbero dovuto a lei sottomettersi. Per questa ragione il tempo che intercorse tra la morte di Basilio e quella della moglie, avvenuta in circostanze misteriose nel 1538, viene definito con l'espressione \"il regno di Elena\".\nPoco tempo dopo la morte di Basilio III, inizi\u00f2 per Ivan una dura lotta che si sarebbe prolungata per tutta la giovent\u00f9: quella contro i boiardi che aspiravano a conquistare posizioni di potere e che vedevano nel nuovo Gran Principe solo uno strumento; un fanciullo facile da manovrare a favore di una o dell'altra fazione nobiliare.\nGi\u00e0 verso la fine del 1534 il principato di Moscovia venne a trovarsi sull'orlo di una guerra civile. Tuttavia, per evitare la presa di potere di una delle fazioni boiarde e per assicurare una tranquilla successione al proprio primogenito, la madre di Ivan IV, Elena, fece imprigionare e giustiziare molti nobili, tra cui i Principi russi fratelli dello stesso Basilio, accusandoli di aver cospirato contro di lei e di suo figlio. Le precauzioni prese da Elena non ebbero tuttavia successo: la sua morte avvenne in strane circostanze e probabilmente il decesso fu causato da avvelenamento.\nPer il piccolo Ivan questo avvenimento fu sconcertante: privato anche della madre, a cui era legato da un profondo vincolo affettivo, si ritrov\u00f2 orfano a otto anni, con l'incombenza di governare uno stato e di tenere a bada una corte che, senza il freno della madre, non tard\u00f2 a sprofondare nel caos pi\u00f9 totale a causa dell'acuirsi delle lotte fra boiardi.\nGuerra civile.\nIn questo clima di insicurezza fu inevitabile lo scoppio della guerra civile all'interno del principato di Moscovia. L'obiettivo delle diverse fazioni in lotta era quello di poter controllare il trono retto dal giovanissimo monarca, considerato null'altro che un sovrano fantoccio. A contendersi il potere furono le due pi\u00f9 importanti famiglie boiarde, gli \u0160ujskij ed i Belskij. Queste due fazioni continuarono a combattersi tra di loro e, appena una aveva il sopravvento sull'altra, la Corte russa veniva decimata da stragi perpetrate dalla vincente contro coloro che venivano sospettati di tradimento. Le due famiglie iniziarono ad attingere al tesoro del principato e non esitarono ad utilizzare l'esercito moscovita per le proprie trame di potere.\nNel frattempo, con la Russia in piena guerra civile, nessuno si ricord\u00f2 del suo legittimo regnante, il quale fu talmente trascurato da non essere nemmeno nutrito regolarmente. Ivan si aggirava tutto solo tra le grandi stanze del palazzo imperiale, dimenticato da tutti e circondato da omicidi, tradimenti e spietate lotte per il potere. L'unico appoggio che ricevette fu quello del suo futuro consigliere, Macario, il quale, eletto Metropolita nel 1542, prese sotto la sua protezione il giovane Ivan e ne condivise il forte odio verso i boiardi.\nIl clima di sospetto ed intrigo in cui Ivan IV si ritrov\u00f2 a vivere durante la sua infanzia segnarono perennemente la psiche del giovane Zar: da qui, prima ancora che dal mero calcolo politico, nacque il suo odio esasperato contro le famiglie nobiliari e la strenua diffidenza verso tutto il genere umano. Per alcuni suoi biografi furono tutte le atrocit\u00e0 a cui Ivan IV dovette assistere, e a cui dovette far fronte, a trasformarlo in un crudele tiranno, tanto da farlo soprannominare \"il Terribile\" in et\u00e0 adulta.\nLa famiglia \u0160ujskij, i cui membri erano stati elevati al ruolo di reggenti, cerc\u00f2 in ogni modo di controllare il ragazzo, cos\u00ec da poter avere carta bianca nel governo del paese. Ivan, che secondo le fonti fu fin da giovane di stazza erculea, allo scopo di confondere i boiardi si faceva credere un inetto; in realt\u00e0 egli era in possesso di straordinarie doti di intelligenza e cultura, che lo portavano a passare la maggior parte del proprio tempo immerso nella lettura. Nel 1544, quando Ivan IV aveva quattordici anni, chiam\u00f2 a s\u00e9 due bracconieri di indubitabile fedelt\u00e0, ordinando loro di catturare e strozzare il capo famiglia \u0160ujskij; egli stesso assistette alla morte del proprio nemico, con tranquillit\u00e0, come se la cosa non lo toccasse affatto. Le cronache del tempo, provenienti dalla corte moscovita, ci riferiscono che dopo questo episodio i boiardi iniziarono a diffidare e a temere Ivan IV.\nDopo aver fatto capire che i rapporti di forza del principato di Moscovia si erano ribaltati a proprio favore, Ivan si circond\u00f2 nella propria corte di giovani nobili che, per quattro anni, furono suoi sodali in giochi crudeli e molto stravaganti: si divertivano infatti, appena scesa la sera, a vagare per Mosca e a bastonare chiunque trovassero sulla loro strada, violentando le donne che avevano la sfortuna di incontrarli. Un altro \"passatempo\" cui erano particolarmente dediti era quello di gettare dei cani dalle torri del castello imperiale.\nIvan IV fu ufficialmente incoronato zar di Russia, con la corona di Monomaco, all'et\u00e0 di sedici anni, il 16 gennaio 1547.\nI primi anni di regno.\nAl momento dell'incoronazione, dopo aver dimostrato negli anni precedenti la propria intelligenza in ambito politico, Ivan si rivel\u00f2 di un'ambizione tale da affermare che i simboli del Principato di Mosca, il globo con la croce e lo scettro, provenivano direttamente da Costantinopoli in quanto inviati da un Imperatore bizantino nel XII secolo a un proprio antenato, principe della dinastia Rurik. Giustific\u00f2, in questo modo, la propria decisione di assumere il titolo di \"zar\", ossia \"Cesare\" (chiaro richiamo all'Impero romano), e fece assurgere Mosca al ruolo di Terza Roma. A ulteriore giustificazione di tale scelta vi era la circostanza che nelle vene di Ivan IV scorreva sangue imperiale bizantino poich\u00e9 suo nonno, Ivan III di Russia, aveva sposato nel 1472, Zoe Paleologa, poi rinominata Sophia, figlia di colui che aveva il titolo onorario di imperatore romano (d'oriente), ossia Tommaso Paleologo, fratello degli ultimi due imperatori bizantini, Giovanni VIII Paleologo (1425-1448) e Costantino XI Paleologo (1449-1453). Per completare l'opera, infine, Ivan IV introdusse nello stemma imperiale russo il simbolo distintivo degli imperatori bizantini, ovvero l'aquila bicipite e non solo si nomin\u00f2 zar, ma scelse di persona anche la nuova \"zarina\", come i \"basileus\" a Costantinopoli sceglievano la \"basilissa\".\nEman\u00f2, infatti, un editto nel quale intimava a tutti i nobili russi di inviare a Mosca le proprie figlie in et\u00e0 da marito, in modo che lui stesso potesse scegliere la sua futura moglie. La pena per chi avesse tentato di non ubbidire prontamente a tale ordine sarebbe stata la morte. Le figlie dei boiardi che giunsero a Mosca furono all'incirca 1.500, e Ivan IV le osserv\u00f2 tutte attentamente, seguito dal proprio consigliere, e ad ognuna di esse regal\u00f2 delle pietre preziose ed uno scialle con ricami dorati. Lo Zar scelse come sua compagna Anastasija Romanovna Zachar'ina, appartenente a una famiglia nobile di provincia e sorella di Nikita Romanovi\u010d Zachar'in-Jur'ev.\nTuttavia la sua scelta non fu gradita agli aristocratici moscoviti, che si sentirono offesi in primo luogo perch\u00e9 non era stata scelta una delle loro figlie ed in secondo perch\u00e9 loro non volevano servire e prestare giuramento ad una nobildonna di poco conto venuta dalla provincia. Ivan IV in seguito avrebbe pi\u00f9 volte apprezzato la scelta effettuata quel fatidico giorno, poich\u00e9 il suo rapporto con la moglie si rivel\u00f2 col tempo ottimo: cominci\u00f2, infatti, a fidarsi quasi solo ed esclusivamente di lei, che era una persona mite e fedele, e quando si trovava in sua compagnia non era soggetto a quei terribili sbalzi di umore che da pochi anni avevano cominciato a manifestarsi.\nLa crudelt\u00e0 e il cinismo in Ivan IV crescevano tuttavia continuamente, come sta anche a testimoniare un avvenimento che si verific\u00f2 nel 1547. In tale data si presentarono a corte alcuni rappresentanti di un villaggio del principato di Moscovia a lamentarsi riguardo al governatore della zona che, a loro dire, era ingiusto verso di loro. Ivan IV, per nulla interessato a tali doglianze e lamentandosi egli stesso di stare solo perdendo tempo, ordin\u00f2 alle proprie guardie di prendere quegli uomini e, dopo averli cosparsi di acquavite, di bruciare loro le barbe.\nMentre i soldati stavano per eseguire l'ordine dello Zar furono fermati dall'avviso di un servo che annunciava che Mosca stava andando a fuoco. Il disastro fu inevitabile: la citt\u00e0 fu in gran parte distrutta e persero la vita 1.700 abitanti; anche il palazzo imperiale and\u00f2 a fuoco e non fu possibile salvarlo dalle fiamme. Dopo questo evento lo Zar fu colpito da un attacco di nervi, ma secondo i suoi biografi contemporanei tale esperienza giov\u00f2 al suo modo di governare, che divenne pi\u00f9 responsabile. Sembra infatti che avesse visto nell'incendio una punizione divina per i suoi peccati, tanto da spingerlo a pentirsi pubblicamente sulla Piazza Rossa, promettendo di governare da allora in poi nell'interesse del popolo. Successivamente, si circond\u00f2 di un numero di consiglieri pi\u00f9 moderati e meno accondiscendenti verso le sue intemperanze e riusc\u00ec inoltre a tramutare tale nefasto avvenimento in un successo politico, poich\u00e9 il popolo ritenne responsabile dell'incendio la potente famiglia dei Glinski, parenti materni dello Zar, i cui esponenti di spicco vennero linciati dalla folla in tumulto.\nInizi\u00f2, quindi, un periodo caratterizzato da una politica volta alla pace e alle riforme di modernizzazione dello stato. Innanzitutto nomin\u00f2 un ministro riformatore nella persona di Aleksej F\u00ebdorovic Ada\u0161ev. Volendo rafforzare la carica di Zar, in modo da renderla meno soggetta ai condizionamenti esterni, Ivan contrast\u00f2 i funzionari e il clero corrotto, modific\u00f2 il codice penale, convoc\u00f2 nel 1549 lo \"Zemskij Sobor\" (un parlamento su base feudale), con il quale costrinse i boiardi a ratificare in assemblea le sue decisioni in politica interna, e nel 1551 lo \"Stoglavyj sobor\", concilio ecclesiastico diretto dallo stesso Ivan nel quale venne stabilita la subordinazione della chiesa allo stato e un complesso sistema di rituali e regole a cui la Chiesa ortodossa russa avrebbe continuato a sottoporsi nei secoli successivi.\nNel 1550 Ivan cre\u00f2 un esercito permanente, formato dagli strelizi, grazie al quale riusc\u00ec a ottenere il controllo su tutti gli esponenti dell'alta nobilt\u00e0: l'appellativo \"il Terribile\" fu coniato proprio in tale occasione dalla fascia pi\u00f9 bassa della popolazione e, lungi da avere una connotazione negativa, manifestava invece il rispetto dei pi\u00f9 poveri verso il loro sovrano, che non esitava a usare il pugno di ferro sia con la nobilt\u00e0 che li opprimeva, sia con i Tartari, autori da secoli di continue e sanguinose razzie nelle campagne.\nA far risultare Ivan IV ancora pi\u00f9 gradito al basso volgo, sopravvenne un suo discorso pubblico a Mosca nel quale si scusava con i propri sudditi di non averli difesi in passato contro i soprusi di certi boiardi, e annunciava che da quel momento in poi non sarebbe pi\u00f9 accaduto nulla di simile. Concluse la propria orazione ergendosi a difensore dei deboli e mise subito in atto i propri intenti facendo immediatamente arrestare un gran numero di nobili.\nLa Russia iniziava in quel periodo ad ampliare le proprie rotte commerciali, aprendo ai mercanti inglesi il porto di \"Archangelsk\" sul Mar Bianco. Lo Zar era inoltre determinato a contrastare i continui assalti da parte dei Tartari sui suoi territori, e per far ci\u00f2 decise nel 1551 di organizzare un grande esercito, di cui poi egli stesso si mise a capo, con l'obiettivo di attaccare i Khanati tatari. Conquist\u00f2 i Khanati di Kazan' (1552) e di Astrachan' (1556), entit\u00e0 statali nate dalla dissoluzione del Khanato dell'Orda d'Oro. Durante tale periodo deleg\u00f2 al Metropolita Macario il compito di gestire gli affari interni della Moscovia, eleggendolo di fatto reggente.\nLa prima parte del regno di Ivan IV non fu solo caratterizzata da aspetti positivi: risale infatti a questo periodo la promulgazione delle prime leggi che restringono la libert\u00e0 di spostamento dei contadini, leggi che daranno poi origine alla servit\u00f9 della gleba.\nNel 1553 Ivan IV diede ordine ai suoi architetti di erigere una nuova chiesa a Mosca. Questa, originariamente costruita per festeggiare la presa di Kazan', sarebbe stata successivamente chiamata Cattedrale di San Basilio, in onore del santo Stolto in Cristo Basilio il Benedetto, con il quale Ivan aveva costruito uno stretto rapporto. La chiesa, che oggi si trova nel lato sud della Piazza Rossa, fu completata nel 1560, ma il risultato non fu di gradimento ai contemporanei che la definirono grottesca, con colori troppo accesi, e con una totale mancanza di simmetria. Ci\u00f2 nonostante, allo zar piacque moltissimo, tant'\u00e8 vero che diede l'ordine di accecare gli architetti, affinch\u00e9 non potessero costruire per qualcun altro una cosa altrettanto bella.\nAvvenimento di notevole importanza storica che caratterizz\u00f2 i primi anni di regno di Ivan fu altres\u00ec l'introduzione in Russia della prima pressa da stampa tipografica (sebbene i primi due stampatori Ivan F\u00ebdorov e P\u00ebtr Mstislavests siano stati in seguito costretti a fuggire da Mosca ed a rifugiarsi nel Granducato di Lituania).\nTragedie, tradimenti e follia.\nUn successivo conflitto iniziato per l'espansione del territorio e il controllo sui mari, durante il quale inizialmente i russi avevano conseguito un buon numero di vittorie, si trasform\u00f2 in un'interminabile guerra contro Svedesi, Lituani, Polacchi e Ordine livoniano. Gli scontri militari si protrassero per ventidue anni e consumarono notevoli risorse. La Russia ne fu danneggiata sia dal punto di vista economico che da quello militare, senza ottenere alcun vantaggio territoriale.\nAl termine del conflitto il miglior amico e consigliere di Ivan IV, il principe Andrej Kurbskij, trad\u00ec la fiducia dello Zar e fugg\u00ec in Polonia. Nel 1553 Ivan fu colpito da una violenta febbre e la sua salute peggior\u00f2 al punto tale che nessuno, tanto meno lo Zar stesso, avrebbe potuto credere in una sua guarigione. Per questo convoc\u00f2 i boiardi, a cui chiese di giurare fedelt\u00e0 al figlio Dimitrij, che Ivan IV aveva prescelto come proprio erede e successore. Poich\u00e9 per\u00f2 i nobili non avevano alcuna intenzione di promettere fedelt\u00e0 a Demetrio, arrivarono persino a litigare davanti al morente Ivan IV sul nome di chi avrebbe dovuto sostituirlo sul trono di Mosca.\nIvan tuttavia, contro tutte le aspettative, guar\u00ec. Per ringraziare Dio del beneficio ricevuto, lo Zar intraprese un pellegrinaggio ma, mentre gi\u00e0 era in viaggio, dovette far ritorno a Mosca a causa di una disgrazia che si era abbattuta sulla sua famiglia: il figlio Demetrio era caduto nel fiume \u0160eksna nel quale era morto annegato. Il dolore di Ivan fu immenso e a questo si somm\u00f2 quello per la perdita, nel 1560, dell'amatissima moglie Anastasia, una delle pochissime persone di cui si fidasse, che pare fosse stata assassinata dai boiardi.\nDopo la morte di quest'ultima, lo Zar sembr\u00f2 essere sull'orlo della follia ma, appena undici giorni dopo, prese in sposa in seconde nozze Marija Temrjukovna, una principessa cabardina. Anche se secondo i contemporanei Maria era la vera fautrice delle decisioni dello Zar, non fu mai veramente amata da Ivan IV, il quale disapprovava il suo modo di comportarsi. La Zarina mor\u00ec nel 1569, dopo di lei Ivan IV si sarebbe sposato altre sei volte.\nL'Opricnina.\nIl 3 dicembre 1564 Ivan IV si allontan\u00f2 con la propria famiglia, e con tutti i suoi servi, dal palazzo imperiale di Mosca, per stabilirsi nel villaggio di Aleksandrov, portando con s\u00e9 le sue insegne imperiali e il tesoro di corte. Lo Zar faceva affidamento sul fatto che i nobili, divisi in fazioni e incapaci di trovare un accordo su come governare la Moscovia, gli avrebbero spontaneamente chiesto di tornare al potere, accettando tutte le condizioni che ci\u00f2 avrebbe comportato.\nIl 3 gennaio 1565 invi\u00f2 al Metropolita di Mosca, Atanasio, una lettera nella quale accusava i boiardi della disgregazione in cui si trovava il paese e di crimini, manifestando altres\u00ec l'intenzione di abdicare. Ordin\u00f2 tuttavia a suoi fedeli rimasti a Mosca di leggere due suoi proclami per le strade della capitale: in uno accusava i boiardi di maltrattare il popolo e annunciava che avrebbe abdicato, nel secondo smentiva l'abdicazione e affermava di averla semplicemente usata come minaccia.\nIl tentativo si rivel\u00f2 efficace: temendo un nuovo periodo di disordini, una delegazione, composta dal Metropolita, dai boiardi (che temevano la degenerazione della situazione politica interna e di essere accusati di tradimento) e dai mercanti (delegazione appoggiata dal popolo, fedele allo Zar), si rec\u00f2 ad Aleksandrov, richiedendo il ritorno al potere dello Zar. Il sovrano pose una sola condizione, la cui accettazione lo avrebbe reso illimitatamente potente: il clero avrebbe dovuto rinunciare al suo diritto di intercessione nei confronti dei ceti pi\u00f9 deboli e i boiardi avrebbero dovuto rinunciare alle garanzie di una giustizia equa. La delegazione fu costretta ad accettare. Al suo ritorno a Mosca lo Zar parve cambiato, le cronache (molte delle quali provengono tuttavia dal partito a lui avverso) riportano che i suoi occhi si erano infossati, profonde rughe erano comparse sul suo viso e il suo fisico era deperito.\nNel corso dello stesso mese, un \"ukaz\" dello zar divise il territorio della Moscovia in due parti: la \"zem\u0161cina\", la quale conservava la passata amministrazione zarista, e l\"'Opri\u010dnina\", sulla quale Ivan deteneva un potere illimitato. Quest'ultima corrispondeva a pi\u00f9 di un terzo dell'intero regno e comprendeva i migliori terreni coltivabili, parti delle citt\u00e0 pi\u00f9 grandi e della stessa Mosca. Nella medesima occasione, Ivan IV cre\u00f2 la milizia degli Opri\u010dniki, una truppa scelta di 1.000 uomini, che aveva il dovere di obbedirgli fedelmente. Questi uomini, cui il popolo ben presto affibbier\u00e0 il soprannome di \"Truppa di Satana\" (per il terrore che diffondevano tra i boiardi), circolavano vestiti completamente di nero e avevano come segni distintivi una scopa e la testa di un cane, che simboleggiavano allegoricamente la loro missione: fiutare il tradimento e spazzarlo via. Portavano queste effigi sulle selle dei loro cavalli, soprannominati \"Neri dell'Inferno\". Il pi\u00f9 famoso tra i comandanti di queste bande fu Maljuta Skuratov, spietato esecutore degli ordini dello Zar e suo uomo di fiducia.\nDurante questi eventi, le condizioni di sanit\u00e0 mentale dello Zar peggiorarono: testimonianza di ci\u00f2 ci \u00e8 fornita dalle cronache del tempo, per lo pi\u00f9 provenienti da autori contrari alle politiche zariste, che ci raccontano di come l'Imperatore si alzasse all'alba per pregare quattro ore di fila insieme a tutta la sua corte. Chi fosse stato assente o sorpreso a non pregare con fervore poteva essere incarcerato o anche ucciso. Dopo tali funzioni, a cui spesso si accompagnavano esecuzioni capitali, lo Zar e la sua corte si davano alla vita mondana, partecipando a banchetti, visitando infine i sotterranei, dove erano presenti le camere di tortura.\nL'istituto dell'Opricnina perdur\u00f2 dal 1565 al 1572, sette anni durante i quali Ivan si sforz\u00f2 con tutte le sue forze di annientare i suoi avversari e di mutare il sistema di governo russo tramutandolo in un'autocrazia assoluta. I boiardi, duramente perseguitati e privati delle loro terre, cercarono inizialmente, tramite una decisione dello Zemskij Sobor del 1566, di dissuadere il sovrano, e successivamente giunsero a chiedere l'intervento militare della Lituania. Ivan, dopo essere riuscito a intercettare il loro messo, fece imprigionare i sediziosi e li condann\u00f2 a morte. Il Metropolita Filippo, che aveva cercato di intercedere presso lo Zar per i nobili tenuti prigionieri, fu ucciso, e tale fine fecero anche due cugini di Ivan, Vladimir di Staritsa e il figlio, costretti dal sovrano ad avvelenarsi perch\u00e9 sospettati di complotto.\nIvan ordin\u00f2 l'uccisione di molti nobili e contadini e introdusse la coscrizione obbligatoria per consolidare l'esercito che stava combattendo la Guerra di Livonia. Spopolamento e carestie si susseguirono; quelle che erano state le pi\u00f9 ricche zone della Moscovia divennero le pi\u00f9 povere. Tra il 1569 e il 1570 respinse un tentativo dei turchi di conquistare Astrachan'.\nNel 1570 lo Zar, avendo saputo che i capi boiardi della rivolta erano alcuni nobili di Novgorod, invi\u00f2 i suoi \"opricniki\" con l'ordine di saccheggiare la citt\u00e0 e di uccidere tutti i suoi abitanti. Si fece poi stilare una lista di tutti i morti, che present\u00f2 nei monasteri russi, chiedendo ai loro egumeni di celebrare messe di suffragio. Fonti di parte riferiscono che la cifra dei morti oscillerebbe tra le trentamila e quarantamila anche se, a livello ufficiale, si contano 1500 caduti tra i nobili e lo stesso numero tra la gente comune. Sulla strada di ritorno verso Mosca, gli \"opricniki\" attaccarono e devastarono i possedimenti dei boiardi, massacrando ogni nobile. Lo stesso anno, credendo che due dei capi delle sue truppe scelte, Aleksej Basmanov e Afanasij Vjazemskij, avessero ordito una congiura, Ivan li fece arrestare e condannare a morte.\nIvan IV inizi\u00f2 a dubitare dell'utilit\u00e0 dell\"'Opricnina\" dopo l'esecuzione dei due comandanti. Solo allora comprese che i membri della sua truppa scelta avrebbero potuto tradirlo con facilit\u00e0 alla prima occasione. Ivan IV era giunto a credere che la terza moglie, Marfa Sobakina, morta quindici giorni dopo il matrimonio, fosse stata avvelenata dagli \"Opricniki\". Inoltre la truppa in quel periodo aument\u00f2 a 6.000 uomini, la cui \"fame\" di bottino spingeva a razziare la \"Zem\u0161cina\" di propria spontanea iniziativa, senza aver prima ottenuto alcuna autorizzazione da parte del sovrano.\nNella primavera del 1571 i Tartari della Crimea invasero la Moscovia e arrivarono fino alle porte di Mosca, distruggendo una parte della citt\u00e0. Durante l'avanzata, gli Opricniki non fecero nulla per opporsi agli invasori, probabilmente corrotti dal Khan tartaro.\nTutte queste circostanze costrinsero Ivan IV a tornare sui propri passi: nel luglio 1572 una nuova \"ukaz\" abol\u00ec l'istituto dell'Opricnina e sciolse le truppe degli \"Opricniki\". I fondi dell'Opricnina furono quindi fusi con i terreni della \"zem\u0161cina\" e fu consentito ai precedenti proprietari di ritornare nei possedimenti abbandonati sette anni addietro. Leggenda vuole che, al momento della sua abolizione, lo Zar avesse minacciato fortissime pene a chiunque avesse fatto menzione di questo istituto come di una cosa realmente esistita.\nGli storici russi ritengono che il periodo di \"terrore\" dell\"'Opricnina\" abbia causato la morte di almeno 10.000 uomini, provocando, inoltre, un notevole numero di carestie ed esodi di massa di contadini. Il commercio sub\u00ec un duro colpo e ci sarebbero voluti diversi anni prima che questa traumatica esperienza si cicatrizzasse nel tessuto sociale dalla Moscovia.\nGli ultimi anni di regno.\nNel novembre del 1581, Ivan picchi\u00f2 violentemente la propria nuora, incinta di un figlio, per avere indossato vestiti troppo appariscenti, causandole un aborto. Suo figlio, anch'egli chiamato Ivan, appena venuto a sapere dell'accaduto, ingaggi\u00f2 un litigio furibondo con il vecchio Zar, durante il quale quest'ultimo colp\u00ec la testa del figlio con la punta in ferro del proprio bastone, causandone la morte. Disperato per ci\u00f2 che aveva fatto, Ivan inizi\u00f2 a vagare per i corridoi del suo palazzo imperiale, urlando, sbattendo la testa contro i muri e dicendo che non era degno di essere lo Zar di tutte le Russie. Riun\u00ec in seguito i boiardi, annunciando che voleva abdicare e chiedendo loro di scegliere il proprio erede. I boiardi, temendo di essere accusati di complotto, rifiutarono di adempiere alla sua richiesta.\nNel 1582 Ivan IV ratific\u00f2 l'annessione del Khanato di Qasim, ormai da decenni Stato fantoccio nelle mani della Moscovia. Negli anni seguenti, grazie all'impegno della famiglia degli Stroganov e di un gruppo di Cosacchi guidati dal bandito Jermak, la Russia annesse il Khanato di Sibir, conquistando in tal modo la Siberia occidentale.\nVerso l'inizio del 1584 Ivan IV si ammal\u00f2 gravemente e, capendo che oramai era in punto di morte, chiam\u00f2 a s\u00e9 il debole e forse ritardato mentale figlio F\u00ebdor, nominandolo proprio erede al trono. Gli raccomand\u00f2 di governare con giustizia e saggezza e di evitare in ogni maniera la guerra, perch\u00e9 la Russia non era pronta per un conflitto. Con il timore della morte Ivan IV cerc\u00f2 il perdono divino, e quindi prese gli ordini monastici con i quali si sentiva certo di espiare tutti i suoi peccati.\nCredenza popolare vuole che Ivan sia morto mentre giocava a scacchi, molto probabilmente con la sua guardia del corpo Bogdan Belskij, il 18 marzo 1584. Quando la tomba di Ivan fu aperta per una serie di restauri voluti dal governo sovietico negli anni Sessanta del XX secolo, le sue ossa furono analizzate e fu scoperto che le stesse contenevano una quantit\u00e0 di mercurio tale da far ritenere con buona probabilit\u00e0 che il sovrano fosse stato avvelenato. I sospetti degli storici moderni ricadono sui suoi consiglieri F\u00ebdor Belskij e Boris Godunov (che divenne Zar nel 1598). Tre giorni prima, infatti, Ivan aveva cercato di stuprare Irina, sorella di Godunov e moglie di F\u00ebdor. Le urla della donna attirarono Godunov e Belskij che, dopo essere stati testimoni di tale evento, dovettero considerarsi vicini alla morte, nonostante Ivan avesse nel frattempo lasciato scappare la donna. La tradizione riferisce che entrambi avvelenarono o strangolarono lo Zar temendo per le proprie vite. Il mercurio trovato potrebbe essere tuttavia stato utilizzato dal sovrano per un trattamento contro la sifilide, di cui voci di corte ritenevano Ivan affetto.\nIl primo Zar gioc\u00f2 un ruolo molto importante nella storia della Russia, riuscendo a sopprimere i khanati tartari ed espandendo i territori della Moscovia. Inizi\u00f2 inoltre una politica di apertura verso l'Europa, tentando di far uscire la Russia dal suo isolamento: tale politica sarebbe stata portata avanti dai suoi successori.\nDopo la morte di Ivan IV la Moscovia, indebolita e devastata, pass\u00f2 in eredit\u00e0 al figlio F\u00ebdor I, ma le sue cagionevoli condizioni di salute e il suo stato mentale alterato gli impedirono di affermare la propria personalit\u00e0 di sovrano e di sviluppare una politica autonoma.\nSulla vita di Ivan IV fu girato un film, dal regista Sergej Michajlovi\u010d \u0116jzen\u0161tejn. Il film fu diviso in tre parti, di cui l'ultima non fu tuttavia portata a compimento a causa della morte del regista.\nLo Zar e la religione.\nIl rapporto di Ivan il Terribile con la religione fu di certo controverso e non privo di ambiguit\u00e0. Se da un lato lo Zar non aveva avuto nessuna esitazione a diminuire in modo drastico i poteri della Chiesa ortodossa russa, emanando leggi che di fatto ne diminuivano l'autonomia autoregolamentativa, e successivamente ad inviare il proprio pi\u00f9 fedele sicario ad assassinare il Metropolita Filippo, dall'altro si mostr\u00f2 spesso incline a un misticismo che parve pi\u00f9 volte sconfinare nella mera superstizione. Ad esso, oltre che alla sua proverbiale impulsivit\u00e0, va attribuita la decisione di intraprendere un pellegrinaggio dopo essere stato salvato, a suo parere miracolosamente, dalla malattia che nel 1553 era stata prossima ad ucciderlo, o la decisione, negli ultimi anni della propria vita, di prendere gli ordini monastici.\nPreme inoltre far notare il particolare rapporto che ebbe con alcuni uomini, glorificati poi santi, primo fra tutti il gi\u00e0 citato Basilio il Benedetto. Lo Stolto in Cristo, godendo di un particolare status di impunibilit\u00e0 che Ivan era il primo a sancire e riconoscere, era solito insultare pubblicamente lo Zar non appena questi pareva allontanarsi dai precetti cristiani. Illuminante a questo proposito \u00e8 l'aneddoto secondo cui durante una funzione religiosa Basilio rimprover\u00f2 Ivan davanti a tutta la Corte di non prestare la dovuta attenzione essendo troppo impegnato a pensare al nuovo palazzo che aveva intenzione di erigere sul monte dei Passeri: si narra che da quell'episodio il sovrano inizi\u00f2 a temere il santo, che era stato capace di leggergli nella mente, e a manifestare verso di lui un rispetto ancora pi\u00f9 grande. Tale rispetto lo porter\u00e0 ad accorrere nell'agosto del 1557 al capezzale di Basilio morente e a portare il feretro del santo durante il funerale.\nAltro santo, sempre Stolto in Cristo, con il quale Ivan si racconta essersi incontrato, fu Nicola di Pskov il quale os\u00f2 affrontare nel 1570 l'ira dello Zar arrestandosi dinnanzi a lui e ordinandogli di cessare il massacro in atto nella sua citt\u00e0. Si narra che Pskov, a differenza di Novgorod, si salv\u00f2 dalla vendetta del sovrano per la defezione in campo lituano di alcuni suoi boiardi proprio grazie alla grande dose di timore e rispetto che Ivan provava per gli appartenenti a questa particolare condizione ascetica.\nIl rapporto con i santi, lungi dall'essere esclusivamente personale, si fondava anche sulla venerazione delle reliquie alle quali Ivan, peraltro in linea con lo spirito del suo tempo, attribuiva una valenza \"magica\". Gi\u00e0 durante il proprio auto-esilio ad Alexandrov lo Zar aveva portato con s\u00e9, oltre al tesoro reale, anche le reliquie presenti a Mosca, utilizzandone il possesso per estorcere ai boiardi l'Opricnina.\nNel 1551, prima della spedizione militare contro il Khanato di Kazan', Ivan si rec\u00f2 in pellegrinaggio a Rostov, presso il monastero fondato da Abramo di Rostov, dove i monaci gli mostrarono il bastone con cui si narra che tale santo avrebbe distrutto la statua di Veles, un dio pagano venerato nella zona. Credendo che tale bastone potesse procurare lui la vittoria contro i tatari infedeli lo asport\u00f2 dal tempio e lo port\u00f2 con s\u00e9 durante la guerra.\nL'immagine di Ivan nelle favole russe.\nI racconti e le fiabe tramandateci dal folklore russo riguardanti Ivan IV sono in netto contrasto con quanto gli storici hanno sempre affermato sulla sua figura ed il suo regno. Come sostiene lo studioso Jack V. Haney, le fiabe popolari \u00abche riguardano Ivan IV, conosciuto come \"il Terribile\", sono molto interessanti in quanto ritraggono il primo Zar ortodosso di tutte le Russie in una luce piuttosto diversa da quella tramandataci degli storici\u00bb. Dallo studio di una grande variet\u00e0 di fiabe, infatti, l'immagine predominante che ne emerge \u00e8 senza dubbio positiva. Maureen Perrie sostiene che dal momento che \u00e8 dipinto come \u00abl'amico della gente comune e il nemico dei boiardi, lui [Ivan] \u00e8 considerato uno Zar buono\u00bb. Nelle fiabe, infatti, lo Zar \u00e8 tipicamente descritto come un \u00aballeato e protettore degli oppressi contro i loro comuni nemici, di cui in primo luogo i nobili\u00bb.\nUn esempio di tale tendenza pu\u00f2 essere evidenziato in una fiaba rinvenuta e trascritta dallo studioso Samuel Collins, in cui nasce un'amicizia tra lo Zar, celatosi in modo da sembrare un comune suddito, e un ladro di strada. Un giorno il ladro chiede a Ivan se vuole andare a rubare con lui e lo Zar acconsente: dopo aver asportato un discreto quantitativo di merce in alcuni negozi al mercato, Ivan volle provare la fedelt\u00e0 dell'amico suggerendogli di rubare il tesoro reale. A tale suggerimento il ladro schiaffeggi\u00f2 il volto di Ivan dicendogli \"Ho rubato per anni, ma non mi sognerei mai di derubare il mio Zar!\". La storia continua con la proposta da parte del ladro di derubare i boiardi con la motivazione che loro avrebbero guadagnato i soldi sfruttando la povera gente. Commosso dalla fedelt\u00e0 e dal rispetto che l'uomo sosteneva avere per il proprio sovrano, Ivan si pales\u00f2 allora nella sua vera identit\u00e0 e chiese al giovane ladro di diventare suo consigliere.\nLa fiaba di Collins mostra chiaramente come lo Zar fosse considerato dai poveri alla stregua di un alleato eroico, sempre pronto a combattere insieme al volgo la classe dei boiardi: accettando di fornire il proprio aiuto al ladro, lo Zar implicitamente ne legittima le azioni. Conseguentemente l'immagine che se ne trae non \u00e8 affatto quella di un sovrano sanguinoso e senza scrupoli, ma piuttosto quello di un Re gentile e compassionevole con i propri sudditi.\nNell'arte.\nMusica.\nA pi\u00f9 riprese la musica colta ha attinto alle vicende del primo zar per la sua produzione. In particolare, si ricordano le opere:\nCinema.\nNegli anni '40 del Novecento, Sergej \u0116jzen\u0161tejn progett\u00f2 una colossale trasposizione cinematografica della vita di Ivan IV, disegnandolo come l'eroe di un'epica nazionalista. Il progetto prevedeva una trilogia che si avvaleva anche delle musiche di Prokof'ev. Il primo film, \"Ivan il Terribile, Parte I\", uscito nel 1944, ottenne l'approvazione di Stalin (e anche un Premio Stalin). Ma il seguito del film \"Ivan il Terribile, Parte II\", conosciuto con il titolo \"La congiura dei Boiardi\" e girato nel 1946, non ottenne l'approvazione del governo e fu distribuito, postumo, solo nel 1958. Tutto il girato dell'ancora incompleto \"Ivan il Terribile, Parte III\", iniziato nel 1947 ed interrotto per l'intervenuta morte di \u0116jzen\u0161tejn, venne sequestrato e in gran parte distrutto (anche se rimangono ancora numerose scene filmate)."}
{"id": "39231", "revid": "1983214", "url": "https://it.wikipedia.org/wiki?curid=39231", "title": "Ivan il Terribile (disambigua)", "text": ""}
{"id": "39234", "revid": "287204", "url": "https://it.wikipedia.org/wiki?curid=39234", "title": "Titan (famiglia di razzi)", "text": "Il Titan \u00e8 una famiglia di razzi vettori statunitensi non riutilizzabili. I Titan pi\u00f9 recenti sono chiamati \"Titan-Centaur\" perch\u00e9 utilizzano un ultimo stadio Centaur. In passato esisteva anche la versione \"Titan-Agena\", in cui l'ultimo stadio era costituito da un razzo Agena. La maggior parte dei razzi vettore Titan sono derivati dal missile balistico intercontinentale (ICBM) Titan II. \nTitan I.\nIl Titan I fu la prima versione del Titan. Inizi\u00f2 come un progetto ICBM di riserva nel caso che il razzo Atlas fosse ritardato. Era un razzo a due stadi, alimentato da RP-1 e ossigeno liquido (LOX). I razzi Atlas e Titan I che usavano il carburante RP-1/LOX erano piuttosto lenti in queste operazioni: occorreva circa mezz'ora per riempirli di carburante.\nL'ossigeno liquido \u00e8 molto pericoloso in un ambiente chiuso, come nel silos di un missile. Numerosi razzi Atlas e Titan I sono esplosi, distruggendo il loro Silos. La Martin Company riusc\u00ec a migliorare il progetto col Titan II. Il LOX/RP-1 fu rimpiazzato da un carburante pi\u00f9 stabile. Furono riutilizzati gli stessi motori per il primo stadio, con piccole modifiche. Il diametro del secondo stadio fu allargato fino a diventare uguale a quello del primo. I carburanti ed ossidanti del Titan II bruciano per contatto quando sono mescolati. Anche se meno dell'ossigeno liquido, anche questi erano pericolosi in uno spazio chiuso, e vi furono alcuni incidenti che causarono anche dei morti: nell'agosto del 1965 53 lavoratori furono uccisi nell'Arkansas quando il carburante di un Titan II, nel cui silos stavano lavorando, si incendi\u00f2. Negli anni ottanta, sempre in Arkansas un altro Titan II perse del carburante che si incendi\u00f2, e la testata nucleare da 3 tonnellate venne sparata a qualche centinaio di metri (senza esplodere). Questo incidente segno l'inizio della fine per il Titan II. I 54 missili esistenti vennero sostituiti con 50 MX Peacekeeper a combustibile solido.\nTitan II.\nIl Titan II \u00e8 stato utilizzato dall'U.S. Air Force dalla met\u00e0 degli anni sessanta fino alla met\u00e0 degli anni ottanta. Alla fine degli anni '80 alcuni dei Titan disattivati furono convertiti in lanciatori spaziali, per essere utilizzati dal governo statunitense e furono rinominati Titan 23G. L'ultimo di essi ha lanciato un satellite meteorologico DMSP da Vandenberg Air Force Base, in California, nel 2003. I Titan II sono anche stati usati per lanciare le capsule del programma Gemini, con astronauti a bordo.\nI veicoli di lancio spaziale Titan II sono stati prodotti come lanciatori o sono stati ricavati dai ICBM che sono stati ristrutturati e dotati di hardware richiesto per l'utilizzo come razzi vettori. Tutte e 12 le capsule Gemini, sono state lanciate da lanciatori Titan II, rinominati in questo caso GLV (Gemini Launch Vehicle).\nIl Titan II \u00e8 un razzo a due stadi a propellente liquido, progettato per fornire una capacit\u00e0 di peso di piccole e medie dimensioni. \u00c8 in grado di sollevare circa 1900\u00a0kg (4200 libbre) in un'orbita polare bassa (pi\u00f9 difficile di una equatoriale perch\u00e9 non pu\u00f2 essere geostazionaria), che con le capsule Gemini \u00e8 aumentata a 3750\u00a0kg in orbita equatoriale bassa. La prima tappa \u00e8 costituita da un motore a razzo a propellente liquido Aerojet LR-87 (con due camere di combustione e rispettivi ugelli ma un unico sistema a turbopompa), mentre il secondo stadio \u00e8 costituito da un motore di nuovo a propellente liquido Aerojet LR91.\nAlla met\u00e0 degli anni ottanta, con la scorta di missili Atlas E e F ricondizionati che cominciarono a esaurirsi, la Air Force decise di riutilizzare i Titan II per lanci spaziali. Il gruppo Martin Marietta \u00e8 stato aggiudicato con un contratto nel gennaio 1986 per ristrutturare, integrare e lanciare quattordici missili balistici Titan II per i requisiti di lancio dello spazio pubblico. L'Air Force ha lanciato con successo il primo veicolo di lancio spaziale Titan 23G dalla base aerea Vandenberg il 5 settembre 1988. Nel gennaio 1994 la navicella Clementine della NASA \u00e8 stata lanciata a bordo di un Titan 23G. Il Titan 23G fin\u00ec per essere meno di una misura di risparmio di quanto previsto, poich\u00e9 la spesa per la ristrutturazione dei missili \u00e8 risultata pi\u00f9 alta del costo di volare con un pi\u00f9 recente razzo Delta. A differenza dei missili Atlas riadattati, che sono stati completamente demoliti e ricostruiti, il Titan 23G ha avuto relativamente pochi cambiamenti oltre a sostituire i sistemi di guida inerziale con guida radio a terra e aggiungere pacchetti di sicurezza e telemetria di gamma. I motori furono semplicemente dotati di una breve scansione statica per verificarne la funzionalit\u00e0. Tra i 13 lanci, c'\u00e8 stato un fallimento, quando un lancio di un satellite Landsat nel 1993 si \u00e8 concluso in un'orbita inutile a causa di un malfunzionamento del motore di calcio satellitare. Sono stati lanciati 282 Titan II tra il 1962 e il 2003, 25 dei quali usati in lanci spaziali.\nTitan 23B.\nIl Titan 23B e i suoi derivati (24B, 33B e 34B) sono dei Titan II con un ulteriore stadio finale. Questa combinazione fu usata per lanciare la serie di satelliti spia GAMBIT. Furono tutti lanciati da Vandenberg AFB, CA, in orbite polari. Il carico utile era di circa 3 tonnellate.\nTitan III.\nIl Titan III \u00e8 un Titan II allungato con razzi a propellente solido opzionali per aumentarne le prestazioni. Fu sviluppato dall'U.S. Air Force come un lanciatore per carichi pesanti, per essere utilizzato prevalentemente da carichi militari come satelliti spia e per comunicazioni militari. \u00c8 anche stato usato dalla NASA per lanciare alcune sonde spaziali, tra cui quelle del programma Voyager\nIl nucleo di Titan III era simile a Titan II, ma aveva alcune differenze:\nLa famiglia Titan III utilizzava gli stessi motori base LR-87 di Titan II (con miglioramenti delle prestazioni nel corso degli anni), tuttavia le varianti dotate di booster avevano uno scudo termico su di esse come protezione dal loro scarico.\nIl Titan IIIA era un prototipo di razzo, che consisteva in un razzo Titan II standard con un livello superiore Transtage. Il Titan IIIB con le sue diverse versioni (23B, 24B, 33B e 34B) aveva i booster da Titan III con uno stadio superiore Agena D. Questa combinazione \u00e8 stata utilizzata per il lancio della serie di satelliti GAMBIT per la raccolta di informazioni. Sono stati tutti lanciati dalla Base Aerea di Vandenberg, in California, verso sud attraverso il Pacifico in orbite polari. La loro massa massima di carico utile era di circa 3.000\u00a0kg.\nIl potente Titan IIIC utilizzava un razzo di base Titan III con due grandi booster a combustibile solido per aumentare la spinta del lancio, e quindi la massima capacit\u00e0 del carico utile. I booster a combustibile solido sviluppati per Titan IIIC rappresentavano un significativo progresso ingegneristico rispetto ai precedenti, a causa delle loro grandi dimensioni e spinta, e dei loro avanzati sistemi di controllo del vettore di spinta. Il Titan IIID era un derivato del Titan IIIC, senza il segmento superiore, utilizzato per mettere i membri della serie di satelliti Key Hole da ricognizione nelle orbite basse. Il Titan IIIE, quello con uno stadio superiore Centaur ad alto impulso specifico, \u00e8 stato usato per lanciare diverse navicelle scientifiche, incluse entrambe le due sonde spaziali della Voyager della NASA su Giove, Saturno e oltre, ed entrambe le due missioni Viking da piazzare due orbiteri attorno a Marte e due terrestri strumentati sulla sua superficie.\nTitan IV.\nIl Titan IV \u00e8 un Titan III allungato, con razzi a combustibile solido obbligatori. \u00c8 stato utilizzato quasi esclusivamente per incarichi militari, ma \u00e8 stato anche usato per lanciare la sonda spaziale Cassini verso Saturno, dopo che il programma Shuttle-Centaur fu annullato a causa del disastro del Challenger. Il Titan IV, estremamente costoso, \u00e8 stato per alcuni anni il pi\u00f9 grande razzo in operazione.\nQuando divenne disponibile, Titan IV era il pi\u00f9 potente razzo senza equipaggio prodotto e usato dagli Stati Uniti, dato che il razzo Saturn V estremamente grande e potente non era pi\u00f9 disponibile da alcuni anni. Tuttavia, il Titan IV era considerato piuttosto costoso da produrre e utilizzare. Nel momento in cui Titan IV divenne operativo, i requisiti del Dipartimento della Difesa e dell'Organizzazione per il lancio di satelliti si ridussero a causa dei miglioramenti nella longevit\u00e0 dei satelliti da ricognizione, a cui si aggiunse la declinante minaccia straniera per la sicurezza degli Stati Uniti che segu\u00ec la disintegrazione interna dell'Unione Sovietica.\nStato attuale del progetto.\nLa famiglia dei razzi Titan \u00e8 arrivata al suo termine in quanto obsoleta. L'elevato costo dovuto all'utilizzo di Idrazina e Tetraossido di diazoto, unito alla particolare gestione di questi elementi causata dalla loro tossicit\u00e0 \u00e8 diventato eccessivo rispetto ad altre combinazioni. Per questi motivi l'azienda proprietaria della linea Titan (la Lockheed Martin) ha deciso di sviluppare la serie dei razzi Atlas invece dei Titan. L'ultimo razzo Titan \u00e8 stato lanciato il 19 ottobre 2005."}
{"id": "39236", "revid": "486946", "url": "https://it.wikipedia.org/wiki?curid=39236", "title": "U.S. Catanzaro", "text": ""}
{"id": "39237", "revid": "131358", "url": "https://it.wikipedia.org/wiki?curid=39237", "title": "F.C. Crotone", "text": ""}
{"id": "39239", "revid": "125440921", "url": "https://it.wikipedia.org/wiki?curid=39239", "title": "Rende Calcio 1968", "text": "Il Rende Calcio 1968 S.r.l., meglio noto come Rende, \u00e8 una societ\u00e0 calcistica italiana con sede nella citt\u00e0 di Rende, in provincia di Cosenza. Milita in Serie D, la quarta divisione del campionato italiano.\nFondata nel 1968 (e rifondata nel 2007 in seguito alla cessione del titolo sportivo), conobbe i suoi periodi d'oro negli anni ottanta e nella seconda met\u00e0 degli anni duemila, allorch\u00e9 milit\u00f2 stabilmente nei campionati professionistici. Il ripescaggio avvenuto al termine del campionato di Serie D 2016-2017, grazie alla vittoria nei play-off del girone I, ha consentito ai calabresi di tornare nel terzo livello professionistico dopo 33 anni di assenza.\nI colori sociali sono il bianco e il rosso e il campo da gioco lo stadio Marco Lorenzon.\nStoria.\nDalle origini del calcio a Rende fino agli anni settanta.\nI pionieri del gioco del calcio nella citt\u00e0 di Rende furono societ\u00e0 come Emoli, Magdalone e Pisacane. Negli anni sessanta nacque la Costantinopolitana. Proprio da una fusione fra \"Costantinopolitana\" e \"Pisacane\", nacque 10 giugno del 1968 la \"Nuova Sportiva Rende\". Il primo allenatore fu Mario Portone, successivamente anche sindaco della citt\u00e0.\nNel 1970 la N.S. Rende muta assetto societario diventando \"Sesso Rende Football Club\". Il prima campionato al quale il sodalizio prende parte \u00e8 la Terza Categoria 1970-1971, vinta senza patemi. Verranno conquistati anche i successivi tornei di Seconda Categoria (1971-1972) e Prima Categoria (1972-1973), approdando dunque nel campionato di Promozione, allora massimo livello regionale. Nella stagione 1974-1975 il Rende concluse al secondo posto, perdendo lo spareggio promozione con la per 4-1 - giocato allo stadio Granillo di Reggio Calabria - davanti a , divisi equamente nel sostegno alle due squadre. La prima storica promozione in Serie D verr\u00e0 conquistata vincendo il torneo successivo.\nIl primo campionato di quarta serie \u00e8 anonimo, concluso con un dodicesimo posto in classifica a soli quattro punti dall'ultimo posto della zona retrocessione, occupato dalla . Il torneo 1977-1978 \u00e8 decisamente migliore: terminato al terzo posto, complice un ripescaggio in virt\u00f9 della riforma dei campionati, i calabresi ottengono il diritto di partecipare al loro primo campionato nazionale, la Serie C2. Il campionato verr\u00e0 vinto al primo tentativo, sconfiggendo la concorrenza di (che accompagner\u00e0 il Rende in terza serie), e . Decisiva la vittoria casalinga all'ultima giornata contro i siciliani del , alla quale assistettero spettatori.\nGli anni ottanta e novanta.\nIl Rende, nella prima met\u00e0 degli anni ottanta, disputa cinque campionati di Serie C1 consecutivi.\nIl primo - 1979-1980 - fu preceduto da una campagna acquisti sontuosa per i canoni societari; l'innesto pi\u00f9 importante fu quello di Pasquale Fiore, che and\u00f2 a unirsi a calciatori come Franco Ipsaro Passione, Franco De Brasi, Giorgio Nasuelli e Stefano Donetti. La squadra tuttavia non and\u00f2 oltre il decimo posto. Nel torneo successivo l'esito fu simile: ottavo posto - a dieci punti dalla promozione in Serie B - nonostante l'approdo in squadra di Gregorio Mauro, ex , che risulter\u00e0 il miglior piazzamento della storia della societ\u00e0.\nNel 1981-1982 i calabresi riuscirono a mantenere la categoria per soli tre punti in pi\u00f9 sul poi retrocesso. Della stagione sono degni di nota le partite contro e i derby con la . La sfida contro i campani giocata al Lorenzon termin\u00f2 4-0 in favore del Rende di Recchia, nonostante le potenzialit\u00e0 dell'attacco granata guidato dal centravanti Giovanni Zaccaro. Il derby casalingo con la Reggina fu vinto di misura grazie a una rete di Zappal\u00e0. In seguito, tuttavia, fu assegnata la vittoria a tavolino per 2-0 ai padroni di casa, a causa di un petardo scagliato dai supporter amaranto che colp\u00ec il portiere Nauselli, costretto ad abbandonare il match. Nel campionato successivo il Rende chiuse al nono posto con 31 punti. Durante la stagione fu sconfitto in casa il per 3-0, grazie a una tripletta del capitano Mauro.\nLa retrocessione in quarta serie arriva nella stagione 1983-1984 - nonostante importanti innesti in sede di calciomercato (fra i quali Riccardo Petrucci e Paolo Stringara) - accompagnata dall'ultimo posto in classifica e dal record negativo di punti realizzati in una stagione, 21. Assieme al Rende vengono coinvolti nel baratro della retrocessione anche il , sconfitto tra l'altro dai calabresi in Toscana, e dal . In campionato il Rende, guidato in panchina da Nicola Chiricallo, affronter\u00e0 anche la blasonata compagine del ; al Lorenzon i pugliesi prevalgono per 1-2 in rimonta, grazie alle segnature di Galluzzo e Messina. I biancorossi tenteranno l'immediata risalita in Serie C1 nel campionato 1984-1985. Il quinto posto finale (settimo per classifica avulsa) vanificher\u00e0 le speranze di promozione. In stagione riusciranno comunque a sconfiggere il nel derby casalingo per 2-0. Dopo un altro campionato anonimo, arriv\u00f2 il ritorno fra i dilettanti, nel 1986-1987.\nDopo cinque anni di Campionato Interregionale, il ritorno nei campionati regionali, in Eccellenza, nella stagione 1991-1992. Caratterizzante delle stagioni disputate in Eccellenza fu la vittoria della Coppa Italia Dilettanti Calabria nel 1993-1994. Nel campionato 1996-1997 arriva la promozione nel Campionato Nazionale Dilettanti; la permanenza tuttavia dura solo tre stagioni, fino al ritorno in Eccellenza nel 1999-2000.\nGli anni duemila.\nNella stagione 2001-2002 arriva 6\u00ba ma vince la Coppa Italia regionale per la seconda volta nella sua storia.\nNel 2002-2003 viene promosso in Serie D e la stagione seguente, dopo un cammino, concluso a 69 punti, quattro in pi\u00f9 della Vigor Lamezia (che poi verr\u00e0 ripescata) ritorna in serie C2 dopo 17 anni nei dilettanti, grazie all'ultima e decisiva partita contro il Siracusa, conclusasi sul risultato di 2-2, che sanc\u00ec la promozione in C2 dei Biancorossi.\nIl 31 gennaio 2004 il Rende compir\u00e0 un'impresa battendo per 3-2 il nel derby al San Vito. Rende dista appena 6\u00a0km dal suo capoluogo Cosenza.\nNella stagione 2005-2006 il Rende disputa un ottimo campionato concludendo al 3\u00ba posto in classifica, che gli permetter\u00e0 di disputare i play-off. Nella semifinale all'andata (giocata in Abruzzo) pareggia 1-1 contro la Pro Vasto, mentre nel ritorno vince per 1-0. In finale affronta il , all'andata in campo neutro allo stadio San Vito di Cosenza paregger\u00e0 per 1-1. A festeggiare saranno i tifosi pugliesi, infatti al ritorno il Rende perder\u00e0 per 1-0 a Taranto in un Erasmo Iacovone gremito.\nNella stagione 2005-2006 il Rende arrivando a disputare i play-off conquist\u00f2 la prima storica partecipazione alla Coppa Italia. L'avventura nella competizione si concluse al primo turno (20 agosto 2006), trovando di fronte a s\u00e9 una squadra di Serie A, la . La gara disputata allo Stadio Flaminio termina 4-0 per la squadra di Delio Rossi che va in rete con Pandev, Rocchi (doppietta) e De Silvestri.\nNella stagione 2006-2007 conclusa con sole 7 vittorie in 34 partite, la squadra biancorossa retrocede in Serie D, dopo l'ultima e decisiva partita di campionato contro la Nocerina (il risultato finale sar\u00e0 di 3-0 per la squadra campana) che sancisce la retrocessione dei calabresi senza passare per la lotteria dei play-out. Al termine della stagione le vicende societarie portano il titolo sportivo del Rende a Cosenza costringendo perci\u00f2 il Rende a ripartire dal campionato di Prima Categoria con l'acquisizione del titolo sportivo del Santo Stefano, l'allora seconda squadra della cittadina rendese.\nNell'estate 2007 l'Amministrazione Comunale di Rende contatta i dirigenti del Santo Stefano, squadra di Prima Categoria, convincendola a mutare denominazione sociale in \"S.S. Rende\" ed a modificare i colori sociali in biancorosso. La decisione viene incentivata con la concessione di un sostanzioso contributo da parte del Comune. Il campionato 2007-2008 si conclude con la vittoria del campionato di prima categoria, grazie alla vittoria nell'ultima di campionato contro la Castellese per 6-1. Il Rende conclude cos\u00ec il campionato a 77 punti, 3 in pi\u00f9 dello Zumpano. Il Rende oltre a vincere il campionato vincer\u00e0 anche la Coppa Italia Regionale di Prima Categoria vincendo la semifinale 3-0 sul Mongrassano e la finale sempre per 3-0 contro il Natile.\nNel campionato 2008-2009 la squadra, al primo posto per tutto il girone d'andata e per buona parte del girone di ritorno, si fa rimontare 12 punti dal Montalto, poi vincitore del torneo, qualificandosi comunque per i play-off. Dopo aver eliminato il Torretta, i rennitani prevalgono in finale sulla Paolana. Tuttavia, per il salto di categoria si dovette attendere l'esito dei play-out di Serie D tra Puteolana e Castrovillari; in caso di retrocessione di quest'ultimo si sarebbe dovuto svolgere uno spareggio con la Gioiese, squadra vincente dei play-off del girone B di Promozione, altrimenti i posti in Eccellenza sarebbero stati sovraffollati. Grazie alla vittoria dei rossoneri, il Rende conquist\u00f2 l'accesso diretto alla categoria superiore.\nGli anni duemiladieci.\nSeguiranno quattro stagioni nel massimo campionato regionale caratterizzate dalla conquista della Coppa Italia regionale nel 2010 e dalla sconfitta ai play-off nel 2012 e nel 2013. Al termine di quest'ultima annata arriver\u00e0 tuttavia il ripescaggio in Serie D. Alla prima deludente stagione fa seguito un secondo posto che vale la qualificazione ai play-off nazionali, contro il , gi\u00e0 affrontato nel 2006 in occasione dello spareggio valido per la promozione in Serie C1; proprio come allora, saranno gli \"ionici\" a prevalere sui calabresi.\nIl piazzamento nella stagione 2014-2015 qualifica il Rende al primo turno di Coppa Italia, la seconda della storia della societ\u00e0; l'avversario designato \u00e8 la SPAL che vince 1-0 estromettendo i rendesi dalla competizione.\nNella stagione 2016-2017 disputa un buon campionato piazzandosi seconda nel suo girone per poi essere ammessa ai play-off. Vince la prima fase eliminatoria in casa contro il Gela e conquista la finale contro la vinta per 2-1. La partita finale viene giocata alla stadio Lorenzon alla presenza di pochi tifosi metelliani a causa delle rigide disposizione della Prefettura di Cosenza.\nIl 28 giugno 2017 in vista del ripescaggio in Serie C cambia la ragione sociale in \"Rende Calcio 1968\", diventando una societ\u00e0 a responsabilit\u00e0 limitata. Successivamente, l'11 agosto 2017 viene ufficialmente ripescata in Serie C dopo aver vinto il ricorso al Collegio di Garanzia del CONI a seguito dell'iniziale esclusione per una fideiussione ritenuta non adeguata.\nColori e simboli.\nColori.\nFin dalla sua fondazione, i colori sociali sono il bianco e il rosso e riprendono quelli del gonfalone comunale di Rende. A partire da met\u00e0 stagione 2016-2017 le strisce biancorosse verticali hanno lasciato spazio a quelle orizzontali.\nLa divisa odierna per le partite casalinghe prevede maglia a strisce biancorosse orizzontali, pantaloncini rossi con un'unica striscia bianca a sinistra, calzettoni strisciati.\nSimboli ufficiali.\nStemma.\nLo stemma \u00e8 uno scudo ovale riempito da pali bianchi e rossi, con il nome della societ\u00e0 impresso nella parte superiore, mentre nella parte centrale spiccano le tre torri del Castello Normanno, simbolo civico della citt\u00e0 di Rende; infine nella parte inferiore \u00e8 presente l'anno di fondazione ovvero il 1968.\nStrutture.\nStadio.\nFin dalle suo origini, il Rende e le altre formazioni che praticavano il gioco del calcio nella cittadina calabrese, utilizzavano campi da gioco adattati, in particolare quello, oggi non pi\u00f9 esistente, situato nei pressi del cimitero. Nel 1971 iniziarono i lavori e fu inaugurato il nuovo campo sportivo, dotato di quattro tribune, di cui una coperta, per un totale di posti. Nel 1977, l'impianto \u00e8 stato intitolato a Marco Lorenzon, calciatore del Rende morto nello stesso anno in un incidente d'auto. Nel 2019 per motivi legati alla viabilit\u00e0 e alle infrastrutture connesse intorno allo stadio rendese la societ\u00e0 dopo averlo richiesto al comune di Vibo Valentia disputa le partite di casa allo stadio Luigi Razza.\nSociet\u00e0.\nOrganigramma societario.\nDal sito internet ufficiale della societ\u00e0:\nSettore giovanile.\nIl settore giovanile del Rende \u00e8 attivo fin dalla met\u00e0 degli anni settanta. Durante la stagione 2007-2008 tuttavia \u00e8 stata attiva solo la formazione Berretti, poich\u00e9 la scuola calcio \u00e8 stata chiusa per via del trasferimento del titolo sportivo a Cosenza.\nNel Torneo \"Dante Berretti\" del 1982-1983, la formazione rendese dopo un lungo cammino \u00e8 arrivata a disputare la finale nazionale, persa tuttavia contro i veneti del Montebelluna.\nAlla stagione 2016-2017 la societ\u00e0 biancorossa dispone di un settore giovanile composto dalla scuola calcio, comprendente Primi Calci e Pulcini, e da formazioni che disputano i campionati Juniores, Allievi, Giovanissimi ed Esordienti.\nTifoseria.\nStoria.\nLa tifoseria del Rende \u00e8 composta dai gruppi ARINTHA , \"MGR\" (\"Movimento Giovani Rende\"), Ultras Centro Storico e Figthers.\nGemellaggi e rivalit\u00e0.\nLa principale rivalit\u00e0 \u00e8 quella con il Cosenza. Il Rende nel campionato 1978-1979 gioca il suo primo derby contro il Cosenza in Serie C2. Era il 10 dicembre 1978 ed il risultato finale sul terreno del San Vito fu 1-0 per il Cosenza. Al ritorno sul terreno del Marco Lorenzon, davanti a spettatori, il derby termina in parit\u00e0, 0-0.\nIl primo successo dei biancorossi contro i rossobl\u00f9 avvenne nella stagione 2003-2004 in Serie D: al San Vito-Gigi Marulla, Cosenza-Rende termina con il risultato di 2-3. Rende e Cosenza si sono affrontati in campionato per un totale di 10 partite di cui 6 in Serie C1, 2 in Serie C2, 2 in Serie D. \nLe due squadre si sono affrontate anche due volte in amichevole. La prima amichevole fu giocata il 30 dicembre 2005 a porte chiuse al San Vito, conclusasi con il risultato di 1-0 per il Cosenza, mentre la seconda venne giocata prima del campionato 2005-2006 e si concluse 2-1 per il Rende.\nNella stagione 2017-2018 Rende e Cosenza si affrontano nuovamente in Serie C. All'andata, allo stadio Marco Lorenzon, il derby termina in parit\u00e0 0-0, mentre al San Vito-Gigi Marulla il Rende batte il Cosenza con uno 0-3.\nRende e Cosenza si sono affrontati in campionato per un totale di 12 partite di cui 2 in Serie C, 6 in Serie C1, 2 in Serie C2, 2 in Serie D. \nRende, insieme a Cosenza, sono gli unici comuni della provincia le cui squadre calcistiche militano in campionati professionistici. \nIl Rende \u00e8 inoltre l'unica squadra della provincia cosentina ad aver incontrato in Serie C il Cosenza, suo capoluogo, e ad averlo battuto fuori dalle mure amiche."}
{"id": "39241", "revid": "339392", "url": "https://it.wikipedia.org/wiki?curid=39241", "title": "S.S. Cavese 1919", "text": ""}
{"id": "39242", "revid": "2", "url": "https://it.wikipedia.org/wiki?curid=39242", "title": "ICBM", "text": ""}
{"id": "39246", "revid": "283026", "url": "https://it.wikipedia.org/wiki?curid=39246", "title": "Missile balistico intercontinentale", "text": "Un missile balistico intercontinentale (comunemente detto ICBM, acronimo dell'espressione inglese \"Intercontinental Ballistic Missile\") \u00e8 un missile per il trasporto a lungo raggio di ordigni nucleari che, utilizzando una traiettoria balistica, raggiunge altezze significative, inclusa una parte di volo suborbitale e traiettorie parzialmente orbitali. Un ICBM si distingue da altri missili balistici come gli IRBM o gli SRBM per la gittata sensibilmente maggiore (superiore a 5.500 km), che \u00e8 spesso limitata da accordi politici e di controllo delle armi.\nStoria.\nI primi ICBM formavano la base di molti razzi vettori, di cui il primo in assoluto fu il sovietico Semyorka. Tra gli altri l'Atlas, il Delta, il Titan e il Proton. Gli ICBM moderni sono generalmente pi\u00f9 piccoli dei loro predecessori (grazie al miglioramento dell'elettronica e a testate esplosive pi\u00f9 piccole e leggere), ed usano combustibile solido, il che li rende meno utili come razzi vettori.\nICBM moderni.\nGli ICBM moderni in genere portano dei MIRV, \"Multiple Independently Targetable Reentry Vehicles\" (\"Veicoli di rientro multipli con obiettivi indipendenti\"). In pratica ogni missile ha diverse testate nucleari, ognuna delle quali pu\u00f2 colpire un obiettivo separato. I sistemi MIRV furono il risultato del rapido progresso delle moderne testate, che sono diventate relativamente piccole e leggere, e dei trattati di limitazione delle armi strategiche SALT I e SALT II, che imposero delle limitazioni sul numero di razzi utilizzabili. \nSono anche risultati una \"facile risposta\" ai sistemi antimissile proposti: \u00e8 molto pi\u00f9 economico e facile aggiungere pi\u00f9 testate ad un missile gi\u00e0 esistente, delle quali molte possono essere semplicemente delle \"esche\", piuttosto che costruire un sistema antimissile capace di distruggere tutte le testate. Per questo motivo l'attenzione dei progettisti di sistemi antimissile si \u00e8 focalizzata sulla prima fase di decollo di un ICBM - la fase di spinta - nella quale il missile \u00e8 pi\u00f9 vulnerabile.\nGli ICBM moderni utilizzano in genere combustibile solido, che pu\u00f2 essere conservato facilmente per lunghi periodi di tempo. Gli ICBM a combustibile liquido erano molto pericolosi. Nonostante i reagenti fossero altamente tossici ed esplosivi, i razzi erano costantemente tenuti pieni di carburante per permettere il lancio nel pi\u00f9 breve tempo possibile. Gli ICBM si trovano in silo per missili, che offrono una qualche protezione da un attacco militare (incluso, nelle speranze dei progettisti, un attacco nucleare), su sottomarini e su speciali treni, che possono essere spostati all'evenienza.\nUn missile balistico intercontinentale lanciato da un sottomarino \u00e8 detto missile balistico sublanciato (SLBM).\nUn'alternativa al missile balistico \u00e8 il missile da crociera (\"cruise missile\"), che vola a bassa quota ed \u00e8 guidato.\nMissili.\nSi riportano i \"missili balistici intercontinentali\" lanciabili da terra (silos o basi mobili) con un raggio d'azione di pi\u00f9 di 5.500 km (pi\u00f9 di 3.418 miglia).\nPer i \"missili balistici intercontinentali\" lanciabili dai sottomarini vedi SLBM."}
{"id": "39247", "revid": "339392", "url": "https://it.wikipedia.org/wiki?curid=39247", "title": "S.S.C. Giugliano", "text": ""}
{"id": "39248", "revid": "633", "url": "https://it.wikipedia.org/wiki?curid=39248", "title": "S.S. Juve Stabia", "text": ""}
{"id": "39250", "revid": "486946", "url": "https://it.wikipedia.org/wiki?curid=39250", "title": "A.G. Nocerina 1910", "text": ""}
{"id": "39251", "revid": "486946", "url": "https://it.wikipedia.org/wiki?curid=39251", "title": "A.S. Palmese Calcio", "text": ""}
{"id": "39253", "revid": "125898196", "url": "https://it.wikipedia.org/wiki?curid=39253", "title": "S.P.A.L.", "text": "La S.P.A.L., acronimo di Societ\u00e0 Polisportiva Ars et Labor, \u00e8 una societ\u00e0 calcistica italiana con sede nella citt\u00e0 di Ferrara.\nFondata come circolo religioso-culturale \"Ars et Labor\" nel 1907, divenne in breve tempo polisportiva, affiliando la propria sezione calcistica alla FIGC nel 1910 come \"Ferrara Foot-Ball Club\". Il ramo sportivo si separ\u00f2 dal circolo nel 1913 assumendo il nome \"Societ\u00e0 Polisportiva Ars et Labor\", con la squadra di calcio che si alline\u00f2 a tale denominazione nel 1919.\n\u00c8 il sodalizio pi\u00f9 prestigioso della citt\u00e0 di appartenenza: nella sua storia ha preso parte a 24 edizioni del massimo campionato italiano, di cui 19 alla moderna Serie A a girone unico, ottenendo come miglior risultato il 5\u00ba posto al termine della stagione 1959-1960. Si colloca al 23\u00ba posto nella classifica perpetua della Serie A dal 1929 e al 27\u00ba posto nella graduatoria della tradizione sportiva dei club calcistici italiani secondo i criteri della FIGC, \u00e8 stata insignita dal CONI della Stella d'oro al merito sportivo nel 1974 e del Collare d'oro al merito sportivo nel 2019. Nel palmar\u00e8s annovera due campionati di Serie B vinti nelle stagioni 1950-1951 e 2016-2017, la Coppa Italia Serie C 1998-1999 e una Supercoppa di Lega Pro vinta nel 2016; in ambito internazionale si \u00e8 aggiudicata l'ultima edizione della Coppa dell'Amicizia nel 1968. Ha inoltre raggiunto la finale della Coppa Italia 1961-1962.\nDal 1928 la squadra disputa le proprie gare interne allo stadio Paolo Mazza, ex Comunale. I suoi colori sociali sono il bianco e l'azzurro.\nStoria.\nLe origini: dal Circolo Ars et Labor alla S.P.A.L..\nLe pi\u00f9 antiche tracce del calcio a Ferrara risalgono al 1896, con la costituzione di una squadra nell'ambito della \"Palestra Ginnastica Ferrara\". Questa parteciper\u00e0 pi\u00f9 volte al campionato nazionale di calcio organizzato dalla Federazione Ginnastica d'Italia: una competizione tuttavia mai riconosciuta come ufficiale dalla FIF (l'odierna FIGC, sorta nello stesso anno), poich\u00e9 non disputata secondo le regole del gioco del calcio dell'IFAB, ma con quelle della variante italiana nota come calcio ginnastico.\nA seguire, agli inizi del Novecento sorsero in citt\u00e0 numerose altre formazioni, tra cui \"Unione Sportiva Ferrarese\", \"Pro Juventus Ferrara\", \"Audax Ferrara\", \"Ferrara Football Club\" ed \"Eridania Football Club\". Il nucleo originale di quella che sarebbe poi divenuta la \"Societ\u00e0 Polisportiva Ars et Labor\" vide la luce nel marzo 1907 per iniziativa del sacerdote salesiano Pietro Acerbis, all'epoca direttore dell'oratorio ferrarese di via Coperta: questi fond\u00f2 un circolo religioso-culturale denominato \"Ars et Labor\" (in latino \"Arte e Lavoro\") che nel giro di un paio d'anni divenne \"Circolo Ars et Labor\", dando mandato a don Pastorino, padre catechista del seminario, di aggiungere alle attivit\u00e0 artistiche anche quelle sportive, inizialmente limitate ad atletica, ginnastica e ciclismo. I colori sociali adottati furono il bianco e l'azzurro, mutuati dallo stemma della Societ\u00e0 Salesiana di San Giovanni Bosco.\nIl ramo sportivo del \"Circolo Ars et Labor\" divenne indipendente da quello artistico nel 1913, costituendosi autonomamente come \"Societ\u00e0 Polisportiva Ars et Labor\". La sezione calcistica fu istituita nel maggio 1910: inizialmente la squadra di calcio assunse la denominazione di \"Ferrara Foot-Ball Club\", abbandonandola nel 1919 con la fine della prima guerra mondiale, allorch\u00e9 anche la sezione calcistica uniform\u00f2 il suo nome a quello della polisportiva. Il debutto della denominazione \"Societ\u00e0 Polisportiva Ars et Labor\" avvenne in occasione di una partita interna disputata contro la il 16 giugno 1919, persa per 1 a 4; la prima vittoria della formazione estense giunse il 18 agosto del medesimo anno, a spese della stessa Triestina, per 1 a 0.\nAlcune pubblicazioni e ricerche storiche d'archivio attestano la nascita ufficiale della societ\u00e0 al 1913, facendo inoltre risalire la nascita della sezione calcistica al 1919. Secondo fonti dell'epoca nella primavera del 1919 la SPAL gioc\u00f2 una partita a Castel Maggiore contro una squadra di militari inglesi stanziati attorno a Bologna; nella prima met\u00e0 di giugno vennero disputati altri incontri prima della precitata sfida contro la Triestina: con una squadra mista composta da giocatori dell'Unione Sportiva Bolognese e del Nazionale Emilia, con il Petrarca Padova, con la squadra del 3\u00ba Reggimento Batteria Contraerei e con la squadra del 219\u00ba Reggimento Artiglieria d'Assedio. La SPAL disput\u00f2 il suo primo campionato sotto l'egida della Federazione Italiana Giuoco Calcio nella stagione 1919-1920, venendo inserita nel girone emiliano della Promozione (secondo livello calcistico dell'epoca) e riuscendo a qualificarsi nella massima divisione per la stagione successiva.\nDagli anni 1920 al periodo bellico.\nTra il 1920 e il 1925 la SPAL milit\u00f2 nella massima serie del tempo, la Prima Categoria (ridenominata Prima Divisione a partire dal 1922-1923, conseguentemente al Compromesso Colombo). Nella stagione 1921-1922 gli estensi raggiunsero la semifinale del campionato nazionale, venendo sconfitti dalla Sampierdarenese per 2-1 nello spareggio disputato a Milano con in palio la finale. La rosa biancazzurra in quella partita era composta da: Canova, Ticozzelli, Fini, Manfredini, Sgarbi, Giuseppe Preti, Dabbene, Olivieri, Zanoli, Ilario Preti e Vassarotti. Retrocessa in Seconda Divisione, quattro anni dopo fu assegnata al neonato campionato di Serie B a girone unico.\nIl campo da gioco di Piazza d'Armi, risalente al 1919, venne sostituito dal nuovo stadio Comunale nel 1928. Da quel momento la societ\u00e0 and\u00f2 incontro a un decennio difficile, veleggiando tra la Serie B e la Serie C; contestualmente dal 1939 sino al termine della seconda guerra mondiale cambi\u00f2 denominazione da \"Societ\u00e0 Polisportiva Ars et Labor\" ad \"Associazione Calcio Ferrara\", adottando maglie a strisce bianco-nere (in omaggio ai colori civici della citt\u00e0 estense). Tra gli anni 1920 e gli anni 1940 lanci\u00f2 comunque diversi giocatori poi approdati in Serie A: Bruno Bertacchini, Elvio Banchero, Abdon Sgarbi (il quale vestir\u00e0 la maglia della Nazionale), gli attaccanti Mario Romani (maggiore goleador della storia spallina, con 129 reti in 189 apparizioni) e Aldo Barbieri (entrambi ceduti al ), Archimede Valeriani, Savino Bellini, Otello Badiali e Albano Luisetto.\nL'arrivo di Paolo Mazza ed il secondo dopoguerra.\nAl termine del secondo conflitto mondiale, nel 1945 la squadra riadott\u00f2 i colori bianco-azzurri e il nome SPAL. Sotto la gestione del nuovo presidente (ed ex allenatore della squadra negli anni 1930) Paolo Mazza, la societ\u00e0 ferrarese torn\u00f2 in Serie B e punt\u00f2 alla promozione in Serie A. Tra gli affari significativi conclusi in quegli anni dal massimo dirigente spallino spiccarono le cessioni del centravanti Mario Astorri alla (prelevato per lire dallo e venduto per due milioni ai bianconeri nel 1946), della mezzala Egisto Pandolfini alla (prelevato dai viola per 3 milioni nel 1947 e rivenduto agli stessi per sedici milioni l'anno successivo), dell'attaccante Attilio Frizzi al (capocannoniere della Serie B 1948-1949 con 25 reti, acquistato dai granata all'indomani della tragedia di Superga) e della coppia di punte Domenico De Vito-Giovanni Ciccarelli (ceduti alla per 35 milioni nel 1950).\nGli anni 1950.\nL'approdo in Serie A.\nNella stagione 1950-1951 la SPAL allenata da Antonio Janni e guidata in campo dal capitano Giovanni Emiliani vinse il campionato di Serie B, accedendo per la prima volta alla Serie A a girone unico. La formazione-tipo di quell'anno era composta da: Bertocchi, Guaita, Carlini, Emiliani, Macchi, Nesti, Trevisani, Colombi, Biagiotti, Bennike e Fontanesi, cui si aggiungevano anche Dini, Patuelli e Rosignoli. L'anno della promozione coincise inoltre con l'inaugurazione del rinnovato stadio Comunale, ricostruito completamente in sostituzione del vecchio impianto risalente al 1928. La stagione di esordio in Serie A si concluse con il nono posto in classifica; l'anno seguente i biancazzurri si piazzarono ancor pi\u00f9 in alto, chiudendo il torneo in ottava posizione.\nIl ventennio successivo vide la SPAL ottenere i suoi migliori risultati, mantenendo la categoria ininterrottamente dal 1951 alla prima retrocessione in B del 1964. Gli estensi tuttavia ottennero la salvezza tramite spareggio battendo per 2-1 il nel 1954 (con le reti di Bernardin e Olivieri), mentre nel 1955 la squadra venne ripescata nella massima serie insieme alla , a seguito delle sanzioni per illecito sportivo comminate al termine del campionato a e . Il calciatore pi\u00f9 rappresentativo degli anni in Serie A fu il centrocampista argentino Oscar Massei, il quale vest\u00ec la maglia biancazzurra per nove stagioni, dal 1959 al 1968, segnando 52 reti.\nValorizzazione dei giocatori.\nNegli anni 1950 e 1960 vari giocatori militanti nelle file della SPAL ebbero occasione di mettersi in luce: tra essi il portiere Bugatti (convocato in Nazionale e successivamente venduto al ), Alberto Fontanesi (poi passato alla ), Fulvio Nesti, Antonio Nuciari, Domenico De Vito, Armando Picchi, Franco Zaglio, Costanzo Balleri, Beniamino Di Giacomo ed Egidio Morbello (ceduti all'), Giorgio Bernardin (passato prima all'Inter e poi alla ), Sergio Carpanesi e Gennaro Olivieri (a loro volta passati alla Roma), Carlo Novelli (acquisito dal Napoli), Orlando Rozzoni (passato prima all' e poi alla Lazio), Fabio Capello (poi ingaggiato da Roma, e ), Albertino Bigon (al Milan e poi al Napoli), Gianfranco Bozzao, Adolfo Gori, Luigi Pasetti e Carlo Dell'Omodarme (alla Juventus), Saul Malatrasi (all'Inter, poi alla e infine al Milan), Gianni Bui (prima al , poi al Milan e infine al ), Carlo Facchin (al Torino, quindi alla Lazio), Ernesto Galli (al Vicenza), Giuliano Bertarelli e Dante Micheli (alla Fiorentina), Edoardo Reja (al ) e Luigi Delneri (all'Udinese). Altri giocatori promettenti dovettero interrompere o ridimensionare la propria carriera a seguito di infortuni: fu il caso di Giovanni Ferraro, Osvaldo Riva, Arturo Bertuccioli, Maurizio Moretti, Eugenio Bruschini e Gianfranco De Bernardi.\nIn quegli anni arrivarono a Ferrara anche calciatori pi\u00f9 esperti, tra cui Sergio Cervato, Giovanni Mialich, Onorio Busnelli, Battista Rota, Angelo Villa, Enzo Matteucci, Manlio Muccini, Gianni Corelli, Ottavio Bianchi, Carlo Mattrel, Osvaldo Bagnoli, Vincenzo Gasperi, Giancarlo Vitali, Pietro Broccini, Sergio Sega, Silvano Trevisani, Giulio Pellicari, Alberto Orlando, Glauco Tomasin, Enrico Muzzio, Edoardo Dal Pos e Aulo Gelio Lucchi, gli argentini Jos\u00e9 Montagnoli e Oscar Massei, i brasiliani Carlos Heidel Feresin, Wilson Sorio e Carlos Cezar de Souza, il tedesco Erwin Waldner, gli ungheresi \u00c1rp\u00e1d Fekete e Jen\u0151 Vinyei, il turco Aziz Esel B\u00fclent, i danesi Niels Bennike e Dion \u00d8rnvold, gli svedesi Dan Heiner Ekner, Sigvard L\u00f6fgren e Nils-\u00c5ke Sandell.\nIl miglior piazzamento in Serie A con Oscar Massei.\nAl termine della stagione 1958-1959 il presidente Mazza decise di rinnovare profondamente la squadra: i soli giocatori confermati furono Bozzao, Morbello, Maietti e Pandolfini. Cedette quindi Villa, Vitali, Dal Pos, Broccini, Lucchi e Toros e gli emergenti Malatrasi e Rozzoni; in cambio acquist\u00f2 i giovani Micheli, Rossi, Picchi e Balleri, gli esperti Ganzer e Massei, il terzo portiere dell'Inter Nobili e i rientranti Novelli e Corelli. In panchina sedeva il tecnico Fioravante Baldi. Le scelte del presidente diedero riscontro positivo: nel campionato 1959-1960 la SPAL concluse al quinto posto finale in classifica (alle spalle della vincitrice dello scudetto, della , del e dell'), ottenendo il suo miglior risultato di sempre. La formazione-tipo di questa stagione era costituita da Nobili (Maietti), Picchi, Balleri, Ganzer, Bozzao, Micheli, Novelli, Corelli, Rossi, Massei e Morbello (migliore marcatore spallino della stagione, con 12 reti in 33 partite disputate), con l'aggiunta di Catalani, Trentini, Cecchi e Pandolfini.\nGli anni 1960.\nLa finale di Coppa Italia.\nNel 1962 il club raggiunge la finale di Coppa Italia, persa contro il . Gli estensi, allenati da Serafino Montanari, si schierarono con Patregnani, Muccini, Olivieri, Gori, Cervato, Riva, Dell'Omodarme, Massei, Mencacci, Micheli e Novelli. Il Napoli pass\u00f2 in vantaggio su punizione con l'ex spallino Gianni Corelli al 12', i biancazzurri pareggiarono con Micheli al 15'; infine al 79' Pierluigi Ronzon port\u00f2 definitivamente in vantaggio la formazione partenopea, regalandole il primo trofeo della sua storia.\nRetrocessione e ritorno in Serie A.\nNel corso del campionato 1962-1963, concluso all'ottavo posto (ottenendo anche la vetta solitaria della classifica per qualche giornata), la SPAL modific\u00f2 lo stile delle proprie maglie: le divise a tinta unita azzurra con maniche e colletto bianchi lasciarono il posto al motivo a strisce verticali bianche e azzurre, che da quel momento verr\u00e0 utilizzato stabilmente.\nDopo tredici anni consecutivi in Serie A la formazione estense retrocedette in serie cadetta nel 1964, ove tuttavia rimase un solo anno: il terzo posto ottenuto nel campionato di Serie B 1964-1965 le valse infatti l'immediata risalita nella massima serie. La formazione-tipo biancazzurra era composta da Bruschini, Olivieri, Bozzao, Bertuccioli, Ranzani, Frascoli, Crippa, Bagnoli, Cavallito, Massei e Muzzio; con l'aggiunta di Cantagallo, Cervato, Riva, Balleri, Pasetti, Moretti, De Bernardi, Fochesato, Novelli I, Pezzato e Capello. L'allenatore era Francesco Petagna. La SPAL milit\u00f2 in Serie A per altre tre stagioni, raggiungendo la salvezza nei tornei 1965-1966 e 1966-1967. Il centrocampista ventunenne Fabio Capello, acquistato cinque anni prima per 2 milioni di lire dai dilettanti del , venne ceduto nell'estate 1967 alla per 260 milioni.\nLa discesa dalla Serie A alla Serie C.\nNel 1968 la SPAL, a seguito del passaggio della Serie A da 18 a 16 squadre, si classific\u00f2 quattordicesima retrocedendo cos\u00ec in Serie B; nel giugno dello stesso anno i biancazzurri si aggiudicarono tuttavia la Coppa dell'Amicizia italo-svizzera. Il campionato seguente risult\u00f2 in un'ulteriore retrocessione in Serie C: sebbene Mazza avesse promesso un'immediata risalita nella massima serie il rendimento degli estensi fu deludente, anche a seguito dell'infortunio dell'attaccante Alberto Orlando, tanto che per la prima volta la tifoseria giunse a contestare apertamente l'operato del presidente. Tale campionato coincise con le ultime partite disputate nel calcio professionistico da Gastone Bean.\nGli anni 1970 e 1980.\nLa fine dell'era Mazza.\nDopo quattro anni di Serie C, nel corso dei quali si alternarono come allenatori Giovan Battista Fabbri, Tito Corsi e Cesare Meucci, nell'ottobre 1972 Mario Caciagli sostitu\u00ec sulla panchina biancazzurra Eugenio Fantini imprimendo una grossa svolta alla stagione: Franco Pezzato al termine del campionato sar\u00e0 capocannoniere e la SPAL torner\u00e0 in Serie B, vincendo il torneo al termine di un testa a testa con il guidato dall'ex Fabbri. La squadra della promozione era composta da Marconcini, Croci, Vecchi\u00e8, Boldrini, Cairoli, Rinero, Donati, Tartari, Goffi, Mongardi, Pezzato. Altri giocatori schierati furono: Cariolato, Romano, Ragonesi e Moro.\nNel corso della stagione 1976-1977 (al quarto campionato di B, dopo che a Caciagli si avvicendarono Umberto Pinardi e Guido Capello) Paolo Mazza venne deposto dalla presidenza della societ\u00e0: dopo trent'anni alla guida del sodalizio estense e l'esperienza come Commissario Tecnico della Nazionale ai Mondiali del Cile del 1962, dovette cedere la guida della societ\u00e0 a Primo Mazzanti, gi\u00e0 dirigente spallino. Al termine del campionato la SPAL retrocesse in C allenata da Luisito Su\u00e1rez.\nL'anno successivo, con il ritorno in panchina di Mario Caciagli, i biancazzurri riconquistarono subito la Serie B, chiudendo il campionato con undici punti di vantaggio sulla seconda classificata. Nel campionato 1980-1981 degna di nota fu la trasferta a San Siro contro il allora relegato in serie cadetta, sfida segnata dal gol di mano di Walter Novellino che contribu\u00ec alla vittoria dei rossoneri per 2-1. Nel 1982, dopo altri quattro anni di B, la squadra estense sub\u00ec una nuova retrocessione in Serie C1 con \"Titta\" Rota prima e Ugo Tomeazzi poi in panchina. Dopo un campionato con Gaetano Salvemini e Giovanni Seghedoni come allenatori, la SPAL risal\u00ec la china a met\u00e0 anni 1980 sotto la guida di Giovanni Galeone e Ferruccio Mazzola (giunse quarta nel 1984 e nel 1987), ma successivamente, nel 1989 retrocesse per la prima volta nella sua storia in Serie C2.\nGli anni 1990.\nLa presidenza Donigaglia.\nNel 1990 la societ\u00e0 viene rilevata dalla Coopcostruttori, cooperativa di costruzioni del ferrarese. Il massimo dirigente della stessa, l'argentano Giovanni Donigaglia, diviene il nuovo presidente. Accanto a CoopCostruttori rimangono con quote di minoranza anche alcuni vecchi soci, tra cui l'ex patron Albersano Ravani. In due stagioni la SPAL ottiene il doppio salto dalla Serie C2 alla Serie C1 e da questa alla Serie B, vincendo lo spareggio a Verona contro la nel 1990-1991 e conquistando il primo posto del campionato di Serie C1 1991-1992, con il ritorno di Giovan Battista Fabbri come allenatore e Gian Cesare Discepoli come vice. La formazione della promozione in B era composta da: Torchia, Lancini, Paramatti, Servidei, Mangoni, Zamuner, Brescia, Messers\u00ec, Mezzini, Bottazzi, Labardi. Una volta in serie cadetta, l'obiettivo \u00e8 tentare l'approdo alla Serie A. Il gruppo della doppia promozione verr\u00e0 per\u00f2 smantellato: tra i nuovi arrivi gli attaccanti Marco Nappi e Massimo Ciocci, il difensore Dario Bonetti, l'ala Armando Madonna e il giovane Giovanni Dall'Igna. I biancazzurri retrocedono al primo anno di Serie B, nonostante un serrato testa a testa con la nell'ultima parte del torneo.\nDopo tre tentativi di ritorno in Serie B (con due eliminazioni ai play-off subite dal nel 1994 e nel 1996) il presidente Donigaglia decide per un ridimensionamento degli impegni della CoopCostruttori, e al termine del campionato 1995-1996 cede contestualmente a Vanni Guzzinati la carica di presidente, rimanendo nelle vesti di patron. Ne segue una stagione culminata con la retrocessione in Serie C2 perdendo i play-out contro l'. Donigaglia quindi riassume la presidenza e affida il compito di formare la squadra all'esperto direttore sportivo Roberto Ranzani, il quale sceglie come allenatore Gianni De Biasi. Vengono confermati soltanto tre giocatori dall'annata precedente: a Ferrara arrivano l'attaccante Cancellato, il regista difensivo Fimognari, il portiere Pierobon e l'esperto Fausto Pari. La SPAL riconquista la Serie C1 vincendo il campionato 1997-1998 con l'aiuto delle 19 reti di Cancellato, al termine di un duello con il . L'anno successivo (1998-1999) Ranzani tenta di rinforzare il telaio della promozione, puntando sul regista Antonioli, la punta Lucidi e la giovane promessa Ginestra. Dopo un'ottima partenza, una crisi di risultati coincisa con un doppio lungo infortunio di Cancellato fa sfumare il traguardo dei play-off. Gli estensi a fine stagione conquistano la Coppa Italia Serie C, tuttavia il finale di campionato, con il mancato raggiungimento degli spareggi-promozione, porta alcune incomprensioni tra societ\u00e0 e guida tecnica, sfociate nella mancata conferma dell'allenatore De Biasi. Gli ultimi campionati della gestione Donigaglia vedono la SPAL a centroclassifica; il giocatore pi\u00f9 interessante di quel periodo fu Sergio Pellissier, giunto in prestito dal .\nGli anni 2000.\nLa gestione Di Nardo-Pagliuso.\nA seguito dei problemi economici che colpiscono la CoopCostruttori, nel 2002 la societ\u00e0 viene rilevata da Paolo Fabiano Pagliuso (gi\u00e0 proprietario e presidente del ), il quale cede la carica presidenziale a Lino Di Nardo. Il nuovo vertice societario nomina allenatore Walter De Vecchi e rinnova profondamente la rosa: vengono confermati solo nove giocatori, tra cui il portiere Andrea Pierobon, il centrocampista e futuro allenatore della SPAL Stefano Vecchi e l'attaccante Gianluca Temelin. Vengono ingaggiati, tra gli altri, gli attaccanti Fabio Artico, Daniele Cacia e Tomaso Tatti, i centrocampisti Carlos Aurellio e Francesco Paonessa, i difensori Luca Altomare e Francesco Zanoncelli. La squadra tuttavia non rende ad alto livello, sicch\u00e9 la dirigenza esonera De Vecchi e chiama in panchina Giuliano Sonzogni, che conquista la salvezza.\nLa campagna acquisti per la stagione 2003-2004 porta in dote alcuni rinforzi, tra cui Andy Selva e Davide Succi, in un'ottica complessiva di ridimensionamento dell'impegno del patron Pagliuso, coinvolto in vicende giudiziarie personali. Come nell'annata precedente, dopo una serie di risultati negativi la societ\u00e0 sostituisce l'allenatore, scegliendo Gian Cesare Discepoli (gi\u00e0 alla guida della SPAL nei primi anni 1990), con i biancazzurri che si classificano infine al nono posto. Per il 2004-2005 la panchina viene affidata a Massimiliano Allegri. Le problematiche societarie non consentono tuttavia gli investimenti necessari a potenziare la squadra, che conclude la stagione al nono posto. Nell'estate successiva vengono ingaggiati il tecnico Ezio Glerean e molti nuovi giocatori, ma il sopraggiunto fallimento societario estromette la SPAL dal campionato di terza serie.\nIl triennio di Gianfranco Tomasi.\nNell'estate del 2005 viene costituita una nuova societ\u00e0 denominata \"SPAL 1907\", presieduta da Gianfranco Tomasi, imprenditore edile di Comacchio, che grazie al Lodo Petrucci rileva la tradizione sportiva biancazzurra e s'iscrive al campionato di Serie C2 2005-2006. Il ridotto tempo a disposizione per costruire la squadra a seguito della riammissione tra i professionisti conduce a una stagione interlocutoria. Nei due successivi campionati la societ\u00e0 punta alla promozione in Serie C1, ingaggiando il centravanti Nicola Bisso, il trequartista svizzero David Sesa, il fantasista argentino Cristian La Grotter\u00eda ed il difensore Cristian Servidei (gi\u00e0 biancazzurro ai tempi della doppia promozione dalla C2 alla Serie B dei primi anni 1990). Entrambi i tentativi non vanno per\u00f2 a buon fine: la squadra viene eliminata in semifinale play-off nel 2007 dalla e nel 2008 dal .\nLa presidenza Butelli.\nNel giugno del 2008 Tomasi cede il pacchetto di maggioranza societaria all'imprenditore lucchese Cesare Butelli; nel mese successivo la SPAL viene ripescata nel campionato di terza serie, nel frattempo ridenominato Lega Pro Prima Divisione. Il nuovo presidente nomina Gianbortolo Pozzi come direttore generale, il quale allestisce una formazione che punta al mantenimento della categoria. La squadra affidata ad Aldo Dolcetti, in cui emerge il giovane centravanti marocchino Rachid Arma, inaspettatamente s'insedia fin dall'inizio nelle prime posizioni della classifica salvo poi calare nel finale del campionato, classificandosi al sesto posto mancando i play-off (nonostante la vittoria contro il all'ultima giornata, resa vana dai contemporanei pareggi di e alle quali serviva un punto per giocarsi gli spareggi). La stagione 2009-2010 dei biancazzurri (complice anche la cessione di Arma, sostituito a campionato gi\u00e0 avviato con il centravanti Giacomo Cipriani) parte in maniera negativa, tanto che dopo tredici giornate la dirigenza esonera Dolcetti sostituendolo con Egidio Notaristefano. Con il neo-tecnico la SPAL scala la classifica riuscendo a piazzarsi settima.\nGli anni 2010.\nPer la stagione 2010-2011 viene assemblata una squadra con l'intento di ambire alla zona play-off, confermando i migliori giocatori della stagione precedente (tra cui Cipriani e Zamboni) e completando la rosa con elementi come Ravaglia, Melara e Fofana. Il girone d'andata vede la SPAL stabilmente nelle prime posizioni; nel girone di ritorno le prestazioni (complice l'infortunio di Cipriani) subiscono un'involuzione, sfociando in una serie di risultati negativi che fanno sfumare il traguardo dei play-off.\nNel campionato 2011-2012 la SPAL, affidata a Stefano Vecchi, assembla una squadra molto giovane con l'intento di ridurre il monte-ingaggi e sfruttare i contributi previsti per l'utilizzo dei giocatori under. La societ\u00e0 si ritrova subito a far fronte a 2 punti di penalizzazione per la mancata corrisponsione di stipendi e contributi ai propri dipendenti. Dopo una partenza difficile dal punto di vista sportivo (solo 15 punti effettivi al termine del girone d'andata), le successive scadenze portano a 8 il totale dei punti di penalizzazione inflitti ai biancazzurri. La precaria situazione finanziaria della societ\u00e0 si riflette anche in campo legale, con la presentazione d'istanze di fallimento da parte di alcuni dipendenti e fornitori, desiderosi di recuperare le proprie spettanze. Al termine della stagione regolare la SPAL si piazza quart'ultima con 34 punti (42 sul campo) e deve giocare i play-out contro il , terz'ultimo. Nella gara d'andata del 20 maggio i biancazzurri pareggiano 0-0 in trasferta, ma sette giorni dopo allo stadio Paolo Mazza vengono sconfitti 2-0 dai lombardi, retrocedendo in Lega Pro Seconda Divisione. Il 13 luglio 2012 la societ\u00e0 viene esclusa dal campionato 2012-2013 per problemi economici e il 16 luglio non presenta ricorso. La \"SPAL 1907\" viene infine radiata dalla FIGC l'11 settembre 2013 e il 31 marzo 2014 il Tribunale di Ferrara ne notifica la dichiarazione di fallimento e la messa in liquidazione, respingendo la richiesta di concordato avanzata da Butelli.\nLa ripartenza dai dilettanti.\nNell'estate 2012 il sindaco di Ferrara invita i soggetti interessati a presentare un progetto per la rifondazione del club biancazzurro. Si fa quindi avanti una cordata capeggiata dall'imprenditore Oreste Pelliccioni, comprendente l'ex vicepresidente Roberto Benasciutti e l'esperto dirigente Roberto Ranzani, che successivamente avrebbe dovuto avvalersi del supporto di un gruppo di finanziatori. La base societaria \u00e8 composta inizialmente da Benasciutti al 95% e da Ranzani per il 5%. La squadra torna a giovarsi dell'utilizzo del marchio storico della SPAL, il quale non era in uso dal 2005. Il 9 agosto 2012 la Lega Nazionale Dilettanti accetta l'affiliazione del nuovo soggetto (denominato \"Societ\u00e0 Sportiva Dilettantistica Real SPAL\"), iscrivendo il sodalizio in Serie D (che costituisce il punto pi\u00f9 basso della storia sportiva societaria) sulla base dell'applicazione dell'articolo 52 comma 10 delle Norme Organizzative Interne della FIGC ed in virt\u00f9 delle 83 stagioni sportive professionistiche pregresse della vecchia SPAL. Nell'organigramma societario (che vedr\u00e0 Ranzani presidente e Benasciutti vice) non sar\u00e0 presente Pelliccioni, in quanto i nuovi soci da lui garantiti non arriveranno. Lo stesso Benasciutti si fa quindi carico di saldare in prima persona le quote d'iscrizione al campionato. La rosa viene assemblata senza ricorrere a grossi esborsi economici: Ranzani sceglie un allenatore conoscitore della categoria (David Sassarini) e punta su giocatori ferraresi legati alla piazza: Davide Marchini, Edoardo Braiati, Alessandro Marongiu e Gianluca Laurenti. Durante l'estate arrivano alcuni giocatori provenienti dalla Lega Pro, alcuni elementi di categoria e molti giovani. L'obiettivo di puntare ai piani alti della classifica sfuma dopo pochi mesi: la societ\u00e0 non ha le risorse per provvedere ai rimborsi spese per i mesi successivi a dicembre. Arrivati a febbraio, i giocatori rifiutano di allenarsi denunciando pubblicamente la situazione. Lo stato delle cose non muta nei mesi successivi con la squadra che, ormai priva di stimoli e serenit\u00e0, termina il campionato solo per onor di firma.\nL'arrivo alla presidenza di Mattioli e Colombarini.\nIl 12 luglio 2013, su pressione del Sindaco di Ferrara Tiziano Tagliani, Roberto Benasciutti trova l'accordo con la famiglia Colombarini per la fusione tra SPAL e : pertanto il club di Masi San Giacomo rileva e adotta il marchio storico della SPAL e trasferisce il proprio terreno casalingo allo Stadio Paolo Mazza, trasformandosi \"de facto\" nella societ\u00e0 acquisita. A suggellare tale transazione, il club assume la nuova denominazione \"S.P.A.L. 2013\" e i colori sociali biancazzurri, ai sensi dell'articolo 20 delle Norme Organizzative Interne della FIGC. La societ\u00e0 ferrarese viene ufficialmente inserita in Lega Pro Seconda Divisione per l'annata 2013-2014. Il 21 ottobre 2013, dopo un avvio di campionato non in linea con le attese di inizio stagione, la societ\u00e0 decide di sollevare dall'incarico mister Leonardo Rossi, affidando la squadra a Massimo Gadda, gi\u00e0 giocatore biancazzurro nella stagione 1999-2000 e allenatore per 3 stagioni della Giacomense. Il nuovo trainer spallino guida la squadra al quarto posto al termine del girone di andata. Nel mercato invernale la societ\u00e0 cerca di rinforzare la rosa al fine di assicurarsi un posto nelle prime otto posizioni, valevoli per l'accesso alla nuova Lega Pro: l'obiettivo viene raggiunto, con la squadra che riesce a classificarsi sesta al termine del campionato; tra i giocatori si mette in evidenza il centravanti Massimiliano Varricchio, che si laurea capocannoniere del girone con 20 reti.\nLa stagione 2014-2015 nella nuova Lega Pro parte in maniera difficile: i biancazzurri, affidati a mister Oscar Brevi, totalizzano due sconfitte nelle prime due partite, ove la squadra esprime inoltre un gioco poco brillante. Tuttavia il patron Colombarini e il presidente Mattioli, ignorando le contestazioni dei tifosi e di alcune aree dell'ambiente societario, confermano la fiducia all'allenatore. La scelta si rivela corretta, giacch\u00e9 la SPAL comincia a scalare la classifica fino a raggiungere la prima posizione. Una nuova serie di risultati negativi, unita alle scarse reti segnate, conduce tuttavia in un secondo momento il vertice societario ad esonerare Brevi ed a ingaggiare al suo posto Leonardo Semplici, ex allenatore di , e della primavera della . Sotto la sua guida, dopo un periodo di assestamento e aiutati dal miglioramento della rosa seguito al mercato di gennaio, gli estensi vincono otto partite consecutive e si reinseriscono nella lotta play-off, obiettivo tuttavia sfumato alla penultima giornata: la squadra conclude il campionato al quarto posto, con il tecnico toscano che viene confermato anche per l'annata successiva.\nRisalita dalla Lega Pro alla Serie A.\nIn vista del campionato 2015-2016 la squadra viene potenziata, confermando buona parte dei giocatori dell'annata precedente ed inserendo elementi nei ruoli maggiormente scoperti. Con cinque vittorie consecutive nelle prime cinque giornate e due successivi pareggi a reti bianche con e , gli estensi si portano da subito in testa alla graduatoria, posizione che mantengono anche alla fine del girone d'andata. Il 23 aprile 2016, pareggiando 1-1 in casa contro l', i biancazzurri conquistano la matematica promozione in Serie B con due giornate d'anticipo dopo un torneo condotto sempre al comando, ritornando in seconda serie dopo ventitr\u00e9 anni. A seguito delle vittorie ottenute contro e , il successivo 22 maggio la SPAL conquista la Supercoppa di Lega Pro.\nPer il ritorno in Serie B, nell'estate del 2016 viene allestita una rosa con la prospettiva di ottenere una salvezza tranquilla, mantenendo l'ossatura della promozione e affiancando a punti fermi quali Lazzari, Mora e il capitano Giani, un mix tra giovani ed esperti elementi come il portiere Meret, i difensori Bonifazi, Del Grosso e Vicari, il centrocampista Schiattarella e l'attaccante Antenucci, cui si aggiunger\u00e0 a stagione in corso Floccari. Dopo un iniziale rodaggio nel quale prende le misure alla categoria, sul finire del girone di andata la SPAL si inserisce a sorpresa ai vertici della classifica. Nel girone di ritorno gli estensi esibiscono una notevole costanza di rendimento, e con cinque vittorie consecutive in aprile legittimano definitivamente il primo posto della graduatoria. Il 13 maggio 2017 i biancazzurri ottengono con una giornata di anticipo l'aritmetica promozione in Serie A, nonostante la sconfitta sul campo della (decisiva la contemporanea caduta del rivale a Benevento): gli spallini tornano cos\u00ec in massima categoria dopo quarantanove anni di assenza. A corollario della vittoriosa stagione, nell'ultima giornata di campionato il successo casalingo sul assegna agli estensi il primo posto della classifica, che cos\u00ec si aggiudicano la Coppa Ali della Vittoria.\nIl triennio in massima serie.\nNella stagione 2017-2018 l'obiettivo della SPAL \u00e8 la salvezza. A tale scopo, vengono riconfermati i migliori elementi della precedente stagione (tra i quali Meret, Vicari, Lazzari, Mora, Schiattarella, Antenucci e Floccari) ai quali vengono affiancati giocatori affidabili per la categoria come Felipe, Borriello e Paloschi, oltre a giovani in cerca di rilancio come Mattiello, Grassi, Viviani, Rizzo e Bonazzoli. Dopo un girone d'andata difficoltoso, con 15 punti raccolti (frutto di tre vittorie e sei pareggi), nel girone di ritorno, grazie agli aggiustamenti apportati alla rosa nel mercato di gennaio (Cionek, Everton Luiz e Kurti\u0107) e ad alcuni accorgimenti tattici adottati da mister Semplici, la SPAL acquisisce una buona solidit\u00e0 difensiva, totalizzando 23 punti (5 vittorie e 8 pareggi). Decisivi per la permanenza in categoria si riveleranno i tre successi ottenuti nelle ultime quattro partite contro , ed all'ultima di campionato con la .\nPer il campionato successivo la societ\u00e0 cerca di rinnovare la rosa con l'obiettivo di ottenere una salvezza meno sofferta: i rinforzi principali sono Bonifazi, Missiroli, Fares e Andrea Petagna, acquistato dall' per una cifra complessiva di 15 milioni di euro. I biancazzurri iniziano la stagione con tre successi nelle prime quattro partite, a spese di , e : quest'ultima viene battuta proprio grazie a una doppietta dell'ex Petagna, che otterr\u00e0 un bottino totale di 16 reti in campionato. Dopo quattro sconfitte, il 20 ottobre la SPAL espugna il campo della . Tuttavia, a tale buona partenza si contrappone una fase centrale del torneo difficile: dopo il successo ottenuto all'Olimpico cade a domicilio contro il e nei successivi scontri diretti casalinghi ottiene una serie di pareggi. Terminato il girone di andata con una sconfitta a San Siro contro il la squadra ferrarese si colloca a quota 17 punti, mantenendosi costantemente al di fuori della zona retrocessione ma palesando meno brillantezza rispetto alle fasi iniziali. Nel mercato invernale vengono ingaggiati il portiere Viviano e il centrocampista Murgia. La SPAL torna alla vittoria il 27 gennaio in casa del rimontando da 2-0 a 2-3, successivamente il margine sul terzultimo posto si assottiglia a causa di sei partite senza successi. In primavera gli estensi entrano in un periodo di forma ottimale, ottenendo sei vittorie in otto partite: al Paolo Mazza battono , e ; fuori casa superano , e : quest'ultima affermazione consente ai biancazzurri di salvarsi con tre giornate di anticipo, per poi concludere il torneo in tredicesima posizione a quota 42 punti. Nella stagione seguente, anche a causa di cessioni importanti come quella dell'esterno Manuel Lazzari, la squadra ferrarese non riesce ad ottenere la terza salvezza consecutiva, retrocedendo in Serie B con quattro turni d'anticipo.\nRitorno in Serie B.\nIn vista della stagione 2020-2021 l'allenatore scelto per il tentativo di risalita \u00e8 Pasquale Marino, poi sostituito nella parte finale del torneo da Massimo Rastelli. Dopo una partenza stentata, sei vittorie consecutive tra ottobre e novembre proiettano i biancazzurri nelle prime posizioni, in lotta per la promozione diretta. Chiudono il girone di andata al secondo posto, ma a dispetto di ci\u00f2 nel girone di ritorno, anche a causa di un mercato invernale insoddisfacente, si verifica un calo di rendimento che costringe la SPAL a dover lottare per mantenere un posto nei playoff. Una serie di sconfitte fa precipitare gli estensi al nono posto a pari merito con altre formazioni e le vittorie conseguite nelle ultime due giornate si rivelano inutili per l'accesso alla post-season: la SPAL termina nona con 56 punti, a pari merito con e che per\u00f2 la sopravanzano come settima e ottava a causa degli scontri diretti e della differenza reti.\nAlla vigilia della stagione 2021-2022 la propriet\u00e0 passa dalle mani della famiglia Colombarini a quelle dell'avvocato italo-americano Joe Tacopina. La squadra viene affidata al catalano Pep Clotet, che tuttavia all'inizio di gennaio verr\u00e0 sollevato dall'incarico e sotituito con Roberto Venturato, a causa di una classifica deficitaria e divergenze con la societ\u00e0.\nColori e simboli.\nColori.\nLa SPAL sin dalla fondazione ha adottato come colori sociali il bianco e l'azzurro, mutuandoli dallo stemma dei Salesiani di San Giovanni Bosco. L'unica eccezione si registr\u00f2 nel periodo compreso tra il 1939 ed il 1943, durante il quale il club aveva cambiato denominazione in \"Associazione Calcio Ferrara\" e vestito i colori bianco-neri del Comune. Nell'immediato dopoguerra, con il ritorno alla denominazione originale, vennero riproposti i colori biancazzurri.\nDalla stagione 1951-1952 la tenuta di gioco della squadra ha assunto la tinta unita azzurra con maniche, colletto, pantaloncini bianchi e calzettoni a righe orizzontali biancazzurre; questa venne sostituita nel corso dell'annata 1962-1963 con il motivo biancazzurro a righe strette verticali, pantaloncini e calzettoni azzurri (poi divenuti bianchi). Durante i primi due anni di sponsorizzazione tecnica adidas (1981-1983) la divisa era interamente azzurra con righe bianche fini; mentre dal 1987 al 1989 e nel 1990-1991 \u00e8 stato adottato un completo simile a quello degli anni 1950, in questo caso con pantaloncini e calzettoni azzurri. Una tenuta da gioco su questo tema, utilizzata in circostanze particolari (ad esempio in occasione della commemorazione dei 110 anni della societ\u00e0 o in sfide contro avversarie storiche), \u00e8 stata nuovamente introdotta a partire dalla stagione 2013-2014, questa volta con pantaloncini e calzettoni bianchi.\nSimboli ufficiali.\nStemma.\nIl simbolo societario ufficiale \u00e8 costituito da un ancile (scudo ovale) azzurro, con una banda bianca nella parte superiore nella quale \u00e8 riportato l'acronimo \"S.P.A.L.\" che sormonta lo scudetto troncato bianco e nero, emblema della citt\u00e0 di Ferrara; introdotto negli anni 1960, \u00e8 stato utilizzato ufficialmente dal 1995 al 2005 per poi essere riadottato nel 2012. Lo stemma del settore giovanile spallino \u00e8 il \"cerbiatto\" su sfondo bianco cerchiato di azzurro, simbolo precedentemente adottato come marchio societario ufficiale dagli anni 1980 al 1995.\nInno.\nGli inni tradizionali della squadra biancazzurra si intitolano \"Inno alla Spal\" (cantato da Alfio Finetti, risalente al 1982) e \"Spal, magica Spal\" (Aldini, Martinetti e Carlini, 1992). Nel 2014 Andrea Poltronieri ha realizzato il brano \"Forza Spal\", adottato dalla societ\u00e0 come nuovo inno ufficiale.\nStrutture.\nStadio.\nSituato nel Rione Giardino, zona ovest di Ferrara all'interno della cinta muraria cittadina, fu costruito nelle immediate vicinanze del luogo ove sorgeva il campo di Piazza d'Armi, vecchio terreno di gioco della SPAL risalente al 1919. Lo stadio comunale di Ferrara \u00e8 il quinto impianto italiano pi\u00f9 vecchio ancora in funzione. Progettato dall'ingegner Carlo Savonuzzi nell'ambito della ricostruzione cittadina conosciuta come Addizione Novecentista, fu inaugurato il 20 settembre 1928 con una partita amichevole giocata tra la SPAL ed il . La capienza iniziale si aggirava attorno ai posti suddivisi tra parterre e una singola tribuna in cemento; la struttura era inoltre provvista di una pista d'atletica presente intorno al manto erboso.\nSuperato il secondo conflitto mondiale, a seguito della promozione in Serie A della SPAL lo stadio venne drasticamente ristrutturato: fu smantellata la pista d'atletica e gli spalti vennero ricostruiti a ridosso del perimetro di gioco, onde portare la capienza a circa posti. L'impianto rinnovato venne inaugurato il 23 settembre 1951, con il match di campionato tra SPAL e . Nei decenni successivi tutti i settori vennero nuovamente ristrutturati: negli anni sessanta fu riqualificata la tribuna coperta ed ampliata la curva ovest (poi ristrutturata nuovamente e dotata di copertura nel 1988), nel 1979 fu ampliata e ristrutturata la gradinata scoperta e infine venne modificata a pi\u00f9 riprese la conformazione della curva est destinata agli ospiti; la capienza dello stadio pass\u00f2 a circa posti.\nA distanza di un mese e mezzo dalla morte dell'ex presidente della SPAL Paolo Mazza, l'amministrazione comunale di Ferrara deliber\u00f2 di intitolare lo stadio (fino ad allora noto come \"Comunale\") in suo onore. La ridenominazione fu resa ufficiale il 14 febbraio 1982, in occasione della partita SPAL-.\nDalla stagione 2005-2006, con l'intento di abbassare i costi di mantenimento dell'impianto e di sottostare alle normative di sicurezza, la capienza venne abbassata a posti. La riqualificazione dello stadio attuata tra il 2016 ed il 2017 ha aumentato la capacit\u00e0 di pubblico a posti. Una nuova serie di lavori condotti durante l'estate 2018 ha portato il numero di posti a sedere a , interamente dotati di copertura.\nCentro di allenamento.\nLa sede degli allenamenti della prima squadra e del settore giovanile agonistico biancazzurro \u00e8 il centro sportivo di via Copparo. Situato nei pressi della frazione ferrarese di Pontegradella, venne inaugurato da Paolo Mazza nel 1969 come Centro Giovanile di Addestramento. \u00c8 stato intitolato alla memoria di Giovan Battista Fabbri il 25 marzo 2017, in seguito alla sua scomparsa. Nel 2019 \u00e8 stata ultimata una serie di lavori di ampliamento e rinnovamento delle strutture. Le attivit\u00e0 sportive dei ragazzi dell'Accademia sono svolte presso i centri sportivi di Vigarano Mainarda e di Masi Torello.\nSociet\u00e0.\nOrganigramma societario.\nDal sito Internet ufficiale della societ\u00e0.\nSponsor.\nDi seguito l'elenco dei fornitori tecnici e degli sponsor ufficiali.\nSettore giovanile.\nIl settore giovanile biancazzurro annovera fra i titoli ottenuti il Campionato Primavera di Serie B 1964-1965, il Campionato De Martino di Serie A 1967-1968, il Campionato Giovanissimi Nazionali 1985-1986, il Torneo Citt\u00e0 di Vignola 1999, la Coppa Giovanissimi Professionisti 2002-2003 e il Trofeo Dossena 2019. Tra i calciatori cresciuti nel vivaio spallino si possono citare Fabio Capello, Edoardo Reja, Luigi Delneri, Saul Malatrasi, Luigi Pasetti, Ruben Buriani, Michele Paramatti, Thomas Manfredini, Matteo Ferrari e Pierluigi Gollini.\nEsso si suddivide in vari ambiti:\nDal sito internet ufficiale della societ\u00e0.\nSettore femminile.\nDopo l'istituzione della scuola calcio femminile nel 2016, la societ\u00e0 ha costituito la propria sezione agonistica nel 2018 con il nome di \"Accademia SPAL\". Nella sua prima stagione prende parte al campionato di Eccellenza Emilia-Romagna, per l'annata successiva la squadra viene ripescata nel campionato di Serie C dove a oggi milita. Il responsabile del settore \u00e8 Mauro Rotondi e l'allenatore della prima squadra \u00e8 Mauro Morotti. Nella sezione femminile sono comprese inoltre le squadre giovanili \"Under-19\", \"Under-17\", \"Under-15\", \"Esordienti\" e \"Pulcini\".\nDal sito internet ufficiale della societ\u00e0.\nAllenatori e presidenti.\nAllenatori.\nSulla panchina della squadra ferrarese si sono avvicendati una settantina di tecnici, sia italiani che di nazionalit\u00e0 straniera. Il primo a ricoprire tale incarico fu, a partire dal 1919, Carlo Marchiandi; mentre il primo allenatore straniero dei biancazzurri fu l'ungherese Armand Halmos, nella stagione 1922-1923. Il pi\u00f9 presente in assoluto, considerando le sole gare di campionato, \u00e8 Caciagli con 198 panchine in partite ufficiali tra Serie B e Serie C (negli anni dal 1972 al 1975 e successivamente dal 1977 al 1980). Per quanto riguarda le partite di Serie A sono Janni, Petagna e Baldi con rispettivamente 106, 102 e 95 panchine (nel periodo a cavallo tra gli anni 1950 e gli anni 1960) gli allenatori ad aver guidato la formazione estense nel maggior numero di occasioni.\nTra i personaggi pi\u00f9 noti alla guida tecnica della SPAL si possono citare Giuseppe Ticozzelli, J\u00f3zsef Violak, Antonio Janni, Fioravante Baldi, Luigi Ferrero, Mario Caciagli, Luisito Su\u00e0rez, Giovanni Galeone, Giovan Battista Fabbri, Gianni De Biasi, Massimiliano Allegri, Stefano Vecchi e Leonardo Semplici.\nDi seguito l'elenco degli allenatori.\nPresidenti.\nIn oltre un secolo di storia societaria alla guida della SPAL si sono avvicendati trentatr\u00e9 presidenti: il primo massimo dirigente biancazzurro fu Pietro Acerbis, sacerdote salesiano fondatore del club estense. La pi\u00f9 importante e lunga presidenza nella storia della squadra rimane quella di Paolo Mazza (1946-1977), legata alla ricostruzione della societ\u00e0 negli anni del secondo dopoguerra e alla prima promozione assoluta della squadra nell'odierna Serie A a girone unico (1951), con i decenni seguenti caratterizzati da sedici stagioni in massima serie che coincisero con l'apice del calcio nella citt\u00e0 emiliana.\nIn tempi pi\u00f9 recenti fu longeva anche la presidenza di Giovanni Donigaglia (1990-2002), durante la quale nei primi anni di gestione si registr\u00f2 il periodo di maggiore presenza di pubblico ed entusiasmo della tifoseria nell'era post-Mazza, a seguito di una doppia promozione dalla Serie C2 (categoria nella quale la SPAL era scesa nel 1989, per la prima volta nella sua storia) alla Serie B con in panchina Giovan Battista Fabbri. Rilevante per le sorti del club biancazzurro anche la presidenza Mattioli-Colombarini, caratterizzata dalla risalita in due stagioni dalla Lega Pro alla Serie A tra il 2015 e il 2017.\nIl 13 agosto 2021 l'avvocato statunitense Joe Tacopina rileva il 49% delle quote societarie dalla famiglia Colombarini e diviene il primo presidente straniero nella storia della SPAL, contemporaneamente sigla un accordo che prevede in tempi brevi l'acquisizione della totalit\u00e0 del club biancazzurro. Il 7 febbraio 2022 lo stesso Tacopina diventa ufficialmente proprietario della societ\u00e0 al 100%.\nDi seguito l'elenco dei presidenti.\nCalciatori.\nContributo alle nazionali.\nDiversi giocatori lanciati dalla SPAL hanno fatto parte della Nazionale maggiore italiana; in ordine cronologico Abdon Sgarbi, Egisto Pandolfini, Fulvio Nesti, Franco Zaglio, Beniamino Di Giacomo, Armando Picchi, Saul Malatrasi, Adolfo Gori, Fabio Capello, Ruben Buriani e Manuel Lazzari. Il primo atleta convocato in azzurro durante la propria esperienza nella squadra ferrarese fu il portiere Ottavio Bugatti, il quale partecip\u00f2 alle Olimpiadi di giocando entrambe le gare: la prima contro gli Stati Uniti (vinta 8 a 0) e l'ottavo di finale dove gli azzurri persero 3 a 0 contro i futuri campioni olimpici dell'Ungheria; alla stessa manifestazione partecip\u00f2 anche l'attaccante biancazzurro Alberto Fontanesi, autore di una rete nella partita contro gli Stati Uniti. Per quanto riguarda le nazionali giovanili, gli atleti che hanno disputato pi\u00f9 partite nella Nazionale Under-21 italiana nell'ambito della loro militanza nel club estense sono Massimo Albiero, Marco Sala (autori di 6 presenze), Luigi Pasetti e Kevin Bonifazi (5 presenze).\nTra i giocatori stranieri convocati nelle rispettive nazionali maggiori si segnalano il portiere senegalese Alfred Gomis e il difensore polacco Thiago Cionek, che nel 2018 sono divenuti i primi spallini a disputare il campionato mondiale di calcio: le due squadre si sono inoltre affrontate nella fase a gironi. Lo stesso Gomis ha sfidato il compagno di squadra algerino Mohamed Fares nella finale della Coppa d'Africa 2019.\nStatistiche e record.\nPartecipazione ai campionati.\nCampionati regionali.\nNel primo dopoguerra la SPAL gioc\u00f2 la Promozione 1919-1920, torneo organizzato dal Comitato Regionale Emiliano.\nStatistiche di squadra.\nLa SPAL ha esordito nei tornei F.I.G.C. con la partecipazione alla Promozione 1919-1920 e ad oggi ha disputato 101 campionati federali. Dall'istituzione della Serie A a girone unico nel 1929, il suo miglior piazzamento di sempre in massima serie \u00e8 stato il 5\u00ba posto ottenuto al termine della stagione 1959-1960, mentre il peggior piazzamento \u00e8 stato il 20\u00ba posto al termine del campionato 2019-2020. Il record di punti totalizzati in una singola stagione \u00e8 stato raggiunto nella Serie B 2016-2017 (78); il record di punti in Serie A con la regola dei due punti per vittoria \u00e8 del 1951-1952 (37), con la regola dei tre punti per vittoria \u00e8 del 2018-2019 (42). Nell'annata 1950-1951 la squadra biancazzurra ottiene il proprio maggior numero di vittorie (25), mentre nel torneo 2019-2020 incassa il numero massimo di sconfitte in una stagione (28). La formazione ferrarese ha realizzato il maggior numero di reti in una stagione nella Serie B 1949-1950 (95), stabilendo sempre nell'annata 2019-2020 il proprio record di gol subiti (77). Dal campionato 1951-1952 a quello 1963-1964 si registra la striscia pi\u00f9 lunga di partecipazioni consecutive alla Serie A (13). Il club estense \u00e8 inoltre, al pari della , la squadra che ha disputato il maggior numero di edizioni della Serie C1.\nStatistiche individuali.\nIl giocatore che detiene il maggior numero di presenze in campionato con la divisa della SPAL \u00e8 Giulio Boldrini con 287 apparizioni. Il calciatore non italiano con pi\u00f9 presenze in gare ufficiali \u00e8 l'argentino Oscar Massei, con 244 partite giocate in nove stagioni; egli detiene inoltre il primato di gol segnati in Serie A con la maglia biancazzurra (47). Il record di marcature totali appartiene invece a Mario Romani, autore di 129 reti, al secondo posto si trova Aldo Barbieri con 92 gol. Franco Pezzato \u00e8 il top scorer spallino nei campionati di Serie B e C, con 35 segnature nel campionato cadetto e 46 reti in terza serie. Per quanto riguarda la Coppa Italia il miglior cannoniere \u00e8 sempre Pezzato con 12 gol.\nDi seguito le classifiche dei primatisti di presenze e reti in campionato nella storia della societ\u00e0.\nTifoseria.\nStoria.\nGi\u00e0 dal 1920 i sostenitori spallini iniziarono a seguire la squadra, spostandosi con autobus, treni e biciclette in occasione delle trasferte del club nelle varie citt\u00e0 emiliane. Il vero e proprio movimento organizzato del tifo biancazzurro (la cui sede in occasione delle gare interne della SPAL \u00e8 la curva ovest dello stadio Paolo Mazza, intitolata all'ex attaccante Giuseppe Campione, prematuramente scomparso a causa di un incidente stradale) nacque a Ferrara nel 1973 con la costituzione del \"Club Zagan\u00e8l\", al quale nel 1974 si aggiunsero gli \"Ultras\". Nella seconda met\u00e0 degli anni 1970 si formarono poi i gruppi \"Armata Biancoazzurra\", \"Legion Of The Hooligans\", \"Supporters\", \"Fossa Estense\" e \"Nutty Boys\".\nLa massima espansione del movimento ultras spallino si ebbe tra gli anni 1980 e gli anni 1990, inizialmente con i preesistenti gruppi, ai quali poi si susseguirono (tra gli altri) \"Giovent\u00f9 Estense\", \"Astra Alcool 1981\", \"Vecchia Guardia 1974\", \"Ultras Spal\", \"Spal Fans\", \"Boys 1986\", \"Brothers\", \"Pigs 1987\", \"Stoned Again\", \"Rebels\", \"Brigata 1978\", \"Commando Ultr\u00e0 Bianco Azzurri\", \"Toasters Group\", \"Gruppo Asterix\", \"Alcol Group\", \"Nirvana Korp\", \"Irish Clan\", \"Gruppo Copparo\", \"Le Iene\", \"Nobilt\u00e0 Estense\", \"Frangia\", \"Boys 1989\" e \"Gruppo d'Azione\". Quest'ultimo gruppo era il pi\u00f9 attivo nell'ingaggiare scontri con le tifoserie rivali nel periodo compreso tra il 1986 e il suo scioglimento, avvenuto nel 1992 a causa di un incidente occorso durante la finale del Campionato europeo Under-21 disputata a Ferrara, quando una studentessa fu ferita accidentalmente da un razzo sparato nel settore dei supporters spallini.\nPur non avendo beneficiato di un consistente ricambio generazionale, a causa degli scarsi successi sportivi e delle difficolt\u00e0 societarie sopravvenute a partire dagli anni 2000, il movimento ultras biancazzurro \u00e8 rimasto comunque attivo e vitale. In quegli anni tra i principali gruppi che ressero la curva si ricordano \"Tradizione Estense\", \"Porro Group 1998\", \"Poggio\", \"Nucleo\", \"A Modo Nostro\", \"Vecchio Nutty\", \"Vecchio Astra\" e \"Boys 1989\". Il disappunto per l'introduzione della tessera del tifoso port\u00f2 nel 2010 allo scioglimento di buona parte dei gruppi ultras attivi in curva, conseguentemente dal 2011 al 2013 il tifo organizzato si un\u00ec sotto il nome \"Estensi Curva Ovest\". L'acquisizione della SPAL da parte della famiglia Colombarini ha contribuito a rinvigorire l'entusiasmo della tifoseria: dalla prima gara interna della stagione 2013-2014, le frange pi\u00f9 radicali del tifo si sono riunite nel collettivo \"Curva Ovest Otto Settembre\".\nGemellaggi e rivalit\u00e0.\nLa tifoseria estense \u00e8 gemellata dal 1984 con quella dell' e sostiene rapporti di amicizia con quelle del e de . Dalla met\u00e0 degli anni 1980 al 2014 fu in vigore un ulteriore gemellaggio con gli ultras della , interrotto a seguito di divergenze sulla posizione in merito alla tessera del tifoso: tra i rispettivi collettivi permane tuttavia un rapporto di reciproco rispetto.\nGli spallini nutrono forti rivalit\u00e0 nei confronti delle tifoserie di altre squadre emiliane: (con cui dapprima sussistette amicizia negli anni 1970, tramutatasi in accesa ostilit\u00e0 tra gli anni 1980 e 1990, poi affievolitasi nei decenni successivi pur rimanendo una sfida ad alto rischio incidenti), (gemellati con gli spallini dal 1977 sino alla fine degli anni 1990, poi divenuti acerrimi rivali nei primi anni del terzo millennio), , e (a sua volta gemellato con la SPAL dal 1992 al 1999). Nell'area romagnola risultano attriti significativi con i collettivi al seguito di , e . In Veneto si registrano rapporti tesi nei confronti dei sostenitori di , , e . In Toscana sono rivali degli spallini i supporters di , , e (rivale dei carraresi). Ostilit\u00e0 sussistono anche con i tifosi lombardi di , , e , con i giuliani della , con i liguri dello ed i marchigiani dell' (rivale dell'Ancona). In svariati casi, tali antagonismi sono sfociati in scontri fisici tra le opposte fazioni.\nOrganico.\nRosa 2021-2022.\n\"Rosa e numerazione sono aggiornate al 18 febbraio 2022\".\nStaff tecnico.\nDal sito Internet ufficiale della societ\u00e0.\nAttivit\u00e0 polisportiva.\nAgli albori della sua storia, prima di concentrare la propria attivit\u00e0 esclusivamente nell'ambito calcistico, la SPAL era effettivamente una polisportiva: agli inizi del XX secolo infatti le discipline praticate comprendevano anche la ginnastica, l'atletica leggera ed il ciclismo. In epoca moderna si tent\u00f2 di raggruppare le maggiori realt\u00e0 sportive ferraresi (SPAL, Pallacanestro Ferrara e Aquile Ferrara) nella Pro Sport Estense presieduta da Raffaello Pellegrini, con l'intento di coinvolgere le forze economiche e gli sponsor cittadini. Tale operazione comport\u00f2 inoltre l'uniformazione dei colori sociali della squadra di basket al bianco-azzurro spallino. L'iniziativa varata nel dicembre 2013 non conobbe tuttavia ulteriori sviluppi, finendo accantonata nel giro di alcuni mesi."}
{"id": "39254", "revid": "1652635", "url": "https://it.wikipedia.org/wiki?curid=39254", "title": "Affresco", "text": "Laffresco \u00e8 una tecnica di pittura murale eseguita sull'intonaco fresco di una parete: il colore ne \u00e8 chimicamente incorporato e conservato per un tempo illimitato.\nDescrizione.\nL'affresco \u00e8 un'antichissima tecnica pittorica che si realizza dipingendo con pigmenti generalmente di origine minerale stemperati in acqua su intonaco fresco: in questo modo, una volta che nell'intonaco si sia completato il processo di carbonatazione, il colore ne sar\u00e0 completamente inglobato, acquistando cos\u00ec particolare resistenza all'acqua e al tempo.\nSi compone di tre elementi: supporto, intonaco, colore.\nLa principale difficolt\u00e0 di questa tecnica \u00e8 il fatto che non permette ripensamenti: una volta lasciato un segno di colore, questo verr\u00e0 immediatamente assorbito dall'intonaco, i tempi stretti di realizzazione complicano il lavoro dell'affrescatore, la carbonatazione avviene entro tre ore dalla stesura dell'intonaco. Per ovviare a questo problema, l'artista realizzer\u00e0 piccole porzioni dell'affresco (giornate). Eventuali correzioni sono comunque possibili a secco, ovvero mediante tempere applicate sull'intonaco asciutto: sono per\u00f2 pi\u00f9 facilmente degradabili.\nUn'altra difficolt\u00e0 consiste nel capire quale sar\u00e0 la tonalit\u00e0 effettiva del colore: l'intonaco bagnato, infatti, rende le tinte pi\u00f9 scure, mentre la calce tende a sbiancare i colori. Per risolvere il problema, \u00e8 possibile eseguire delle prove su una pietra pomice o su un foglio di carta fatto asciugare con aria o vento di scirocco ossia aria calda.\nStoria.\nI primi esempi di affresco si verificano gi\u00e0 nell'epoca della civilt\u00e0 minoica. Ci sono pervenuti affreschi greci (molto rari), etruschi e romani. Straordinari sono gli affreschi parietali ritrovati negli scavi di Pompei e in altri siti archeologici dell'area vesuviana. \nIn epoca paleo-cristiana e alto-medioevale la preparazione del muro avveniva in modo rapido; la figurazione avveniva direttamente sulla preparazione: prima i contorni, in ocra, poi il riempimento, fino alle ombre. L'esecuzione delle varie parti era determinata dallo sviluppo dei ponteggi del cantiere; le diverse fasi di esecuzione dell'affresco (dette \"pontate\") sono determinabili dalle giunture pittoriche determinatesi allo spostamento del ponteggio.\nIn epoca romanica il lavoro delle maestranze di affrescatori veniva svolto sempre per \"pontate\", ma la tecnica inizia a raffinarsi; viene introdotto l'uso di paglia, cocci, stoffa all'interno dell'impasto dell'arriccio e dell'intonaco, per mantenerne l'umidit\u00e0 e permettere un tempo di stesura pittorica maggiore. Le figure sono ancora stese con contorno ad ocra rossa, ma si comincia a riscontrare l'uso di collanti per i colori (albume, cera fusa, colla animale). Inoltre in alcuni casi \u00e8 possibile rilevare la presenza di linee guida per la figurazione, tracciate sull'intonaco fresco.\nNel XIV secolo la tecnica dell'affresco conosce in area centro e sud europea una grande diffusione. Due importanti innovazioni sono introdotte dalle maestranze dell'epoca: l'uso del disegno preparatorio (la sinopia) e lo svolgimento del lavoro non pi\u00f9 a pontate, ma a \"giornate\". La sinopia \u00e8 un disegno preparatorio alla stesura vera e propria del colore. Era stesa a pennello con terra rossa di Sinope (da qui il nome) prima sull'arriccio e poi sull'intonaco, e riproduceva in modo preciso le figure dell'affresco. La scoperta dell'esistenza delle sinopie \u00e8 avvenuta nel secondo dopoguerra, quando, con i distacchi di affreschi operati per restauro, i disegni sottostanti al colore sono stati rinvenuti (celebre il caso del Camposanto monumentale di Pisa).\nLo svolgimento dell'affresco diventa il frutto di una pianificazione meticolosa delle maestranze che devono, prima di stendere l'intonachino, decidere quale parte eseguire e valutarne la fattibilit\u00e0 nella giornata (per garantire l'esecuzione 'in buon fresco'). Negli affreschi medievali si riesce, di conseguenza, a rilevare sia le giornate che le pontate. Vengono messe a punto raffinatissime tecniche per mascherare le giunte tra le giornate e tra le pontate. Il taglio e la tecnica usata per i ritocchi (che avvengono a secco) consentono spesso di individuare la scuola se non l'artista che ha eseguito l'affresco.\nCon il Rinascimento, l'affresco conosce il momento di maggior diffusione.\nIn area centro-italiana \u00e8 abbandonato l'uso della sinopia (che in altre aree sar\u00e0 invece usata fino alla fine del XVI secolo) e viene introdotto l'uso del cartone preparatorio.\nL'intero disegno preparatorio veniva riportato a grandezza naturale sul cartone. Le linee che componevano le figure erano poi perforate. Una volta appoggiato il cartone sull'intonaco fresco, era spolverato con un tampone intriso di finissima polvere di carbone; in tal modo la polvere, passando attraverso i piccoli fori, lasciava la traccia da seguire per la stesura a pennello. Questa tecnica \u00e8 chiamata \"spolvero\", ma con il tempo venne impiegata esclusivamente per le parti del dipinto che necessitavano maggiore precisione nell'esecuzione dei dettagli (come le mani, i volti, o alcuni particolari delle vesti). \nGi\u00e0 all'inizio del Rinascimento si comincia ad impiegare, per le parti del dipinto pi\u00f9 ampie e meno ricche di particolari, una nuova tecnica: l'incisione indiretta. In questo caso la carta impiegata per riportare il disegno era molto pi\u00f9 spessa di quella usata per lo spolvero. Si procedeva facendo aderire il cartone all'intonaco ancora fresco, ripassando successivamente le linee del disegno con uno stilo ligneo o di metallo con la punta arrotondata. La pressione dello strumento rilasciava, attraverso la carta, una leggera incisione nella malta che serviva come linea guida o di contorno, per la stesura definitiva del colore.\nNel XVII e nel XVIII secolo, il mutamento del mercato dell'arte e dei rapporti di potere tra artisti e committenti si ripercuote anche sulle tecniche pittoriche quali l'affresco.\nLa preparazione del supporto pittorico \u00e8 sempre pi\u00f9 raffinata (gli affreschi conservati risalenti a quest'epoca sono, infatti, in numero molto maggiore rispetto alle epoche precedenti), Lo sviluppo del cartone preparatorio era preceduto dal bozzetto, cio\u00e8 un disegno in scala, molto particolareggiato, dell'affresco; il bozzetto veniva sottoposto al giudizio del committente e, se approvato, si procedeva con l'esecuzione."}
{"id": "39256", "revid": "1543377", "url": "https://it.wikipedia.org/wiki?curid=39256", "title": "Calcio Castel San Pietro Terme", "text": "Il Calcio Castel San Pietro Terme \u00e8 stata una societ\u00e0 calcistica di Castel San Pietro Terme (provincia di Bologna), denominata popolarmente \"Castello\".\nStoria.\nIl comunicato n. 5 del Direttivo FIGC Emiliano, pubblicato il 10 settembre 1934, sancisce ufficialmente la nascita del Gruppo Sportivo Fascista di Castel San Pietro Emilia. I colori sociali sono il giallo e il rosso.\nTra il 1931 e il 1934 viene costruito l'attuale stadio comunale, e comincia ufficialmente l'attivit\u00e0 sportiva, con l'iscrizione della squadra alla Prima Divisione Regionale, campionato dilettantistico equivalente alla quarta serie nazionale, dopo serie A, B e C.\nA partire dal 1940 per\u00f2, con l'avvento della seconda guerra mondiale, l'attivit\u00e0 sportiva viene sospesa: Castel San Pietro si trova sulla linea del fronte, alcuni giocatori vengono chiamati al servizio militare e i bombardamenti danneggiarono in maniera significativa il manto erboso e la copertura della tribuna dello stadio.\nL'attivit\u00e0 riprende nell'immediato dopoguerra, tra il 1946 e il 1948, con l'iscrizione della squadra, ancora una volta, nella Prima Divisione Regionale. La squadra \u00e8 allestita con giocatori locali, locale \u00e8 pure la dirigenza.\nPrimo presidente della societ\u00e0 \u00e8 Luigi Can\u00e8, seguito poi da Eros Poggi. Ma a causa delle lacune della struttura di gioco e della mancanza di risorse economiche, l'attivit\u00e0 si interrompe nuovamente, per poi riprendere all'inizio degli anni cinquanta sotto forma di Unione Sportiva. L'attivit\u00e0 \u00e8 prevalentemente legata al settore giovanile, il nuovo presidente \u00e8 Gildo Cavina mentre il segretario \u00e8 Franco Broccoli. Alla necessit\u00e0 di riallestire un organico, si aggiunge la ristrutturazione del campo di gioco, distrutto dalla guerra, attraverso forme di volontariato e sostegno dell'amministrazione comunale, che negli anni successivi incass\u00f2 anche le risorse derivanti dai danni di guerra e fece un appalto per la ricostruzione della tribuna.\nI primi successi sportivi non tardano ad arrivare: nella stagione 1955-1956, la selezione giovanile, allenata da Francesco Rizzoli, vince il campionato di competenza e come premio per questo successo viene invitata a partecipare, nel 1957, ai giochi della giovent\u00f9, che quell'anno si tengono a Mosca, in Russia. La squadra giunge fino ai quarti di finale, prevalendo sulle nazionali giovanili di Francia, Algeria e Austria, ma \u00e8 costretta a ritirarsi a causa dell'influenza asiatica che mette k.o. buona parte degli atleti. Quella rosa rappresenter\u00e0 l'ossatura per la ripartenza della prima squadra in Prima Divisione.\nNella stagione 1959-60, la categoria juniores, allenata da Francesco Rizzoli, vince il proprio girone e disputa, perdendola, la finale di campionato contro il Bologna, nelle cui file, come portiere, militava il noto cantautore Andrea Mingardi. Coetaneo, ma gi\u00e0 nel giro della prima squadra, c'era anche un giovanissimo Giacomo Bulgarelli, che per\u00f2 non prende parte alla partita.\nIn questi anni si distinguono a Castel San Pietro alcuni atleti, che raggiungeranno nel prosieguo traguardi importanti: tra tutti Otello Badiali, trequartista - attaccante della in Serie A (negli anni successivi ricopr\u00ec poi anche il ruolo di allenatore del Castel San Pietro) e poi Claudio Davalle, protagonista in Serie C.\nLa vera svolta avviene nella stagione 1960-61: la presidenza della societ\u00e0 viene assunta dal primario dell'ospedale professor Bruno Musconi, allenatore il portiere del Bologna Glauco Vanz che porta la prima squadra al 2\u00ba posto in classifica.\nNella stagione 1963-64 il Castello vince il campionato di Prima Divisione, battendo il Castenaso e salendo, l'anno successivo, in Promozione (equivalente all'Eccellenza di oggi): Claudio Davalle, coadiuvato da Francesco Rizzoli, porta la squadra alla salvezza.\nNella stagione 1966-67 sulla panchina siede ancora Claudio Davalle che per\u00f2, a met\u00e0 campionato, viene sostituito da Otello Badiali che si posiziona a centro classifica.\nLa stagione 1968-69 vede Giuliano Peli allenatore con un risultato brillante come un 2\u00ba posto, mentre nelle giovanili si distingue l'ala - centravanti Mauro Montebugnoli, che in quell'anno approda anche in prima squadra, e che sar\u00e0 l'ultimo Presidente del Castel San Pietro Calcio prima dello scioglimento della societ\u00e0.\nIl 1969-70 \u00e8 una stagione che viene ricordata non tanto per il piazzamento finale in campionato, un anonimo centro classifica, ma poich\u00e9, per la prima volta il Castel San Pietro ospita al Comunale il , guidato da Edmondo Fabbri, in amichevole. La partita \u00e8 arbitrata da Ferdinando Reggiani, fischietto di Serie A, unico castellano a raggiungerla.\nNella stagione 1970-71 Giuliano Peli non accetta la conferma e al suo posto viene chiamato Orazio Marzocchi: l'annata si conclude negativamente con la retrocessione dalla Promozione alla Prima Categoria.\nGli anni seguenti sono caratterizzati dal rinnovamento della squadra e in pi\u00f9 di un'occasione si sfiora la scalata verso il campionato di Promozione.\nNella stagione 1976-77 movimenti societari: il consiglio direttivo si allarga, con l'avvento di nuovi soci, tra i quali Agostino Marchetti, Romano Monti, Paride Masi e altri.\nL'anno successivo, stagione 1977-78, si insedia come dirigente l'imprenditore friulano Maurizio Zamparini, attuale presidente del : nel giro di due stagioni la squadra conquista la Promozione, confermandosi l'annata successiva con un 5\u00ba posto nel girone B e con piazzamenti in alta classifica nelle annate successive.\nNel 1983-84 incominciano a registrarsi i primi problemi finanziari, dovuti anche alla partenza di Zamparini, ma la squadra si salva, classificandosi all'8\u00ba posto.\nL'anno successivo, 1984-85, il risanamento economico avviene grazie al prof. Bruno Musconi e altri soci. A met\u00e0 degli anni ottanta, la societ\u00e0 cambia nuovamente forma: diventa Associazione Calcio, entrano nuovi personaggi, si rinforza il settore giovanile e la prima squadra si mantiene stabile in Promozione.\nNella stagione 1986-87 il Castel San Pietro stravince il proprio girone di Promozione ed \u00e8 a un passo, per la prima volta, dalla Serie D: l'Emilia-Romagna ha 3 gironi di Promozione, ma sono disponibili solamente 2 posti in Serie D. Si procede quindi allo spareggio con le vincenti degli altri due gironi: Baracca Lugo, nel girone A, e , nel girone C, presieduto da Romano Amadei, che negli anni seguenti diventer\u00e0 proprietario del .\nIl triangolare prevedeva sei partite, andata e ritorno, ma i match finiscono, incredibilmente, tutti in pareggio. Le squadre quindi, tutte con lo stesso punteggio, devono sottoporsi alla roulette del sorteggio: la prima squadra sorteggiata il Baracca Lugo, mentre la seconda, appunto, il Castel San Pietro. Per la prima volta \u00e8 Serie D, e la prima stagione si conclude con una salvezza tranquilla.\nNell'88-89 cambio ai vertici della societ\u00e0: il prof. Bruno Musconi viene sostituito nel ruolo di presidente dall'ing. Libero Bazzoni.\nNella stagione 1989-90 la squadra \u00e8 inserita nel girone tosco emiliano dell'Interregionale; sulla panchina giallorossa si siede Ermanno Beccati, gi\u00e0 attaccante della squadra molto prolifico. I risultati non sono quelli attesi e a met\u00e0 campionato viene sostituito, ma la squadra retrocede nuovamente in Promozione, classificandosi sedicesima. In quell'anno incominciano a muovere i primi passi in giallorosso i difensori Marino Mengoli e Marco Menghi, che disputeranno rispettivamente 14 e 12 stagioni in giallorosso.\nL'anno successivo, stagione 1990-91, la squadra \u00e8 affidata a Sergio Angeli che, per la prima volta a Castel San Pietro, ha portato il gioco a zona: la rosa che ha a disposizione \u00e8 fortissima per la categoria - tra i giocatori da ricordare Garbuglia, Delmonte e il giovane Barnab\u00e0 - e la stagione si conclude nuovamente con la promozione in Interregionale.\nIl campionato 1991-92 termina con il Castel San Pietro classificatosi al 5\u00ba posto in Interregionale. Ma la stagione va ricordata per l'iniziativa commerciale promossa dalla societ\u00e0 proprietaria del marchio di acqua minerale \"Acqua Vera\": un torneo nazionale tra societ\u00e0 dilettantistiche che come premio finale prevedeva un controvalore in denaro per la realizzazione di uno stadio. Per accedere ai 16 posti disponibili era necessario spedire dei punti, raccogliendo i tagliandi di controllo dalle bottiglie dell'acqua: numerose famiglie partecipano alla raccolta per l'ammissione al torneo. Il Castel San Pietro raggiunge la fase finale e dopo aver superato il , si impone, per 4-1 sulla , nella finalissima giocata a Roma allo Stadio dei Marmi, vincendo il primo premio pari a circa 400 milioni di lire da utilizzare appunto per costruire un nuovo campo di gioco. Questa somma sar\u00e0 utilizzata negli anni successivi per l'ampliamento e la riqualificazione dello stadio comunale.\nNella stagione 1992-93 l'Interregionale cambia nome e diventa Campionato Nazionale Dilettanti, l'allenatore \u00e8 ancora Sergio Angeli, Remo Bernardi ricopre il ruolo di Direttore Sportivo e la squadra si classifica al 10\u00ba posto.\nA partire dalla stagione 1993-1994 alcuni ex giocatori di Serie A approdano sotto il Cassero: si tratta dell'attaccante Gianfranco Cinello (ex ), di Mark Tullio Strukelj (ex ai tempi di Falcao e ), Franco De Falco (ex Cesena e Como) e Daniele Arrigoni (ex Cesena). Quest'ultimo, intrapresa la carriera di allenatore, sieder\u00e0 poi sulla panchina del Castel San Pietro e successivamente anche sulle panchine di , Vis Pesaro, Frosinone, Messina, Palermo, Cagliari e Bologna). Nella stagione 1995-96 la squadra, classificatasi 5\u00aa, pu\u00f2 accedere ai play-off e giungere al triangolare finale. Le partite si disputano sul campo neutro di Francavilla al Mare, in provincia di Chieti, contro la Nuova Nard\u00f2 e il Mantova. La prima partita tra Castel San Pietro e Nard\u00f2 finisce 1-0 per i giallorossi con rete di Giuseppe Angelini su rigore, mentre la finale con il Mantova (che nel frattempo si era imposta per 2 reti a 0 sulla compagine leccese) vede gli uomini di Arrigoni vincenti per 2 reti a 0 con reti di Battigello e Cancelli.\nStagione 1996-97: storica promozione del Castel San Pietro tra i professionisti, in Serie C2: l'allenatore \u00e8 Oscar Farneti che stravince il campionato, con un'ottima squadra con giocatori del calibro di Pasquale Traini, Giuseppe Angelini, Nicola Cancelli, Pierpaolo Barnab\u00e0, ecc.\nNel 1997-98 il presidente Libero Bazzoni lascia l'incarico e viene sostituito da Mauro Montebugnoli; la societ\u00e0, impegnata in un torneo professionistico, cambia nuovamente forma, diventando una SRL. Incombe la necessit\u00e0 di ristrutturare lo stadio che per ragioni di capienza non risulta omologato per la C2 (i lavori di ristrutturazione vengono in parte pagati con i soldi derivanti dalla vittoria del trofeo Acqua Vera del 1992). Il primo anno di C2 (nella sua storia il Castello disputer\u00e0 ben 6 campionati di Serie C2) \u00e8 un successo: la stagione si conclude con la conquista del nono posto in classifica, nonostante un girone impegnativo che vedeva la compagine giallorossa affrontare formazioni blasonate come , , , , Spal, ecc.\nAltre 3 stagioni tra i professionisti, due delle quali positive con il raggiungimento della salvezza ai play-out contro Fano e Giorgione (Castelfranco Veneto) con Vittorio Spimi allenatore mentre l'ultima, il 2000-2001, vede la retrocessione nei Dilettanti della squadra. Tra i giocatori pi\u00f9 significativi da ricordare Nicola Campedelli, che giocher\u00e0 in Serie B con Cesena e e in A con il Modena.\nSi riparte quindi dalla Serie D, con Daniele Simeoni in panchina, al primo posto nel girone di andata, poi esonerato e sostituito da Nevio Valdifiori. A fine campionato la squadra si classificher\u00e0 seconda, dietro l'Aglianese.\nLa stagione successiva vede ancora Valdifiori alla guida dei giallorossi ma il risultato finale non \u00e8 quello sperato: la squadra pu\u00f2 vantare giocatori di categoria superiore ma si classifica settima.\nLa stagione 2003-2004 riporta i colori giallorossi tra i professionisti: un campionato dominato dall'inizio alla fine, trascinata dal bomber Dario Bettini.\nLa stagione 2004-2005 la squadra viene rinforzata e nel suo organico pu\u00f2 contare giocatori di spessore come Cristian Servidei, Michele Baldi, Matteo Pastorino, Omar Roma, Dario Bettini e Francesco Clementini e si classifica al 13\u00ba posto in classifica.\nLa stagione 2005-2006 segna l'inizio della fine: per ragioni economiche c'\u00e8 un grande ridimensionamento dell'organico e della societ\u00e0, viene allestita una squadra giovanissima che riesce a raggiungere i play-out, poi persi contro la Carrarese a un minuto dalla fine del match di ritorno. Oltre al danno, la beffa poich\u00e9 nelle due partite di campionato i giallorossi si sono imposti due volte sui toscani e ai play-out sono usciti sconfitti in seguito a due pareggi a causa della peggior posizione in classifica. I giovani che si distinguono in questa stagione sono Raffaele Franchini (cresciuto nel vivaio giallorosso) e William Jidayi, che negli anni seguenti calcheranno i palcoscenici importanti della Serie B e C1.\nLe annate successive vedono la squadra disputare anonimi campionati in Serie D, fino al 2008-2009, quando la squadra raggiunge il 5\u00ba posto e conquista i play-off ma viene sconfitta dal Castellarano. Una squadra competitiva, che vede tra le sue file l'ex Rimini Gianluca Di Giulio e l'attaccante Antonio Giulio Picci che negli anni successivi arriver\u00e0 a indossare la maglia del Brescia in Serie B.\nLa stagione 2009-2010 termina con la retrocessione dopo i play-out a Riccione dalla Serie D, dopo un'annata alquanto singolare con il tesseramento di ben 44 giocatori e una rimonta quasi insperata trascinata da Picci, ritornato a Castel San Pietro a met\u00e0 stagione. Per la prima volta nella storia viene richiesto, e ottenuto, il ripescaggio: con un budget ulteriormente ridotto la squadra viene affidata a Ivo Dardozzi, gi\u00e0 mister della Juniores, ma la stagione termina con l'ultimo posto e la conseguente retrocessione in Eccellenza.\nLa societ\u00e0, nonostante la situazione economica disastrosa, decide di iscriversi al campionato 2011-2012. Viene allestita una squadra giovanissima, guidata da Massimo Tarozzi, con ragazzi del settore giovanile e altri provenienti da categorie inferiori: a met\u00e0 stagione la salvezza pare un miraggio, la societ\u00e0 \u00e8 praticamente assente, con alcuni dirigenti che escono di scena, ma con una grande dimostrazione di orgoglio e di rispetto nei confronti della maglia che indossavano, la squadra raggiunge la salvezza ai play-out contro il Faenza Calcio. Il Presidente Mauro Montebugnoli interpella, invano, alcuni vecchi soci per rientrare in societ\u00e0, con l'amministrazione comunale si costituisce un comitato per cercare di salvare i colori storici della citt\u00e0, ma senza raggiungere il risultato sperato.\nIl Castello non si iscriver\u00e0 ad alcun campionato e le prospettive sono la messa in liquidazione della societ\u00e0 per il pagamento dei debiti nei confronti dei creditori. Dalla messa in liquidazione della societ\u00e0 i tifosi della curva sud Castel San Pietro non seguono nessuna squadra.\nSubito dopo il fallimento nell'estate del 2012 c'\u00e8 stato un tentativo per far nascere il Real Castello Calcio 2012 ma vari problemi tra cui l'assegnazione dello stadio alla Libertas Sillaro, societ\u00e0 nata nel 2007, non hanno consentito la rinascita di una nuova squadra.\nTifoseria.\nNon \u00e8 una vera e propria rivalit\u00e0 ma pi\u00f9 che altro indifferenza tra gli ultras del castello nei confronti della Libertas Sillaro, seconda squadra cittadina fondata nel 2007.\nStadio.\nCampo di gioco: stadio comunale di Castel San Pietro Terme\nL'impianto ha le seguenti caratteristiche:\nPosti attuali 1.000 circa \nColori.\nColori sociali: giallo e rosso."}
{"id": "39258", "revid": "124965193", "url": "https://it.wikipedia.org/wiki?curid=39258", "title": "Vento solare", "text": "Il vento solare \u00e8 un flusso di particelle cariche emesso dall'alta atmosfera del Sole: esso \u00e8 generato dall'espansione continua nello spazio interplanetario della corona solare. Questo flusso \u00e8 principalmente composto da elettroni e protoni con energie normalmente compresi tra 1,5 e 10\u00a0keV. Il flusso di particelle mostra temperature e velocit\u00e0 variabili nel tempo e con andamenti legati al ciclo undecennale dell'attivit\u00e0 solare. Queste particelle sfuggono alla gravit\u00e0 del Sole per le alte energie cinetiche in gioco e l'alta temperatura della corona che accelera le particelle, trasferendo loro ulteriore energia.\nStoria.\nNegli anni trenta, gli scienziati avevano determinato che la temperatura della corona solare doveva essere di un milione di gradi Celsius a causa della maniera in cui risaltava nello spazio (quando vista durante un'eclissi totale). Studi eseguiti con lo spettroscopio confermarono questo livello di temperatura. A met\u00e0 degli anni cinquanta il geofisico britannico Sydney Chapman calcol\u00f2 le propriet\u00e0 che doveva avere un gas a quella temperatura e determin\u00f2 che era un conduttore di calore tale che doveva estendersi grandemente nello spazio, ben oltre l'orbita della Terra. Sempre negli anni '50 lo scienziato tedesco Ludwig Biermann studi\u00f2 le comete e il fatto che la loro coda puntava sempre in direzione opposta al Sole. Biermann postul\u00f2 che ci\u00f2 avvenisse a causa dell'emissione da parte del Sole di un flusso costante di particelle in grado di spingere lontano alcune particelle ghiacciate della cometa, formandone la coda.\nEugene Parker cap\u00ec che il flusso di calore dal sole nel modello di Chapman e la coda della cometa soffiata via dal sole nell'ipotesi di Biermann dovevano essere il risultato dello stesso fenomeno. Parker dimostr\u00f2 che sebbene la corona solare fosse fortemente attratta dalla forza di gravit\u00e0 del sole, era un tale buon conduttore di calore che era ancora molto calda a grandi distanze. Poich\u00e9 la forza di gravit\u00e0 si indebolisce con il quadrato della distanza dal Sole, la corona solare esterna sfugge nello spazio interstellare\nL'opposizione all'ipotesi di Parker sul vento solare fu forte. L'articolo che sottopose all\"'Astrophysical Journal\" nel 1958 venne rifiutato dai due revisori. Venne salvato dall'editor della rivista Subrahmanyan Chandrasekhar (meglio noto come Chandra, che nel 1983 ricevette il Premio Nobel per la fisica).\nNegli anni sessanta l'ipotesi venne confermata mediante osservazioni dirette da satellite del vento solare. Comunque l'accelerazione del vento solare non \u00e8 ancora chiara e non pu\u00f2 essere spiegata dalla teoria di Parker.\nDal 2007 l'accademia di Finlandia sviluppa la vela elettrica, per l'utilizzo del vento solare come mezzo propulsivo per le sonde interplanetarie.\nPropriet\u00e0.\nIl vento solare \u00e8 un plasma tenuissimo, la cui componente di ioni \u00e8 formata, normalmente, per il 95% da protoni ed elettroni (in proporzione circa uguale) e per il 5 % da particelle alfa (nuclei di elio) con tracce di nuclei di elementi pi\u00f9 pesanti. Vicino alla Terra, la velocit\u00e0 del vento solare varia da 200 km/s a 900\u00a0km/s, mentre la sua densit\u00e0 varia da alcune unit\u00e0 a decine di particelle per cm cubo.\nLa velocit\u00e0 del vento solare \u00e8 nettamente superiore alla velocit\u00e0 di fuga di tutti i pianeti del sistema solare, essendo la pi\u00f9 alta (quella di Giove) pari a soli 59,54\u00a0km/secondo: il moto prosegue in linea retta, non deviato dalle orbite dei pianeti.\nPertanto, il vento solare impiega da 2 a circa 9 giorni per percorrere i 149.600.000\u00a0km che mediamente separano la Terra dal Sole. \nIl Sole perde circa 800 milioni di kg di materiale al secondo eiettandolo sotto forma di vento solare (rispetto alla massa del Sole questa perdita \u00e8 del tutto insignificante).\nIl plasma del vento solare porta con s\u00e9 il campo magnetico del Sole in tutto lo spazio interplanetario fino ad una distanza di circa 160 unit\u00e0 astronomiche (una unit\u00e0 astronomica rappresenta la distanza media tra la Terra ed il Sole). Poich\u00e9 le linee di forza del campo magnetico del vento solare rimangono collegate alla loro origine nella fotosfera, l'espansione radiale del vento solare dal Sole e la rotazione di questo (periodo 28 giorni) fanno s\u00ec che le linee del campo magnetico si curvino in modo da formare una spirale. Il vento solare interagisce con il campo magnetico terrestre e lo confina in una regione di spazio detta magnetosfera. Le variazioni nel tempo della pressione dinamica del vento solare e dell'intensit\u00e0 e orientazione del suo campo magnetico perturbano in modo a volte drammatico la magnetosfera terrestre. Tali perturbazioni, insieme con gli effetti di altri disturbi provenienti dal Sole, sono oggetto di studio da parte di una disciplina emergente, la cosiddetta \"meteorologia spaziale\". Tra tali effetti vi sono, ad esempio, il danneggiamento delle sonde spaziali e dei satelliti artificiali e la ben nota aurora boreale e quella australe. Altri pianeti con campi magnetici simili a quelli della Terra hanno anch'essi le loro aurore.\nIl vento solare crea una \"bolla\" nel mezzo interstellare (che \u00e8 composto dal gas rarefatto di idrogeno ed elio che riempie la galassia), che prende il nome di eliosfera. Il bordo pi\u00f9 esterno di questa bolla \u00e8 dove la forza del vento solare non \u00e8 pi\u00f9 sufficiente a spingere indietro il mezzo interstellare. Questo bordo \u00e8 conosciuto come eliopausa, ed \u00e8 spesso considerato come il confine esterno del sistema solare. La distanza dell'eliopausa non \u00e8 conosciuta con precisione. Probabilmente \u00e8 molto pi\u00f9 piccola sul lato del sistema solare che si trova \"davanti\" rispetto al moto orbitale del sistema solare nella galassia. Potrebbe anche variare a seconda della velocit\u00e0 del vento solare al momento, e a seconda della densit\u00e0 locale del mezzo interstellare. Si sa che \u00e8 ben oltre l'orbita di Plutone. Le sonde spaziali Voyager 1 e Voyager 2, dopo aver terminato la loro esplorazione planetaria, si sono dirette verso l'esterno del sistema. La Voyager 1 ha superato il confine dell'eliopausa il 25 agosto 2012, a una distanza di circa 121 UA dal Sole. La sonda Voyager 2 ha raggiunto il confine il 5 novembre 2018.\nLa correlazione tra vento e macchie solari \u00e8 stata smentita dal confronto fra il comportamento del sole durante il minimo di attivit\u00e0 elettromagnetica del 1996, e quella molto pi\u00f9 elevata del 2008. In modo pi\u00f9 evidente, si \u00e8 manifestata a gennaio 2012 con la maggiore tempesta solare registrata da sette anni, in corrispondenza di un numero di giorni senza precedenti in assenza di macchie solari.\nL'indice KP \u00e8 un indicatore dell'attivit\u00e0 geomagnetica del pianeta, calcolato come media delle misure effettuate dell'indice K presso 13 osservatori in tutto il mondo. Fu introdotto da Julius Bartels nel 1949 ed \u00e8 stato calcolato, fin da allora, presso l'Istituto di Geofisica dell'Universit\u00e0 di Gottinga in Germania (Institut f\u00fcr Geophysik of G\u00f6ttingen University). Lo storico dei valori parte dal 1932. Nel 1951 \u00e8 stato ufficialmente adottato come indice geomagnetico dalla IAGA (\"International Association of Geomagnetism and Aeronomy\")."}
{"id": "39259", "revid": "125759645", "url": "https://it.wikipedia.org/wiki?curid=39259", "title": "Cesena Football Club", "text": "Il Cesena Football Club S.r.l., meglio noto come Cesena, \u00e8 una societ\u00e0 calcistica italiana con sede nella citt\u00e0 di Cesena. Milita in Serie C, la terza divisione del campionato italiano.\nSi \u00e8 costituita nel 2018 dall'unione tra Cesena Football Club S.p.A. (newco scelta dal Comune di Cesena per rappresentare la tradizione sportiva dell'Associazione Calcio Cesena, fondata originariamente nel 1940 e fallita al termine della stagione 2017-2018) e Associazione Sportiva Dilettantistica Romagna Centro (gi\u00e0 Polisportiva Martorano, fondata negli anni 1950).\nVantando 13 partecipazioni nella massima serie, detiene attualmente la 38\u00aa miglior tradizione sportiva in Italia e il 38\u00ba miglior risultato storico nella classifica perpetua della Serie A, sommando i punteggi ottenuti nelle varie annate secondo il regolamento dell'epoca.\nNel massimo campionato vanta come miglior piazzamento il sesto posto raggiunto nella classifica finale della stagione 1975-76. Tale risultato costituisce il miglior piazzamento mai conquistato da una squadra espressione di una citt\u00e0 non capoluogo di provincia nell'epoca del girone unico, a pari merito col risultato conseguito dal Sassuolo nella Serie A 2015-2016.\nStoria.\nDagli albori del calcio cesenate agli anni 1940: i primi passi dell'A.C. Cesena.\nNel 1921 compare per la prima volta il calcio a Cesena grazie al pioniere Aldo Proli che, seguito da un gruppo di appassionati di calcio, d\u00e0 vita alla prima societ\u00e0 calcistica cesenate, l\"Unione Sportiva Renato Serra\", intitolata ad un giovane poeta e patriota cesenate deceduto combattendo durante la prima guerra mondiale sulle alture del Carso. La divisa scelta per disputare le gare \u00e8 costituita da quattro grandi scacchi alternati di colore bianco e nero, gli stessi utilizzati dallo stemma cittadino, mentre il luogo degli incontri \u00e8 la cosiddetta \"Barl\u00e9da\", un campo situato lungo il fiume Savio, sostituito successivamente da un impianto costruito appositamente in zona Casali. Nel 1939, con l'inizio del secondo conflitto mondiale, la squadra \u00e8 costretta a sciogliersi per la chiamata alle armi dei suoi componenti, pur lasciando come eredit\u00e0 una passione per il calcio che verr\u00e0 ritrovata successivamente.\nNel 1940 il conte Alberto Rognoni, all'epoca ventunenne, dopo essersi avvicinato al calcio grazie al fratello minore Carlo, portiere del , ha l'idea di creare una societ\u00e0 calcistica, sempre con gli stessi colori dello stemma cittadino. I fratelli, con la collaborazione di Arnaldo Pantani, ex calciatore della \"Renato Serra\" e del in Serie C, e Renato Piraccini, titolare di un negozio di pelletteria in corso Mazzini ed ex dirigente della \"Renato Serra\", gettano le basi per la fondazione della societ\u00e0. A questi si aggiungono in seguito il dottor Montemaggi, il dottor Sarti, l'ingegner Mazzotti, Pio Zangheri, il sig. Bonoli e il sig. Giugni, che insieme costituiscono il primo consiglio direttivo della nuova societ\u00e0. Il 21 aprile 1940 ha luogo la prima riunione del consiglio presieduta da Giuseppe Ambrosini, il quale decreta la nascita ufficiale dell'Associazione Calcio Cesena riprendendo come colori sociali gli stessi precedentemente utilizzati dalla \"Renato Serra\", e stabilendo la sede in corso Umberto I presso la Casa del fascio. Come presidente viene eletto Rognoni, mentre Piraccini assume il ruolo di direttore sportivo, e Pantani, il pi\u00f9 esperto di calcio, quello di allenatore-giocatore. Tuttavia Pantani non compare nell'atto costitutivo societario in quanto non possedeva la tessera del Partito Fascista, e non poteva quindi assumere cariche societarie. L'affiliazione della societ\u00e0 alla FIGC avviene l'8 agosto, e contestualmente viene effettuata anche l'iscrizione al campionato di Prima Divisione.\nIl neonato consiglio cerca subito di richiamare i cesenati che si erano distinti nei vari tornei di quartiere e che militavano nelle squadre vicine. Il primo acquisto importante dell'Associazione Calcio Cesena \u00e8 quello di Iro Bonci, che Piraccini preleva dal Forlimpopoli per lire. La trattativa si svolge al ristorante Casali di Cesena, dove agli ospiti forlimpopolesi viene offerta una cena pantagruelica, apprezzata al punto tale che alla fine decidono di offrire al Cesena anche il cartellino gratuito di Renato Casali, terzino minuto ma agonisticamente particolarmente aggressivo. Il debutto ufficiale della squadra avviene in trasferta il 17 novembre 1940 alla prima di campionato di Prima Divisione con la squadra riserve del , con la quale vince per 1-8.\nAl termine della sospensione di tutti i campionati di calcio per le attivit\u00e0 belliche dal 1943 al 1945, dopo aver preso parte al campionato misto Serie B-C dell'Alta Italia, il Cesena viene ammesso d'ufficio alla Serie B 1946-1947. A soli 6 anni dalla fondazione, dunque, il \"Cavalluccio\" si ritrova a disputare un campionato cadetto; l'esperienza si rivela per\u00f2 poco fortunata, e termina con la retrocessione in Serie C, dopo essersi piazzati all'ultimo posto in classifica del girone, che comprendeva squadre pi\u00f9 blasonate all'epoca come la Lucchese, il e l'Hellas Verona.\nGli anni 1950 e 1960: dalla discesa nelle serie inferiori all'era Dino Manuzzi.\nDopo l'esperienza in Serie B nella stagione 1946-47, durante gli anni 1950 il Cesena scivola progressivamente nelle serie inferiori, fino a raggiungere i campionati regionali di Promozione che all'epoca rappresentavano il quinto livello del campionato italiano, il punto pi\u00f9 basso dell'intera storia della societ\u00e0 cesenate. Ciononostante \u00e8 proprio in questi anni che tanti calciatori, tra cui Azeglio Vicini, sfruttano la visibilit\u00e0 della formazione bianconera per raggiungere successivamente palcoscenici pi\u00f9 elevati. La passione dei dirigenti bianconeri, unitamente a quella dei tifosi che sempre pi\u00f9 copiosamente affollano le tribune dell'ippodromo del Savio, convincono l'amministrazione pubblica della citt\u00e0 a fare in modo di abbandonare il campo ricavato all'interno della struttura ippica, dove il Cesena aveva giocato fino ad allora, per dotare il sodalizio romagnolo di un nuovo impianto dedicato. Nel 1957 infatti viene costruito il nuovo stadio \"La Fiorita\", che prende il nome dal quartiere in cui \u00e8 situato, costituito inizialmente da una sola tribuna coperta e dalla pista di atletica. In seguito sar\u00e0 sensibilmente ampliato per tre volte, nel 1961, nel 1969 e nel 1988.\nGli anni 1960 vedono il Cesena approdare nuovamente alla terza serie, una categoria che riusciranno a mantenere e consolidare, in attesa del salto verso le serie maggiori. Intanto, nel 1961, allo stadio \"La Fiorita\" viene aggiunta una nuova gradinata opposta alla tribuna coperta.\nNel 1964, a ventiquattro anni dalla fondazione e con il Cesena solidamente stabilizzatosi in Serie C, il conte Rognoni decide di passare la mano e di cedere la societ\u00e0 ad una cordata di imprenditori orto-frutticoli, capitanata da Dino Manuzzi. Manuzzi assume la presidenza, e grazie ad un'accorta gestione economica, unitamente ad una convinta politica di valorizzazione dei giovani, riesce in poco tempo a trasformare il Cesena in una societ\u00e0 modello per le altre provinciali, e in un sodalizio vocato ad identificarsi fortemente con il territorio romagnolo.\nIl 15 gennaio 1967 esordisce in prima squadra contro la Carrarese Giampiero Ceccarelli, un giovane difensore diciannovenne proveniente dalle giovanili bianconere, che successivamente diventer\u00e0 un pilastro della squadra per diciannove stagioni professionistiche consecutive, disputatndo con la stessa maglia 520 partite in campionato, 69 in Coppa Italia e 2 in Coppa UEFA. Ceccarelli \u00e8 stato per lungo tempo detentore del record italiano di \"fedelt\u00e0\" ad una societ\u00e0, e per questo viene considerato una vera e propria \"bandiera\" del calcio cesenate.\nSotto la guida di Cesare Meucci il Cesena raggiunge nuovamente la Serie B nella stagione 1967-68, esattamente venti anni dopo la prima ed isolata esperienza nel dopoguerra. Nonostante le difficolt\u00e0 iniziali nel mantenere la categoria durante le prime tre stagioni, la squadra migliora i risultati progressivamente, fino ad ottenere il salto di qualit\u00e0 al termine del quinto anno consecutivo trascorso nella serie cadetta.\nGli anni 1970: la prima promozione in Serie A e la Coppa UEFA.\nPer la stagione 1972-73 il Cesena, guidato da Luigi Radice, viene allestito con l'obbiettivo della promozione. Sulle rive del Savio giungono infatti alcuni giocatori di notevole spessore come Claudio Mantovani, per alcune stagioni secondo portiere del Milan e reduce da due positive stagioni in Serie B con il , e Augusto Scala, centrocampista con trascorsi in Serie A con il Bologna, coadiuvati da un nutrito manipolo di giocatori provenienti dall'hinterland bianconero come il gi\u00e0 citato Ceccarelli, il difensore Paolo Ammoniaci (che era approdato in prima squadra nel 1966, un anno prima di Ceccarelli, e che in la carriera totalizzer\u00e0 218 partite in 9 stagioni consecutive disputate in bianconere), l'ala Otello Catania e il centrocampista Maurizio Orlandi. Tra i giocatori titolari anche Ariedo Braida, futuro direttore sportivo del Milan. In campionato i bianconeri partono con una vittoria a Brescia per 0-1 alla prima giornata, mentre la prima sconfitta giunge alla quarta giornata ad Arezzo per 2-0. Dopo questa sconfitta i bianconeri intraprendono una striscia di risultati positiva di 10 gare composta da otto vittorie, un pareggio e una sola sconfitta nel mezzo per 3-0 a Catanzaro. Il Cesena mantiene il passo per tutta la stagione totalizzando al termine 17 vittorie, 15 pareggi e 6 sconfitte, che permettono ai bianconeri di raggiungere la promozione in Serie A con una giornata d'anticipo. Il \"Cavalluccio Marino\" raggiunge dunque per la prima volta nella sua storia la massima serie, celebrando il successo il 10 giugno 1973 allo stadio \"La Fiorita\" con la vittoria sul per 2-1.\nOttenuto questo prestigioso risultato, Gigi Radice si lascia attrarre dalle lusinghe toscane della , e tre anni pi\u00f9 tardi riporter\u00e0 il Torino alla vittoria dello scudetto; cos\u00ec la prima stagione in Serie A della storia cesenate \u00e8 affidata al tecnico Eugenio Bersellini. La promozione nella massima divisione rende necessario inoltre l'ampliamento dello stadio, che conserva la preesistente struttura in cemento eretta nel 1968, ma vede la costruzione per buona parte del perimetro di impalcature in legno sorrette da tubolari che ne triplicano la capienza. Grazie a questo, in questa prima stagione in Serie A, viene segnato il record di affluenza nella storia dell'impianto cesenate: il 10 febbraio 1974, in occasione dell'incontro con il Milan (poi sconfitto per 1-0), \"la Fiorita\" registra un'affluenza ufficiale di spettatori, un record ancora ineguagliato.\nAl debutto su una panchina in Serie A, Bersellini opera subito una profonda trasformazione nel modo di giocare dei bianconeri, contrassegnato da possesso palla e rapidi fraseggi a centrocampo. I risultati portano il Cesena a sfiorare l'accesso alla finale di Coppa Italia. L'ascesa nel calcio italiano di questa matricola non passa inosservata ai media nazionali, e dopo alcune partite in cui i bianconeri di Bersellini affrontano e bloccano le formazioni pi\u00f9 quotate del campionato (0-0 con la Lazio capolista e futura campione d'Italia alla Fiorita, 2-2 con la Juventus a Torino), il giocatore Pietro Anastasi, sulle pagine de La Stampa, afferma di \"non aver mai incontrato una provinciale cos\u00ec\", mentre il giornalista Italo Cucci, sulle colonne del Guerin Sportivo, lo definisce \"il piccolo Brasile\", scatenando tra l'altro le ire dei tifosi del mantovani, che quel \"riconoscimento\" lo attribuiscono ad uso esclusivo dei biancorossi di Edmondo Fabbri. Sotto la guida di Bersellini, il Cesena ottiene dunque due salvezze consecutive in Serie A, entrambe concluse all'undicesimo posto in classifica: la prima al debutto con 27 punti, e la seconda stagione con 25 punti, impreziosita dalla prima vittoria a San Siro con l'Inter per 0-1.\nNella stagione 1975-76 i bianconeri migliorano ancora i risultati ottenuti nei precedenti campionati, raggiungendo il punto pi\u00f9 alto della storia cesenate. Con il totale di 9 vittorie, 14 pareggi e 7 sconfitte, il Cesena raggiunge infatti il sesto posto in classifica e la qualificazione alla successiva Coppa UEFA, grazie anche alla migliore differenza reti rispetto al Bologna. Nella successiva stagione la societ\u00e0 romagnola affronta dunque la prima sfida a livello europeo in una gara a turno doppio con i tedeschi orientali del Magdeburgo, in cui subiscono 3-0 all'andata in Germania, ma sfiorano la qualificazione con la vittoria per 3-1 al ritorno a \"La Fiorita\". Rispetto alle stagioni passate, in campionato presenta un cattivo rovescio della medaglia con la retrocessione in Serie B, che decreta l'inizio di un periodo difficile. Nel 1979 avviene poi la cessione della guida societaria da Manuzzi al nipote Edmeo Lugaresi.\nGli anni 1980: inizio dell'era di Edmeo Lugaresi.\nGi\u00e0 alla prima stagione di presidenza, Lugaresi mostra una certa abilit\u00e0 nella gestione sportiva, e nella stagione 1980-81 centra il ritorno nella massima divisione con una squadra guidata dal giovane Osvaldo Bagnoli, ottenendo i record di 14 vittorie casalinghe e il maggior numero di spettatori in Serie B () in Cesena-Milan. I bianconeri riescono nel successo nonostante la presenza nel campionato cadetto di Milan, Genoa (entrambe promosse con i romagnoli), Sampdoria e Lazio (battuta al Manuzzi per 2-1). Proprio su quest'ultima il Cesena riesce a prevalere nelle ultime partite stagionali, con la vittoria a Foggia per 3-1 e la vittoria casalinga sull'Atalanta all'ultima giornata per 2-0 di fronte a tifosi. I migliori realizzatori romagnoli in campionato sono Bordon (con 13 gol) e Garlini.\nPer la nuova avventura in Serie A, in seguito all'abbandono di Bagnoli, viene scelto l'allenatore Giovan Battista Fabbri, e vengono acquistati il centravanti austriaco Walter Schachner, con un ingaggio di 120 milioni di lire, Roberto Filippi dall'Atalanta, il centrocampista Vinicio Verza e Massimo Storgato dalla Juventus e Antonio Genzano. A met\u00e0 stagione la squadra, pur avendo vinto 2-1 con la capolista Fiorentina, non si allontana dalle ultime posizioni in classifica, e dopo il pareggio casalingo con il Como, Fabbri verr\u00e0 sostituito da Renato Lucchi, che raggiunge la salvezza grazie ad un girone di ritorno con risultati importanti, come le vittorie ad Udine e Roma, il pareggio al San Paolo di Napoli (dopo essere passati in vantaggio per 0-2), il pareggio casalingo con la Juventus e le vittorie con Bologna e Catanzaro (entrambe per 4-1). La permanenza in Serie A viene turbata per\u00f2 il 29 maggio 1982 dalla scomparsa di Dino Manuzzi, a cui viene intitolato lo stadio.\nIn questi anni le giovanili del Cesena ottengono la vittoria del Campionato Nazionale Primavera nelle stagioni 1981-82 e 1985-86, la prima delle quali ottenuta con in panchina Arrigo Sacchi. Nel vivaio bianconero si mettono in luce infatti alcuni giocatori come Sebastiano Rossi, Ruggiero Rizzitelli, Alessandro Bianchi e Massimo Agostini.\nAl termine della stagione 1982-83, con alla guida Bruno Bolchi, il Cesena retrocede, ma \u00e8 lo stesso Bolchi che riporta i bianconeri di nuovo in Serie A al termine della stagione 1986-87, grazie alla vittoria negli spareggi con e .\nDurante la stagione di Serie A 1987-1988, il Cesena \u00e8 involontario protagonista di un episodio che dar\u00e0 il via ad un processo di riforma riguardante la \"responsabilit\u00e0 oggettiva\" delle societ\u00e0 di calcio rispetto ai propri tifosi. Al termine del primo tempo della partita Juventus-Cesena, il centrocampista cesenate Dario Sanguin, mentre rientra negli spogliatoi, rimane stordito infatti dallo scoppio di un petardo proveniente dalla curva juventina. Il giocatore del Cesena si accascia al suolo e, secondo i medici al seguito della formazione romagnola, non \u00e8 pi\u00f9 in grado di disputare il secondo tempo della partita, che si conclude con la vittoria dei torinesi per 2-1. In seguito al reclamo della societ\u00e0 romagnola, il giudice sportivo infligge per\u00f2 alla Juventus la sconfitta a tavolino per 2-0, proprio per \"responsabilit\u00e0 oggettiva\". A fine stagione viene ristrutturato lo stadio Dino Manuzzi per la terza volta, e in questa occasione in maniera pi\u00f9 radicale delle precedenti, con l'eliminazione della pista d'atletica e la ricostruzione completa della tribuna \"distinti\" e delle curve (\"curva mare\" e \"curva ferrovia\"), in sostituzione delle vecchie strutture. L'impianto diviene cos\u00ec uno dei primi stadi italiani ad essere costruito principalmente per il gioco del calcio, con le tribune a due piani disposte a ridosso del campo di gioco, sull'esempio del \"Meazza\" di Milano e del \"Ferraris\" di Genova.\nNella stagione 1989-90 il Cesena \u00e8 guidato da Marcello Lippi, e riesce a centrare la salvezza grazie ad una pesante rimonta, dopo che nel girone d'andata la squadra si trovava molto distante dalla zona salvezza.\nGli anni 1990 e 2000: il Cesena saluta la Serie A per due decenni.\nIl Cesena permane in Serie A fino al termine della stagione 1990-91, ma alla terza stagione tra i cadetti ha l'occasione di tornare in massima serie: al termine del campionato nel 1993-94 disputa infatti lo spareggio promozione con il in gara unica sul campo neutro di Cremona, ma perde per 1-2 dopo essere passato in vantaggio.\nDopo le due successive stagioni in Serie B in cui il Cesena raggiunge tranquillamente la salvezza, nella stagione 1996-97 i bianconeri scivolano in Serie C1, il terzo livello italiano dell'epoca, al quale i romagnoli mancavano da 29 anni. In questa occasione per\u00f2 i bianconeri trovano subito la forza per riscattarsi e risalire immediatamente tra i cadetti dopo un campionato contrassegnato da un acceso duello a distanza con il . Il ritorno in Serie B \u00e8 di breve durata, e nella stagione 1999-00 il Cesena retrocede nuovamente in Serie C1, perdendo il doppio spareggio con la Pistoiese (sconfitta per 3-1 a Pistoia e vittoria per 1-0 a Cesena). Quest'ultima retrocessione \u00e8 particolare in quanto subita a fronte di sole 9 sconfitte su 38 incontri, e di una differenza reti positiva (47 gol fatti e 45 subiti).\nIl nuovo millennio si apre dunque con i bianconeri in Serie C1, categoria che disputano per quattro stagioni consecutive, e durante le quali avviene il passaggio di presidenza da Edmeo Lugaresi al figlio Giorgio, che diventa il quarto della storia del sodalizio romagnolo. Per la stagione 2003-04 viene assunto nel ruolo di allenatore Fabrizio Castori, con il quale il Cesena conquista la Coppa Italia Serie C 2003-04 e il terzo posto in classifica, tramite il quale ottiene il diritto a disputare i play-off per la promozione. In semifinale deve affrontare il , che elimina dopo aver pareggiato per 1-1 fuori casa e vinto per 2-0 al \"Manuzzi\", e in finale il , con il quale nella gara di andata in casa pareggia per 1-1. Il ritorno \u00e8 preceduto da varie polemiche incentrate principalmente sull'ordine pubblico e la possibilit\u00e0 di non disputare la gara nello stadio Tullio Saleri di Lumezzane, capace di soli posti, ma nello stadio Mario Rigamonti di Brescia (contenente circa posti), per la massiccia richiesta di biglietti da parte dei tifosi cesenati. Il 20 giugno 2004 si gioca comunque la partita a Lumezzane, e al termine dei tempi regolamentari le squadre restano bloccate sullo 0-0; i gol di Roberto Biserni e Marco Ambrogioni ai tempi supplementari consegnano la promozione in Serie B. Ma la gara \u00e8 funestata da un grave episodio: dopo il gol del momentaneo pareggio del Lumezzane, infatti, scoppia una rissa in campo, di cui si rendono protagonisti, tra gli altri, i giocatori del Cesena Manolo Pestrin e Angelo Rea e l'allenatore Fabrizio Castori, entrato in campo per colpire Pietro Strada dopo essere stato provocato dai giocatori lombardi che erano andati ad esultare davanti alla panchina romagnola. In seguito a questo episodio, Castori viene punito della corte disciplinare con una squalifica di tre anni, poi ridotti a due.\nNella stagione 2004-05, nonostante la squalifica, viene confermato Fabrizio Castori sulla panchina romagnola, con il quale la formazione bianconera ottiene la salvezza nelle ultime giornate di campionato. Al termine della stagione successiva invece, grazie alle prestazioni di giocatori come Luigi Turci, Emiliano Salvetti, Manolo Pestrin, Maurizio Ciaramitaro, Ferreira Pinto e Marco Bernacci, il Cesena raggiunge il sesto posto utile per l'accesso ai play-off, dai quali per\u00f2 ne escono sconfitti in semifinale dal . Dopo gli incidenti di Catania del 2 febbraio 2007 ed i successivi provvedimenti del governo, lo stadio \"Dino Manuzzi\" viene ridimensionato a posti. Al termine dei lavori di messa a norma, l'impianto torna tuttavia alla sua capienza originaria. Nella stagione 2007-08, dopo una serie di quattro sconfitte consecutive, Fabrizio Castori, viene sollevato dall'incarico che ha ricoperto per quattro anni consecutivi, per essere sostituito da Giovanni Vavassori. Intanto il 21 dicembre 2007 Giorgio Lugaresi cede la maggioranza assoluta delle quote societarie a Igor Campedelli, giovane imprenditore edile locale, che ne diventa il nuovo presidente dopo 27 anni di presidenza della famiglia Lugaresi. In campionato il Cesena continua ad avere un cammino stentato, e il 25 febbraio 2008, dopo una pesante sconfitta in casa con l' per 0-3, Campedelli decide di richiamare in panchina Fabrizio Castori. Ciononostante la stagione si chiude con la retrocessione in Lega Pro Prima Divisione con due giornate d'anticipo.\nAll'inizio della stagione 2008-09, Castori lascia la societ\u00e0 ed al suo posto arriva Pierpaolo Bisoli. I bianconeri, dopo un avvio poco brillante, migliorano progressivamente le loro prestazioni, e a fine stagione vincono il campionato, tornando immediatamente in Serie B, a spese della Pro Patria sorpassata nelle ultime giornate dopo un lungo testa a testa. Il Cesena affronta la stagione 2009-10 in Serie B con l'obiettivo della salvezza. La squadra si mostra subito ben organizzata e i risultati non tardano ad arrivare: gi\u00e0 dopo le prime giornate i romagnoli si trovano infatti a lottare per i primi posti del campionato, e nel girone di ritorno il Cesena \u00e8 in lizza per la promozione diretta insieme a Brescia e . Proprio con gli emiliani, nell'anticipo della 29\u00aa giornata venerd\u00ec 5 marzo, il cavalluccio marino subisce un'importante sconfitta: quando mancano 14 minuti al termine della gara, con le squadre sul punteggio di 0-0, la partita viene sospesa per neve. Da regolamento la partita viene conclusa marted\u00ec 16 marzo, disputando solo i minuti restanti, e il Sassuolo riesce ad aggiudicarsi l'incontro con una rete di Donazzan nel primo minuto di gioco. Il 30 maggio 2010, nell'ultima giornata di campionato a Piacenza, di fronte ad oltre seimila sostenitori bianconeri presenti nella cittadina emiliana, il Cesena supera i locali per 1-0, e grazie alla concomitante sconfitta del Brescia a Padova, scavalca i lombardi portandosi al secondo posto della classifica finale. I romagnoli completano cos\u00ec uno storico doppio salto con la promozione diretta in Serie A, ritornando per la quarta volta nella massima serie, e stabiliscono il record societario di due promozioni consecutive.\nGli anni 2010: i ritorni in Serie A e il fallimento.\nLa nuova decade si apre con la triste notizia della scomparsa del presidente onorario Edmeo Lugaresi, morto il 26 settembre 2010, a 82 anni.\nNella stagione 2010-2011 il Cesena disputa il suo undicesimo campionato di Serie A, nel quale, dopo le prime tre gare in cui pareggia 0-0 all'Olimpico con la Roma, vince per 2-0 con il Milan e supera il per 1-0, si ritrova in testa alla classifica (a pari merito dell'Inter) per la seconda volta nella sua storia. Il 12 febbraio 2011 la societ\u00e0 viene premiata dal CONI con la stella d'oro al merito sportivo in riconoscimento delle benemerenze acquisite dalla societ\u00e0 bianconera in 70 anni di attivit\u00e0. La stagione si conclude con la conquista della permanenza nella massima serie ottenuta con una giornata in anticipo, grazie anche all'allenatore Massimo Ficcadenti e a giocatori che si sono messi in mostra come Marco Parolo, Emanuele Giaccherini e, nella prima parte di stagione, Y\u016bto Nagatomo, che si trasferisce all'Inter durante la sessione di mercato di gennaio.\nPer la stagione 2011-2012 i romagnoli mettono a segno come prima operazione di mercato l'acquisto di Adrian Mutu, mentre come guida dei bianconeri in panchina viene scelto Marco Giampaolo. L'esperienza dell'allenatore al Cesena tuttavia dura fino al 30 ottobre 2011 quando, dopo un inizio di campionato non positivo, viene esonerato dal presidente Campedelli in favore di Daniele Arrigoni. I risultati non migliorano, e il 21 febbraio, dopo la pesante sconfitta interna con il Milan per 1-3, Arrigoni rassegna le dimissioni, e viene sostituito da Mario Beretta. Con quest'ultimo in panchina il Cesena non vince nessuna partita, perdendone nove e pareggiandone cinque. Il 25 aprile, dopo la sconfitta interna per 1-0 con la Juventus, il Cesena \u00e8 matematicamente all'ultimo posto della classifica e retrocede nuovamente in Serie B.\nLa stagione successiva i romagnoli concludono il campionato in Serie B al quattordicesimo posto, durante il quale alla guida dei bianconeri si sono succeduti prima Nicola Campedelli, fratello del presidente Igor, e poi Pierpaolo Bisoli, al ritorno dopo la doppia promozione dalla Lega Pro Prima Divisione alla Serie A. Nel frattempo, il 7 dicembre 2012, Igor Campedelli decide di rassegnare le dimissioni dalla carica di presidente della societ\u00e0 e di ripassare la mano al suo predecessore Giorgio Lugaresi. Dopo poche settimane per\u00f2, al termine della gestione Campedelli di 5 anni e mezzo, la societ\u00e0 sembra essere sull'orlo del fallimento, con un debito stimato attorno ai 35 milioni di euro. I sospetti di una gestione non appropriata delle disponibilit\u00e0 economiche della societ\u00e0 spingono gli inquirenti ad inserire nel registro degli indagati Igor Campedelli assieme ad altri 3 dirigenti del sodalizio bianconero, con l'accusa di false fatturazioni e violazione delle leggi fiscali. Per tentare di risolvere le problematiche economiche, Lugaresi chiede e riceve l'aiuto di un nutrito gruppo di imprenditori locali per evitare il fallimento societario. Anche i tifosi si mobilitano per dare una mano alla societ\u00e0 dando vita all'associazione \"Cesena Per Sempre\", attraverso la quale, autotassandosi per dare un contributo ai problemi societari, ottengono di portare due loro rappresentanti all'interno del consiglio di amministrazione della societ\u00e0.\nRisolti momentaneamente in questo modo i problemi finanziari pi\u00f9 impellenti, la stagione 2013-2014 comincia positivamente e, seppure con fortune alterne, alla fine del campionato i bianconeri ottengono il quarto posto della classifica, conquistando l'accesso ai play-off. Nella semifinale i bianconeri riescono a superare il , con una vittoria per 0-1 all'andata al Braglia e un pareggio per 1-1 al ritorno al Manuzzi; quindi sconfiggono in finale il Latina, con una doppia vittoria per 2-1, sia in casa che al ritorno in terra laziale. Il 18 giugno 2014, dunque, i bianconeri ottengono la quinta promozione in Serie A della loro storia, dove ritornano dopo due anni di assenza. A fine stagione il presidente Lugaresi dichiara che il debito societario \u00e8 stato abbattuto del 30%, e che ora si aggira attorno ai 27 milioni di euro; grazie per\u00f2 alla nuova promozione in Serie A, che porta nuove risorse economiche, il futuro della societ\u00e0 sembra essere meno in pericolo.\nMister Bisoli, dopo aver condotto il Cesena in Serie A per la seconda volta, ottiene la riconferma alla guida dei romagnoli, che conduce quindi nella massima serie per la prima volta. I risultati non arrivano e Bisoli viene esonerato in seguito alla sconfitta per 3-2 a Bergamo. Al suo posto la societ\u00e0 chiama Di Carlo. Il 10 maggio 2015, in seguito alla sconfitta interna per 2-3 maturata con il Sassuolo, il Cesena torna in Serie B, dopo un solo anno nella massima serie. A causa della mancata salvezza il Cesena a fine stagione esonera il tecnico laziale e al suo posto chiama Massimo Drago.\nNella stagione 2015-2016 il Cesena, guidato da Drago, ottiene il 6\u00ba posto in Serie B e raggiunge i play-off, ma viene sconfitto nel turno preliminare disputato all'Orogel Stadium - Dino Manuzzi dallo Spezia per 1-2.\nNella stagione 2016-2017 il connubio con Massimo Drago dura solamente 12 giornate, durante le quali riesce a conseguire 1 vittoria, 7 pareggi e 4 sconfitte. Dopo la sconfitta per 2-1 sul campo del Frosinone la societ\u00e0 decide di esonerare il tecnico calabrese e al suo posto chiama Andrea Camplone. Il tecnico abruzzese, in maniera inaspettata, riesce a portare il Cesena ai quarti di finale di Coppa Italia nei quali mancava dalla stagione 1970-1971. Nell'incontro valevole per la semifinale il Cesena perde per 2-1 allo stadio Olimpico contro la Roma (1\u00ba febbraio 2017).\nLa stagione 2017-2018 riparte con l'allenatore Andrea Camplone, per durare soltanto sette giornate (5 sconfitte, 1 pareggio e 1 vittoria), vedendo il ritorno di mister Fabrizio Castori (1\u00ba ottobre 2017) che aveva gi\u00e0 allenato il cavalluccio fino a nove anni prima e fu protagonista dello storico ritorno in Serie B dei bianconeri. La stagione dei bianconeri si \u00e8 poi conclusa con la salvezza dopo aver ottenuto il 13\u00ba posto con 50 punti nella classifica finale.\nIl 16 luglio 2018 \u00e8 stato comunicato che il CDA ha deliberato di aderire all\u2019istanza di fallimento avanzata dalla Procura della Repubblica di Forl\u00ec e di rinunciare all'iscrizione alla Serie B 2018-2019.\nLa societ\u00e0, malgrado la permanenza ottenuta in cadetteria, a causa di gravi inadempienze economiche fallisce per la prima volta, esattamente dopo 78 anni di storia. Il 24 luglio la FIGC scioglie la squadra.\n2018: La rifondazione e la \"fusione\" con il Romagna Centro.\nIl 23 luglio 2018 la Pubblisole S.p.A. fonda la newco \"Cesena Football Club S.p.A.\", che vince il bando del Comune per l'assegnazione della tradizione calcistica cittadina della cessata A.C. Cesena.\nAi sensi delle NOIF della FIGC, tuttavia, nel caso cesenate non si sarebbe potuto procedere ad assegnargli il titolo sportivo perch\u00e9 in citt\u00e0 era gi\u00e0 presente un club iscritto al Dipartimento Interregionale, l\"Associazione Sportiva Dilettantistica Romagna Centro\". La soluzione viene individuata nella fusione \"de facto\" tra le due societ\u00e0: l'iscrizione al campionato 2018-2019 viene demandata al Romagna Centro, che muta denominazione in \"Associazione Sportiva Dilettantistica Romagna Centro Cesena\", adotta i colori e i simboli del Cesena Football Club e prende in carico le squadre giovanili della cessata A.C. Cesena.\nIl 16 settembre 2018 il nuovo Cesena torna a disputare una partita di quarta serie del campionato italiano a 58 anni dall'ultima volta che era stato cos\u00ec in basso, ovvero dalla stagione 1959-1960. La \"storica\" partita dell'esordio nel girone F della Serie D 2018-2019 si disputa ad Avezzano: il Cesena ottiene subito il suo primo successo in trasferta con il risultato di 1-2.\nIl 14 ottobre 2018, in occasione della gara interna contro il Francavilla (vinta per 2-0), la neonata societ\u00e0 chiude anche la campagna abbonamenti per la stagione 2018-19 e la risposta del popolo romagnolo \u00e8 calorosa: la tifoseria cesenate sottoscrive infatti 8.354 tessere, record stagionale per la categoria, e numero superiore anche a tutte quelle della Serie C, della serie B (ad eccezione solo del Benevento, anche se di poco) e persino ad alcune piazze della serie A.\nNella prima parte del campionato, pur rimanendo sempre nelle primissime posizioni di classifica, il Cesena fa un po' fatica ad adattarsi a questa nuova realt\u00e0 ed il 24 novembre 2018, in occasione della gara interna con il Campobasso (pareggiata per 1-1) i bianconeri si ritrovano con 7 punti di distacco in classifica dalla capolista Matelica. La reazione d'orgoglio degli uomini condotti dal mister Giuseppe Angelini, per\u00f2, \u00e8 davvero imperiosa perch\u00e9 da quel momento in poi inanellano un'incredibile serie positiva di 15 gare, di cui 13 vittorie e 2 pareggi, che consente loro di recuperare ben 15 punti al Matelica, relegandolo al 2\u00ba posto in classifica con 8 punti di distacco.\nL'ultima giornata di campionato, grazie a un pareggio per 1-1 sul campo del Real Giulianova il Cesena guadagna la promozione in serie C, tornando, dopo un anno, tra i professionisti.\n2019-20: Il ritorno al professionismo.\nIl 3 luglio 2019 la societ\u00e0 bianconera, ufficializzata la denominazione Cesena Football Club, presenta il nuovo allenatore per la stagione 2019-2020, Francesco Modesto. Modesto, reduce da un'ottima stagione con il Rende, dichiara nella sua prima intervista da tecnico bianconero di voler ottenere la salvezza grazie ad un progetto giovani pianificato insieme alla societ\u00e0. Il campionato, per il Cesena, inizia il 25 agosto con la partita contro il Carpi, squadra appena retrocessa dalla Serie B. Il risultato non \u00e8 buono per la squadra romagnola che inaugura il ritorno al professionismo con una sconfitta per 4-1. Anche la seconda giornata vede il Cesena perdere, questa volta a causa della Vis Pesaro. Dopo le prime due partite a zero punti, la squadra si rialza collezionando diversi risultati utili e raggiunge la zona play-off. Dalla sconfitta contro il Vicenza nell'ottava giornata in poi, per\u00f2, il Cesena crolla in classifica e si ritrova, verso la met\u00e0 del campionato, pochi punti sopra la zona play-out. Dopo alcuni ritardi dovuti alle difficolt\u00e0 di diversi club, la Serie C riparte l'11 gennaio con il girone di ritorno e il Cesena colleziona un solo punto in quattro partite. Per questo motivo, in seguito alla sconfitta per 4-1 subita contro la Triestina allo stadio Nereo Rocco, la societ\u00e0 comunica l'esonero di Francesco Modesto. Pochi giorni dopo viene annunciato il nome del nuovo allenatore della squadra: William Viali, ex giocatore bianconero nel 1995. Il nuovo tecnico esordisce con due pareggi e una vittoria ai danni dell'Imolese, per poi ottenere anche la prima sconfitta contro il capolista Vicenza. A undici giornate dal termine il percorso del Cesena con Viali sembra essere pieno di speranza per il termine della stagione, ma, un grande ostacolo, placa improvvisamente i sogni della squadra. Infatti, il 24 febbraio, a causa dell'arrivo in Italia del COVID-19, vengono bloccati tutti i campionati. Quello di Serie C, al contrario di quelli di Serie A e Serie B, non ricomincer\u00e0 mai e le squadre termineranno il campionato nella posizione ottenuta in seguito alle 27 partite disputate. Il Cesena, dunque, chiude la stagione al tredicesimo posto raggiungendo l'obbiettivo, ma con l'amarezza di non aver potuto concludere un campionato con una squadra che stava iniziando a convincere i tifosi.\nRiguardo agli abbonamenti, 8.715 ad inizio stagione, molti tifosi hanno deciso di non chiedere il rimborso nonostante l'interruzione del campionato. Per questo motivo, la societ\u00e0 cesenate ha deciso di riservare una grande parte del denaro ricavato dalla campagna abbonamenti per finanziare la ricerca contro il COVID-19.\nGli anni 2020: lo storico cambio di propriet\u00e0.\n2020-21: Il Cesena F.C. raggiunge i play-off in Serie C.\nIl 27 settembre 2020 il Cesena F.C. comincia il suo secondo campionato (dopo la ricostituzione) nel giorne B della Serie C, e lo termina regolarmente il 2 maggio 2021 al 7\u00b0 posto in classifica con 57 punti, frutto di 15 vittorie, 12 pareggi e 11 sconfitte. Accede cos\u00ec ai play-off per tentare il ritorno in Serie B, ma il suo cammino termina il 19 maggio 2021, venendo sconfitto al secondo turno dal Matelica, in casa, per 2-3, dopo che nel primo turno aveva superato il Mantova per 2-1, sempre all'Orogel Stadium-Dino Manuzzi. Durante l'estate viene comunque riconfermato il tecnico William Viali.\n2021-22: Il Cesena F.C. diventa americano.\nIl 29 agosto 2021 il Cesena F.C. inizia il suo terzo campionato nel girone B della Serie C, con un buon rendimento che al termine del girone di andata lo vede al terzo posto in classifica, con 39 punti, frutto di 11 vittorie, 6 pareggi e 2 sconfitte.\nIl 20 dicembre 2021 il Cesena F.C. ha ufficialmente annunciato il passaggio di propriet\u00e0 al gruppo americano della JRL Investments, societ\u00e0 che ha sede a New York e che fa a capo alla coppia formata da Robert Lewis e John Aiello. L'accordo, per il 60% delle quote del Cesena, \u00e8 stato ufficialmente confermato dal club romagnolo sul proprio sito ufficiale.\nTermina cos\u00ec, dopo 80 anni, la tradizione che voleva il Cesena sempre in mano a proprietari romagnoli e a presidenti tutti cesenati (nell'ordine Alberto Rognoni, Dino Manuzzi, Edmeo Lugaresi, Giorgio Lugaresi, Igor Campedelli e Corrado Augusto Patrignani).\nColori e simboli.\nColori.\nI colori sociali del Cesena sono il bianco e il nero. Nel corso nella storia del club le maglie sono state nella maggior parte dei casi bianche con colletto e bordini neri; tuttavia dall'annata 1992-93 il corvino spicca maggiormente sulle divise, diventando il colore prevalente delle decorazioni.\nFra le varianti, nelle stagioni 2005-06, 2006-07 e 2014-15 le maniche sono state completamente nere, mentre nel campionato 2000-01 la maglia aveva invertito le sue tinte, diventando nera con decorazioni bianche. \u00c8 inoltre da segnalare la maglia a strisce bianconere, che ha accompagnato la prima promozione in Serie A del Cesena nel 1972-73, e rivista poi nel 2003-04.\nSimboli ufficiali.\nStemma.\nIl simbolo del Cesena \u00e8 uno scudo sannitico antico decorato con sottili strisce bianconere e un cavalluccio marino nero posto al centro.\nInno.\nIl primo inno del Cesena \u00e8 \"Forza Cesena\", scritto da Primino Partisani e musicato da Vittorio Borghesi nel 1968 dopo la prima promozione nel campionato cadetto.\nMascotte.\nLa mascotte del Cesena \u00e8 un cavalluccio marino bianconero, il quale esordisce nel gennaio 2010.\nStrutture.\nStadio.\nLa squadra gioca le sue partite casalinghe all'Orogel Stadium-Dino Manuzzi, situato nell'area cosiddetta \"La Fiorita\", nel quartiere Fiorenzuola (zona orientale di Cesena). Si tratta dello stadio di calcio pi\u00f9 grande e importante della Romagna, e anche il secondo impianto sportivo all'aperto dopo l'Autodromo di Imola. Inizialmente chiamato \"La Fiorita\", nel 1982 viene intitolato a \"Dino Manuzzi\", presidente della societ\u00e0 dal 1964 al 1980. Successivamente, il 27 settembre 2014, il presidente del Cesena Giorgio Lugaresi, stipul\u00f2 un contratto di sponsorizzazione con la Orogel, mutando il nome dell'impianto sportivo in Orogel Stadium - Dino Manuzzi. L'impianto nel corso della sua storia subisce tre ristrutturazioni, nel 1988, nel 2011 e nel 2018.\nNel progetto originale era prevista la demolizione e ricostruzione anche della tribuna centrale, sulla falsariga del resto della nuova struttura, ma i fondi per completare l'opera non erano in quel momento sufficienti e si decise di procrastinare la costruzione successivamente. In realt\u00e0 per un paio di decenni, anche a causa delle alterne fortune del Cesena Calcio, l'idea di ultimare il progetto originale and\u00f2 a poco a poco scemando. Ritorn\u00f2 in auge solo nel 2009, quando lo stadio Manuzzi entr\u00f2 nel lotto degli impianti selezionati per la candidatura italiana all'organizzazione del campionato europeo di calcio 2016. In quell'occasione fu presentato un nuovo progetto di ultimazione dell'impianto, che prevedeva tra le altre cose la completa ricostruzione della tribuna. Con l'assegnazione di Euro 2016 alla Francia il progetto venne nuovamente accantonato.\nIn seguito ai lavori del 2011, il 10 settembre dello stesso anno \u00e8 diventato il primo stadio in Italia ad ospitare una partita di Serie A su un terreno in erba sintetica, e sempre nella stessa occasione \u00e8 diventato anche il primo stadio in Europa ad ospitare due \"Real Box\", strutture in plexiglas interamente chiuse posizionate appena fuori dal campo in corrispondenza delle bandierine del calcio d'angolo, in grado di ospitare ciascuna 8 spettatori che possono assistere alla partita da bordo campo. Essi sono per\u00f2 stati rimossi durante i lavori dell'estate 2018.\nNell'estate 2018 l'Orogel Stadium \u00e8 stato ristrutturato per essere conforme alle norme UEFA e poter ospitare gli Europei Under 21 del 2019. Le curve e i distinti inferiori sono stati completamente rivestiti da seggiolini, il campo \u00e8 stato allargato e si \u00e8 ritornati dal sintetico all'erba naturale. I lavori, cominciati il 21 maggio 2018, sono poi stati sospesi per via del fallimento dell'A.C. Cesena, che avrebbe dovuto contribuire con 1,3 milioni di euro. I fondi sono stati successivamente investiti dal comune di Cesena e i lavori sono ripresi per poi terminare in settembre.\nCentro di allenamento.\nIl Cesena FC svolge le sue sedute di allenamento nel Centro Sportivo \"Alberto Rognoni\", intitolato al fondatore del club. La struttura si trova a Celletta, in provincia di Forl\u00ec-Cesena e, oltre agli allenamenti della prima squadra, ospita anche quelli delle giovanili, soprattutto Berretti e Allievi Nazionali. Presenta tre campi di allenamento, uno in erba naturale e due in erba artificiale.\nSociet\u00e0.\nOrganigramma societario.\nOrganigramma aggiornato al 20 dicembre 2021.\nImpegno nel sociale.\nIl Cesena \u00e8 attivo nel campo sociale e umanitario. Il giorno 11 dicembre 2013 viene presentato il calendario del club bianconero i cui proventi vengono successivamente donati al reparto di Pediatra dell'Ospedale Bufalini di Cesena, il 24 febbraio 2014 sempre al Bufalini alcuni calciatori, l'addetto stampa e il responsabile marketing fanno visita al reparto pediatrico, regalando maglie e \"gadget\". Sono da segnalare inoltre l'incontro con due centri per la terza et\u00e0 il 1\u00ba aprile 2014, la partecipazione all'iniziativa della Lega Serie B \"Un giorno per la nostra Citt\u00e0\" nel Centro di Terapia Occupazionale della Cils di Cesena e la messa all'asta del kit del capitano Manuel Coppola il 5 maggio 2014. Riguardo alle divise \u00e8 inoltre da notare come il 26 aprile 2014 il Cesena abbia indossato una \"patch\" speciale dedicata a \"Pediatria a misura di bambino\", progetto che dal 2005 lavora per i bambini ricoverati al gi\u00e0 citato ospedale Bufalini. Il 22 maggio dello stesso anno il Cesena si scontra con il Forlimpopoli vincendo 6-0 e l'incasso viene devoluto in beneficenza alla Croce Rossa Italiana.\nSettore giovanile.\nIl settore giovanile del Cesena \u00e8 formato da tre squadre maschili partecipanti ai campionati nazionali (Primavera, Allievi Nazionali e Giovanissimi Nazionali), due partecipanti a tornei di livello regionale (Allievi Regionali e Giovanissimi Regionali) e due rappresentative di Esordienti e Pulcini. L'attivit\u00e0 di base \u00e8 invece curata dall'Accademia Calcio Cesena, fondata nel 2019; ad essa sono associate due ulteriori scuole calcio: la Edelweiss Jolly di Forl\u00ec (affiliata sempre a partire dal 2019) e la Nuova Virtus Cesena (unitasi al progetto nel 2020).\nNel palmar\u00e8s del club bianconero a livello giovanile vi sono due vittorie del Campionato primavera: i titoli furono conseguiti nel 1981-82, e nel 1985-86. Nel 1990 un'altra vittoria di prestigio: il Torneo di Viareggio, vinto battendo il 1-0 in finale, mentre l'ultimo riconoscimento \u00e8 del 1995 con la vittoria del Campionato nazionale Dante Berretti \"Juniores\".\nNel corso degli anni il vivaio della squadra romagnola si \u00e8 affermato come uno dei pi\u00f9 floridi di tutta la regione ed \u00e8 molto considerato anche a livello nazionale, avendo costituito la base di partenza per la carriera di numerosi calciatori professionisti. Fra di essi ci sono alcune vere e proprie \"bandiere\" del Cesena, come il recordman di presenze Giampiero Ceccarelli (che dopo il ritiro dal calcio giocato ha lavorato a lungo sia per i bianconeri sia per la nazionale italiana), Adriano Piraccini e Gianluca Leoni, tutti e tre nati proprio nella citt\u00e0 romagnola. Altri, invece, hanno potuto vestire ripetutamente la maglia della nazionale maggiore: \u00e8 il caso di Lorenzo Minotti, Ruggiero Rizzitelli, Alessandro Bianchi, Emanuele Giaccherini e Stefano Sensi. Inoltre, fra i giocatori con una carriera professionistica consolidata si ricordano Maurizio Orlandi, Corrado Benedetti, Giacomo Piangerelli, Alberto Fontana, Andrea Tabanelli, Tommaso Arrigoni, Francesco Urso, Luca Valzania, Gabriele Moncini e Youssef Maleh.\nDopo la ricostituzione del settore giovanile nel 2019, avvenuta in seguito alla ripartenza della societ\u00e0 dopo il fallimento e diretta da Aurelio Manuzzi (nipote dello storico presidente Dino) e Davor Jozi\u0107, in poco tempo sono stati raggiunti nuovi obiettivi, inclusa la promozione della squadra Primavera nella seconda divisione giovanile nel 2021 e l'esordio in prima squadra di diversi giovani, inclusi Thomas Lepri, Tommaso Berti e i gemelli Cristian e Stiven Shpendi.\nSezione femminile.\nNel 2018 il Cesena ha stretto un accordo di collaborazione con il Castelvecchio, partecipante al campionato di Serie B 2018-2019, volto a costituire la sezione femminile della squadra bianconera, che al 2021 milita ancora nella stessa divisione.\nDiffusione nella cultura di massa.\nIl Cesena, essendo una delle \"provinciali\" pi\u00f9 note della penisola, \u00e8 spesso presente in varie opere della cultura italiana.\nIn campo cinematografico \u00e8 da ricordare \"L'ultimo terrestre\" (2011), nel quale un ascoltatore del TG3, sentendo la notizia dell'invasione aliena, si preoccupa del vivaio del club bianconero poich\u00e9 i giocatori corrono il rischio di essere sostituiti dagli extraterrestri. Da segnalare inoltre il presidente Borlotti, interpretato da Camillo Milli ne \"L'allenatore nel pallone\" (1984), una parodia del numero uno cesenate del periodo, Edmeo Lugaresi; simile scimmiottatura si ritrova anche ne \"Il presidente del Borgorosso Football Club\" (1970), dove Benito Fornaciari, interpretato da Alberto Sordi, ricalca ampiamente lo storico presidente romagnolo Dino Manuzzi. Altra citazione la troviamo in \"Scusate il ritardo\" (1983) di Massimo Troisi, nel quale il suo perde alla fine del primo tempo proprio contro il club bianconero.\nPer quanto riguarda la televisione, nel corso degli anni 1990 divennero celebri le ironie nei confronti di Lugaresi da parte della Gialappa's Band, facendone un vero e proprio \"personaggio\" mediatico.\nAllenatori e presidenti.\nNegli attuali 80 anni di vita sono state 8 le presidenze, anche se in realt\u00e0 i presidenti del club bianconero sono stati 9, ovvero uno in pi\u00f9 a causa dell'attuale co-presidenza americana.\nMolti allenatori, lanciati in Serie A dal Cesena, hanno poi raggiunto traguardi prestigiosi come lo scudetto, e addirittura un campionato mondiale di calcio. In ordine cronologico si possono elencare: Luigi Radice che ha guidato per la prima volta nella storia il Cesena alla promozione in Serie A nella stagione 1972-73, per poi laurearsi Campione d'Italia con il nel 1975-76, Eugenio Bersellini che ha debuttato in Serie A con il Cesena nel 1973-74, e ha poi conquistato lo scudetto con l' nella stagione 1979-80, Osvaldo Bagnoli che ha raggiunto la Serie A per la prima volta con il Cesena nella stagione 1980-81, per poi vincere uno storico scudetto con il Verona nella stagione 1984-85, Alberto Bigon che ha esordito in Serie A con il Cesena nella stagione 1987-88, e ha portato al suo secondo scudetto il nella stagione 1989-90, ed infine Marcello Lippi che ha debuttato in Serie A con il Cesena nella stagione 1989-90 per poi vincere 5 scudetti con la a partire dal 1994-95, oltre che a trionfare con la Nazionale italiana al campionato mondiale di calcio 2006.\nDi seguito l'elenco di allenatori e presidenti del Cesena dall'anno di fondazione al terzo millennio.\nCalciatori.\nContributo alle Nazionali.\nTra i primi giocatori del Cesena che hanno indossato la maglia azzurra sono da ricordare Maurizio Orlandi, principale calciatore bianconero per presenze nell'Italia Under-21 e Under-23, Luigi Danova, con 6 presenze nell'Under-23 e una in Nazionale maggiore, Corrado Benedetti e Giacomo Piangerelli, entrambi con una presenza in Under-21. Negli anni 1980 spiccano le presenze in Under-21 di Augusto Gabriele, quelle di Ruggiero Rizzitelli e Massimo Bonini \u2013 il quale, nonostante la cittadinanza sammarinese, debutta proprio quando \u00e8 a Cesena nell'Under-21 italiana poich\u00e9 la UEFA (ma non la FIFA), all'epoca, equiparava i calciatori del Titano a quelli del Bel Paese. Negli anni 2000 e 2010 troviamo infine Luca Caldirola convocato in Under-21 anche durante il periodo a Cesena, cos\u00ec come Nicola Leali ed Ezequiel Schelotto.\nNegli anni 1980 Walter Schachner oltre a essere attaccante del Cesena \u00e8 anche un punto fisso della Nazionale austriaca. All'inizio del terzo millennio troviamo l'islandese H\u00f6r\u00f0ur Magn\u00fasson nella corrispondente Under-21, Constantin Nica con la Nazionale maggiore romena, Milan \u0110uri\u0107 con l'Under-21 bosniaca, Luka Krajnc con l'Under-21 slovena, Hugo Almeida con il Portogallo e Carlos Carbonero con la Colombia.\nNegli Europei 2016, fra i 23 della rosa convocati da Antonio Conte, risultano ben 5 ex giocatori del Cesena (e anche di elevata importanza in squadra) quali: Emanuele Giaccherini, Marco Parolo, Graziano Pell\u00e8, \u00c9der e Antonio Candreva.\nStatistiche e record.\nPartecipazione ai campionati.\nDi seguito una tabella raffigurante la partecipazione del Cesena ai campionati di calcio.\nStatistiche di squadra.\nIncludendo la stagione in corso, il club ha partecipato a 71 campionati nazionali, di cui 13 in Serie A, 32 in Serie B pi\u00f9 1 misto Serie B-C Alta Italia, 20 in Serie C, e 5 in Serie D. Cinque stagioni sono state invece a livello regionale. Le annate professionistiche sono state 65 sul totale delle 87 finora organizzate dalla FIGC dal 1929. La massima vittoria interna del club bianconero risale al 4 novembre 1951, quanto il Cesena batte 8-0 la Medicense, per quanto riguarda quella esterna, il 26 aprile 1953 il Cesena batte 11-0 il Cotignola, infine riguardo ai pareggi con maggior numero di reti sono in totale 12, tutti per 3-3. Le massime sconfitte interne sono un 1-5 contro l' il 9 dicembre 1990, uno 0-4 contro il Solvay Rosignano l'11 ottobre 1953, un altro con la 15 dicembre 1968 e un altro contro la il 26 maggio 1991, mentre le massime sconfitte esterne sono un 1-7 contro il il 7 marzo 1954, uno 0-6 contro il Mestrina il 27 marzo 1949 e un altro contro il il 27 settembre 1953. La partita interna con il maggior numero di reti risale invece al 15 dicembre 1957 (Cesena-Sangiorgese 6-5), quella esterna al 26 aprile 1953 (Cotignola\u2013Cesena 0-11).\nLa miglior striscia di risultati utili in Serie A \u00e8 ottenuta nel 1975-76 con 12 turni di imbattibilit\u00e0, mentre nel 1987-88 si ha il maggior numero di vittorie con 4 successi in Serie A; la peggiore striscia negativa \u00e8 datata 2011-12 con 20 turni di insuccessi, mentre nel 1990-91 si ha il record di 6 sconfitte consecutive.\nStatistiche individuali.\nIl giocatore che detiene il maggior numero di presenze con la maglia del Cesena \u00e8 Giampiero Ceccarelli con 591 apparizioni mentre il record di marcature bianconere appartiene a Dario H\u00fcbner con 77 gol. Adriano Piraccini \u00e8 invece il calciatore del Cesena con pi\u00f9 presenze in Serie A (148), Massimo Agostini \u00e8 il miglior marcatore in assoluto di tale campionato con 22 reti mentre Massimo Ciocci \u00e8 colui che ha segnato pi\u00f9 gol in una sola stagione con 14 marcature nel 1990-91. Invece Giuseppe De Feudis \u00e8 l'unico calciatore ad aver partecipato con la maglia del Cesena nelle prime cinque categorie del calcio italiano: dalla Serie D alla Serie A, compresi i vecchi campionati di C2 e C1. Considerata la fusione di questi ultimi nel campionato unico di Lega Pro, il record di Giuseppe De Feudis rester\u00e0 ineguagliabile.\nDi seguito i record presenze e marcature dei giocatori del Cesena dall'anno di fondazione a oggi.\nTifoseria.\nStoria.\nIl tifo organizzato bianconero nasce nel 1972, in seguito alla promozione in Serie A del club, con \"Forza Cesena\"; nel 1973 nascono altri club che dal 1974 vengono coordinati dal \"Centro Coordinamento Clubs Cesena\", mentre i gruppi ultras nascono in seguito alla qualificazione del Cesena in Coppa UEFA nel 1973-74 con gli \"Ultras Cesena\".\nNel 1975 si ha la nascita delle \"Brigate Bianconere\", le quali occupano inizialmente la parte superiore della curva Sud, tuttavia la abbandonano per divergenze con altri gruppi per poi tornarvi nel 1981 e cambiando nome in \"WeisSchwarz Brigaden\" abbreviato in \"WSB\" (\"Brigate Bianconere\" in tedesco in onore dell'austriaco Walter Schachner, primo giocatore straniero del Cesena). Le WSB vengono affiancate nel corso degli anni dagli \"Sconvolts\" (di poco successivi alle Brigate stesse), dai \"Madmen\" (nati nel 1988) e dai \"Viking\" (del 1986). La tifoseria risulta essere compatta fino al 1992, quando per scissione dal Centro Coordinamento vengono fondati nuovi club, i quali creano l'organizzazione \"Cuore Bianconero\" all'interno della quale confluiscono pure gli ultras.\nAll'inizio degli anni 1990 si ha l'arresto di alcuni esponenti delle WSB in seguito a scontri con i tifosi del , e nei primi anni 2000 in seguito alla contestazione contro la dirigenza del Cesena per la retrocessione in Serie C1. Nel 2005 si registra una spaccatura della Curva Mare fra gruppi ultras e tifosi del coordinamento a causa dello spostamento delle partite della Serie B al sabato. I tifosi accettano la decisione della Lega, mentre gli ultras la contrastano. Per protesta, gli ultras abbandonano il loro settore tradizionale e scendono al piano inferiore della curva. Cinque anni dopo, nel 2010, si ripete una protesta analoga, questa volta a causa dell'introduzione della \u00abTessera del tifoso\u00bb.\nDiversi sono i gruppi che sono attivi ancora oggi o sono stati attivi. I gruppi principali sono: WSB 1981, Sconvolts, Viking, Bellaria (ex Mad Men), Settore E, Bronx Vigne pi\u00f9 altri gruppi (ultras e non) minori fra cui si possono citare ad esempio:Cesenatico, Menti Perdute, Santarcanzal, Ragazze Ultras, Tipi Tosti, Le Passere della Mare, Uds, Cal burdeli, Chimick San Carlo, Delirio Bianconero, Stone Bridge, 051 Cesena. A questi si gruppi si aggiungono i club che compongono l'associazione del Coordinamento Clubs Cesena.\nGemellaggi e rivalit\u00e0.\nLa tifoseria vanta in Italia gemellaggi storici con Brescia e , oltre a buoni rapporti con , e Peterborough United, mentre all'estero sono instaurati gemellaggi con le tifoserie di Saint-\u00c9tienne, Osasuna e Stoccarda .\nDa notare i rapporti con il Padova, protagonista nel 2008-09 e 2009-10 di episodi che hanno portato alla doppia promozione dell'era Bisoli. Il tifo cesenate, particolarmente caldo e attivo, si accende specialmente nei derby con la principale squadra rivale, il Bologna: questa rivalit\u00e0, molto sentita da entrambe le parti, deriva da quella culturale esistente tra le regioni storiche di Romagna ed Emilia. Le due squadre hanno avuto modo di affrontarsi in pi\u00f9 occasioni tra Serie A e Serie B (nella massima serie le due squadre hanno 9 partecipazioni in comune). Altre rivalit\u00e0 di carattere geografico sono quelle con due squadre di calcio romagnole professioniste, e Rimini, riguardanti perlopi\u00f9 le partecipazioni ai campionati di Serie B e Serie C. Il match con il Rimini \u00e8 soprannominato \u00abDerby della Romagna\u00bb e richiama sempre un ampio pubblico da entrambe le parti.\nUlteriori rivalit\u00e0 di discreta importanza oppongono Cesena soprattutto con Hellas Verona, , , , , , ed anche con , , , (con cui avviene un gemellaggio negli anni 1980), Pistoiese, , , , , , , , , Novara, oltre a quelle con le emiliane SPAL, , e Sassuolo.\nOrganico.\nRosa 2021-2022.\n\"Aggiornata al 31 gennaio 2022.\"\n \nStaff tecnico.\nStaff aggiornato al 29 luglio 2020."}
{"id": "39260", "revid": "767487", "url": "https://it.wikipedia.org/wiki?curid=39260", "title": "Vento stellare", "text": "Il vento stellare \u00e8 un flusso di gas elettricamente neutro o elettricamente carico emesso dall'atmosfera superiore di una stella. Si distingue dai flussi molecolari bipolari, tipici delle stelle neoformate, per essere poco collimato, anche se i venti stellari non si propagano uniformemente secondo una simmetria sferica. I venti stellari sono responsabili di una certa perdita di massa da parte delle stelle.\nOgni tipologia stellare possiede un differente tipo di vento stellare. \nLe stelle in una fase successiva alla sequenza principale, prossime al termine della propria evoluzione, tendono spesso a perdere gran parte della propria massa (con valori prossimi a 10-3 M\u0298 l'anno) in dei venti molto lenti, con velocit\u00e0 dell'ordine dei 10 km/s. Di questa classe di stelle fanno parte le giganti e supergiganti rosse e le stelle del ramo asintotico delle giganti. Gli astrofisici ritengono che tali venti siano guidati dalla pressione di radiazione esercitata sulla polvere che si condensa nell'alta atmosfera della stella. Attorno a Betelgeuse, per esempio, i radiotelescopi possono vedere una serie di cerchi concentrici che sono il risultato dell'imponente perdita di massa della stella. Una stella di grande massa pu\u00f2 perdere anche varie masse solari nel corso della sua vita a causa del forte vento stellare.\nLe stelle di classe G, come il Sole, possiedono dei venti che si dipartono dalla corona, una regione dell'alta atmosfera molto calda ed altamente magnetizzata; in particolare, il vento emesso dal Sole prende il nome di vento solare. Tali venti consistono essenzialmente di elettroni e protoni ad alta energia (circa 1 keV), in grado di sfuggire alla gravit\u00e0 dell'astro a causa dell'alta temperatura coronale.\nLe stelle massicce di classe O e B e le stelle di Wolf-Rayet possiedono dei venti stellari estremamente veloci (con velocit\u00e0 spesso superiori a 2000 km/s), ma con una perdita di massa inferiore a quella delle stelle pi\u00f9 vecchie (inferiore dunque a 10-6 M\u0298 l'anno). Si ritiene che tali venti siano guidati dalla pressione di radiazione esercitata sulle linee di assorbimento in risonanza di alcuni elementi chimici pesanti, come carbonio e azoto. Tali venti sono spesso all'origine di bolle nel mezzo interstellare, dette bolle di vento stellare. Il raggio massimo di questa bolla \u00e8 dove la pressione interna diventa uguale a quella del mezzo circumstellare, cio\u00e8 la forza del vento non \u00e8 pi\u00f9 sufficiente a spingere indietro il mezzo interstellare. La dimensione tipica di una bolla \u00e8 ~ 30 pc, con temperatura interna dell'ordine di 106 K e densit\u00e0 n ~ 0,01 cm-3. Queste bolle interstellari, da una prima fase di conservazione di energia, si espandono creando un caldo guscio (le collisioni ad altissima velocit\u00e0 riscaldano il gas del vento stellare portandolo a temperature abbastanza alte che esso emette nel range dei raggi X), e arrivano a una certa altezza di stallo dove le perdite radiative causano il collasso della bolla stessa.\nIn associazioni di stelle di tipo spettrale O e B, una combinazione di forte vento stellare ed esplosioni di supernovae concorrono a formare una grande cavit\u00e0 nel mezzo circumstellare che pu\u00f2 eventualmente espandersi al di l\u00e0 del disco e dunque creare un canale di comunicazione disco-alone. Questo meccanismo prende il nome di fontana galattica.\nSebbene i venti emessi dalle stelle di sequenza principale non influenzino in maniera decisiva l'evoluzione dell'astro, durante le ultime fasi evolutive si trovano spesso ad avere un ruolo determinante nel destino della stella: infatti molte stelle di massa intermedia evolvono in nebulose planetarie e poi in nane bianche, anzich\u00e9 esplodere in supernovae ed evolvere in stelle di neutroni, proprio a causa della perdita di massa col vento stellare, che fa s\u00ec che il nucleo raggiunga una massa inferiore al limite di Chandrasekhar, corrispondente ad 1,44 M\u0298."}
{"id": "39261", "revid": "121837", "url": "https://it.wikipedia.org/wiki?curid=39261", "title": "Perdita di massa", "text": ""}
{"id": "39262", "revid": "125842923", "url": "https://it.wikipedia.org/wiki?curid=39262", "title": "Football Club Forl\u00ec", "text": "Il Football Club Forl\u00ec S.r.l., meglio noto come Forl\u00ec, \u00e8 una societ\u00e0 calcistica italiana con sede nella citt\u00e0 di Forl\u00ec. Milita in Serie D, la quarta divisione del campionato italiano.\nIl Forl\u00ec Football Club \u00e8 stato fondato nel 2006, dopo che il club storico del 1919 era andato in bancarotta.\nI colori sociali sono il bianco e il rosso. Disputa le partite di casa allo stadio Tullo Morgagni.\nStoria.\nLe origini e la fondazione.\nIl calcio a Forl\u00ec ha origine nei primi anni del XX secolo, in una forma ancora decisamente amatoriale e con rare sfide contro compagini di altre citt\u00e0 romagnole limitrofe, anche perch\u00e9, come nel resto dell'Italia e a Forl\u00ec forse ancora di pi\u00f9, la passione dei tifosi era soprattutto rivolta al gioco del pallone col bracciale sostituito gradualmente dall'imposizione di un nuovo gioco.\nUn primo rallentamento nell'attivit\u00e0 agonistica giunse a causa della Prima guerra mondiale, poi ripresa immediatamente al termine del conflitto bellico in una maniera sempre pi\u00f9 decisa e determinata.\nSolo a partire, dal 1919 grazie alla fusione di due distinte entit\u00e0 sportive, il \"Forl\u00ec Foot-Ball Club\" e l\"Unione Calcio Romagnolo\", nacque la Sezione Calcio dell\"Unione Sportiva Forti e Liberi\" che inizi\u00f2 la sua prima stagione nel campionato di Terza Categoria, giocando le sue partite interne al Campo Ursino e raggiungendo la finale, persa contro l'U.S. Mantovana. La stagione 1922-1923 fu caratterizzata dalla presenza dei derby contro , Faenza, e , poi, nel 1923 con la crescente importanza del gioco del calcio nella citt\u00e0 di Forl\u00ec iniziarono i lavori di costruzione del nuovo stadio intitolato poi a Tullo Morgagni, giornalista forlivese inventore del Giro d\u2019Italia, sotto la presidenza di Giuseppe Pasqui.\nTra il 1927 e il 1928, i biancorossi conquistarono due promozioni consecutive dapprima vincendo il campionato di Promozione e approdando in Seconda Divisione e poi in Prima Divisione, all'epoca un gradino sotto la Serie B. Il Forl\u00ec permase nella terza serie italiana fino al 1935, quando dopo aver concluso la stagione all\u2019undicesimo posto del girone E, venne retrocesso nella neonata Prima Categoria Regionale. La risalita verso la terza divisione professionistica, fu immediata e gi\u00e0 nella stagione successiva, dopo aver vinto la Prima Divisione Emilia-Romagna i biancorossi salirono nella neocostituita Serie C giocandoci per un quinquennio, senza per\u00f2 riuscire a centrare la promozione in cadetteria.\nDal Dopoguerra agli anni novanta.\nCon l'avvento della Seconda Guerra Mondiale, tutte le attivit\u00e0 della federazione vennero sospese e alla ripresa dei campionati, nel 1945-1946, il Forl\u00ec partecip\u00f2 al campionato di Serie B-C Alta Italia classificandosi undicesimo e venendo inserito dalla FIGC nella Serie B dell\u2019Alta Italia. Nella stagione successiva, con Umberto Zanolla sulla panchina biancorossa e Armando Bendi alla presidenza, il Forl\u00ec si classific\u00f2 al terzultimo posto con 31 punti in 40 gare giocate tornando nuovamente in Serie C. Tra i giocatori pi\u00f9 noti che spiccarono in quell'annata ci furono: il portiere Fausto Tarlao, i difensori Sergio Da Costa ed Afro Canali, i centrocampisti Elvezio Ortali, Libero Zattoni e Roberto Ronconi.\nDopo la retrocessione in Serie C, per il Forl\u00ec segu\u00ec un rapido declino retrocedendo fino al campionato di Promozione al termine della stagione 1947-1948, rimanendoci per due stagioni e poi tornando nella terza serie calcistica a seguito della vittoria del campionato di Promozione 1949-1950.\nA partire dagli anni cinquanta, i biancorossi dopo due stagioni consecutive in Serie C, scesero in Quarta Serie poi rinominata Campionato Interregionale militandoci per otto anni fino alla stagione 1957-1958 quando venne ripescata in Serie C a completamento organici da parte della F.I.G.C.\nL'inizio del decennio successivo, per il Forl\u00ec in Serie C fu abbastanza tranquillo raggiungendo posizioni di met\u00e0 classifica fino alla stagione 1963-1964, quando con l'arriv\u00f2 in panchina di Libero Zattoni, allenatore primatista dei galletti con le sue 202 panchine, i biancorossi arrivarono ad un soffio dalla promozione in Serie B, classificandosi al secondo posto, a 45 punti dietro il Livorno che aveva tre punti di vantaggio. La regia della squadra era affidata a Vittorio Zanetti, mentre il tridente d'attacco venne affidato Silvano Magheri insieme a Gerardi e Ferrari.\nNel campionato di Serie C 1964-1965, dopo la cocente delusione dell'annata precedente, il Forl\u00ec concluse il campionato all'ultimo posto retrocedendo in Serie D. Durante il triennio nella massima divisione dilettantistica, i biancorossi nella stagione 1967-1968 riconquistarono la Serie C con Attilio Santarelli in panchina che con una squadra composta quasi interamente da giocatori forlivesi materializz\u00f2 il trionfo all\u2019ultima giornata vincendo contro l'Urbino sul risultato di 1-0. Gli artefici della promozione in Serie C furono la coppia d\u2019attacco composta da De Lorenzi e Laghi autori di 32 reti e Diano De Lorenzi, cannoniere della storia del Forl\u00ec con 66 gol, insieme a Vladimiro Alberti.\nL'esperienza in Serie C, per\u00f2 fu molto breve, tanto che dopo appena un anno i galletti ritornarono immediatamente in Serie D dopo aver concluso la stagione all'ultimo posto in classifica, e restandoci per buona parte degli anni settanta, fino al campionato di Serie D 1976-1977, quando con il presidente Giovanni Bianchi, i galletti vinsero il campionato con 48 punti, al termine di un duello con il Carpi di Salvatore Bagni, finito ad una lunghezza. A seguito della promozione in Serie C, vi fu grande entusiasmo nella citt\u00e0 con l\u2019invasione di Piazza Aurelio Saffi da carri e auto impazzite per la gioia e un pubblico costantemente superiore alle 4.000 unit\u00e0 allo stadio. Inoltre, sempre nella stagione la formazione Berretti del Forl\u00ec, allenata da Silvio Poli, vinse il campionato Italiano di Serie D.\nIl cammino in Serie C, poi rinominata Serie C1 a partire dalla stagione 1978-1979 per i galletti fu abbastanza tranquillo seguito a buone prestazioni e salvezze anticipate fino al campionato di Serie C1 1979-1980, quando per la seconda volta nella sua storia il Forl\u00ec arriv\u00f2 vicinissimo alla promozione in Serie B con Chinesinho in panchina e ancora con Bianchi alla presidenza del club terminando al terzo posto alle spalle di e Rimini. Nei campionati successivi, i biancorossi conclusero con buoni piazzamenti fino alla stagione 1982-1983 quando retrocesse in Serie C2, categoria in cui milit\u00f2 fino alla fine degli anni ottanta quando ritorn\u00f2 tra i dilettanti.\nDal 1990 al 1993, il Forl\u00ec milit\u00f2 nel Campionato Interregionale poi rinominato Campionato Nazionale Dilettanti, e al ritorno tra i professionisti nel campionato di Serie C2 1993-1994, nell'annata successiva i biancorossi riuscirono in un'impresa sportiva della sua storia, quando, grazie alla finale di Coppa Italia Serie C 1993-1994 partecip\u00f2 alla Coppa Italia per toccare il punto pi\u00f9 alto della sua storia. La squadra allenata da Franco Bonavita, dopo aver battuto prima il Foggia, che all'epoca militava in Serie B, e poi il Piacenza, allora partecipante in Serie A, suscitando un clamore mediatico a livello mediatico mai vissuto in citt\u00e0, il 25 ottobre 1995, giunse agli ottavi di finale contro il di Fabio Capello allo stadio Dino Manuzzi di Cesena che vide i galletti perdere per 2-0 e stabilendo il record di presenze dello stadio cesenate. Nel 1994-1995 con una formazione calcistica giovanile parteci\u00f2 per la prima volta al Campionato Primavera 1994-1995.\nAlla fine del campionato di Serie C2 1996-1997, per il Forl\u00ec, arriv\u00f2 una nuova retrocessione nel Campionato Nazionale Dilettanti, poi rinominato Serie D trascorrendoci un quinquennio e rischiando addirittura la retrocessione in Eccellenza nella stagione 2000-2001 quando si salv\u00f2 in extremis battendo per 2-1 il Rovigo in uno spareggio salvezza.\nDagli anni duemila ai giorni nostri.\nNel campionato di Serie D 2001-2002 i galletti si classificarono secondi nel proprio girone di Serie D e con l\u2019avvento del presidente Oliveti vennero ripescati in Serie C2. I primi due anni tra i professionisti portano a due tornei chiusi con altrettante tranquille salvezze (7\u00ba - 4\u00ba posto), mentre alla terza stagione il Forl\u00ec sfior\u00f2 la promozione in Serie C1, mancandola solo dopo aver perso i play-off nel derby-spareggio contro il Ravenna. Dopo tre anni sempre in crescita, Oliveti si dimette da presidente e subentrano un Gruppo di imprenditori calabresi alla guida del Forli sempre in C2 2005-2006.\nAl termine del campionato di Serie C2 2005-2006, con l\u2019avvento del gruppo Calabrese alla guida del club, lo stesso and\u00f2 incontro al fallimento.\nDurante l'estate del 2006, venne fondata l\"'Associazione Sportiva Dilettantistica Nuovo Forl\u00ec 1919\", che nella stagione successiva ripart\u00ec dalla Terza Categoria, dove concluse all\u2019ottavo posto sotto la guida dell\u2019imprenditore Luciano Linari. Un anno dopo, una dozzina di soci forlivesi si unirono per rilevare il titolo dello Sporting Forl\u00ec (club di Promozione nel frattempo divenuto prima squadra cittadina) e darle la nuova e attuale denominazione di \"Football Club Forl\u00ec\". Nella stagione di Promozione Emilia-Romagna 2007-2008 vinse il girone D salendo in Eccellenza e concludendo il campionato successivo al quarto posto.\nPur non ottenendo l\u2019immediata seconda promozione consecutiva, nel campionato di Eccellenza Emilia-Romagna 2009-2010, con una giornata di anticipo i biancorossi tornarono in Serie D, dove dopo una prima stagione di assestamento, nella seconda, il 29 aprile 2012 il Forl\u00ec, imponendosi per 5-0 sul campo dello Scandicci, raggiunse la matematica certezza della vittoria del proprio girone, riconquistando un posto nel calcio professionistico. Al termine del campionato, la squadra partecip\u00f2 anche alla Poule Scudetto come l\u2019Unione Venezia, ma venne eliminato nella prima fase triangolare dopo la sconfitta interna per 2-3 contro il Teramo finalista e l\u2019inutile successo per 4-3 sul campo del .\nNella stagione 2012-2013, in Lega Pro Seconda Divisione, i galletti si classificarono decimi in classifica, poi, nel campionato seguente i biancorossi dopo aver ottenuto il nono posto in campionato vennero ammessi nella nuova Lega Pro unica, ma retrocessero in Serie D a seguito del 17\u00ba posto nel girone B e della sconfitta nei play-out contro la Pro Piacenza.\nNel successivo campionato di Serie D 2015-2016, il Forl\u00ec ottenne il terzo posto in campionato alle spalle di Parma e Altovicentino, perdendo la finale dei play-off contro la Correggese, poi, venne tuttavia ripescato in Lega Pro a completamento organici.\nL'esperienza in Lega Pro, dur\u00f2 solo un anno e i biancorossi dopo aver concluso il campionato al 17\u00ba posto ritornarono nella massima divisione dilettantistica a seguito della sconfitta nei play-out contro il Fano.\nColori e simboli.\nColori.\nIn principio, le prime maglie del Forl\u00ec erano di colore grigio-rosse, e solo successivamente vennero variate. Ad oggi, i colori sociali del club sono il bianco e il rosso, ripresi dal gonfalone della citt\u00e0 a strisce verticali.\nSimboli ufficiali.\nStemma.\nI simboli sono il gallo e la caveja, presenti sullo stemma della squadra, e i giocatori vengono chiamati \"galletti\" dal simbolo dello stemma della societ\u00e0.\nInno.\nL'inno della squadra si chiama \"Biancorossi del Forl\u00ec\".\nStrutture.\nStadio.\nIl Forl\u00ec Football Club disputa le gare interne presso lo stadio comunale intitolato a Tullo Morgagni, noto giornalista e sportivo italiano che ide\u00f2 e realizz\u00f2 gare ciclistiche divenute storiche come il Giro di Lombardia, la Milano-Sanremo e il Giro d'Italia.\nCostruito tra il 1923 e il 1925, ha subito nel corso degli anni diverse modifiche che ne hanno determinato la capienza dagli oltre 8.000 spettatori (con annesse tribune laterali) agli attuali 3.500 posti a sedere divisi tra la tribuna centrale e la gradinata.\nIl complesso, dotato di illuminazione notturna, vede il proprio terreno di gioco contornato dalla pista del Velodromo Glauco Servadei, caratteristica che lo rende polifunzionale e adatto anche per il ciclismo su pista; ha inoltre la peculiare connotazione di essere situato nei pressi del centro della citt\u00e0, pur essendo ben collegato a autostrada, stazione e aeroporto.\nCentro di allenamento.\nIl Forl\u00ec svolge le sue sedute di allenamento all'antistadio situato vicino allo stadio Tullo Morgagni.\nSociet\u00e0.\nIl Forl\u00ec \u00e8 stato fondato nel 1919 come \"Unione Sportiva Forti e Liberi\", rappresentandone la sezione calcio. Nei decenni seguenti ha assunto le denominazioni di \"Associazione Sportiva Forl\u00ec\", \"Calcio Forl\u00ec\" e, fino al fallimento del 2006, di \"Associazione Calcio Forl\u00ec\".\nNel 2006 \u00e8 stata creata l\"'Associazione Sportiva Dilettantistica Nuovo Forl\u00ec 1919\" e, dal 2007, si \u00e8 costituita la nuova societ\u00e0, denominata \"Forl\u00ec Football Club\".\nOrganigramma societario.\n\"Organigramma tratto dal sito ufficiale della societ\u00e0\"\nSettore giovanile.\nIl settore giovanile del Forl\u00ec \u00e8 costituito dalle squadre Juniores Nazionale, Under-17, Under-16, Under-15, Giovanissimi, Esordienti, Under-12, Pulcini, Primi Calci e Piccoli Amici.\nI migliori risultati conseguiti dalle giovanili biancorosse sono la Vittoria del torneo di Serie D del Campionato Nazionale Dante Berretti, nel 1976-1977 e il raggiungimento del titolo di Campioni d'Italia degli allievi nel 2015-2016.\nTifoseria.\nStoria.\nAd inizio anni settanta il primo gruppo organizzato fu il \"Club Forza Forl\u00ec\" che vide come presidenti Zoni, Arpinati e Matteucci. Altri gruppi di tifosi nacquero nell'era Vulcano Bianchi come \"I Fedelissimi\". Pi\u00f9 tardi nacque il \"Club Alberto Calderoni\" dedicato allo storico capitano recordman di presenze in biancorosso (15 campionati).\nSulle vicende recenti della tifoseria biancorossa hanno pesato il fallimento datato 2006 e ancora prima, facendo capo agli ultimi venti anni, campionati di medio cabotaggio in Serie C2, alternati a quelli di Serie D. Il punto massimo del tifo forlivese si \u00e8 registrato alla fine degli anni settanta, e in particolare nella stagione 1979-1980 quando, con in panchina Chinesinho, i \"galletti\" chiusero al terzo posto in Serie C1, sfiorando l'approdo nella serie cadetta. In quella stagione il Morgagni vide anche vette di ottomila spettatori nelle gare pi\u00f9 sentite, e una media di circa quattromila unit\u00e0.\nNel 2005 tre tifosi biancorossi sono balzati alle cronache per aver preso un Daspo di cinque anni, per atti di discriminazione per motivi razziali nei confronti di due giocatori della SPAL, verso i quali indirizzavano degli ululati. Successivamente ai fatti avvenuti all'interno dello stadio, ci stati scontri, nelle zone adiacenti ad esso, tra la tifoseria forlivese e la tifoseria dorica, proveniente da Ancona per incontrare i tifosi gemellati ferraresi; nello scontro due tifosi dorici sono stati successivamente ricoverati in ospedale.\nIl gruppo storico della tifoseria si identifica nei \"Boys\" che dalla met\u00e0 degli anni settanta e per oltre vent'anni ha condiviso le altalenanti sorti del calcio forlivese con massicce partecipazioni anche in trasferta; da menzionare anche gruppi minori sorti successivamente all'inizio degli anni novanta quali gli \"Ultras Forl\u00ec\", il \"Gruppo Anti-Ravenna\", la \"Vecchia Guardia\", la \"Giovent\u00f9 Biancorossa\" e il gruppo nato nel 1990 \"Giovent\u00f9 Sconvolta\" i quali furono i primi a seguire il galletto anche in trasferta. Dalla stagione 2017-2018 \u00e8 presente il gruppo \"Gradinata Forl\u00ec\".\nGemellaggi e rivalit\u00e0.\nNei rapporti con le altre tifoserie esiste un sentito gemellaggio nato nel 2003 con il Gubbio, mentre sono presenti numerose rivalit\u00e0 con squadre come , , , e in generale tutte le squadre emiliane.\nBibliografia.\nFORL\u00cc 100.UN SECOLO DI VITA BIANCOROSSA. Anno 2018-2019\nAutori: Franco Pardolesi e Carlo Fontanelli. Editore: Geo Edizioni"}
{"id": "39263", "revid": "1964823", "url": "https://it.wikipedia.org/wiki?curid=39263", "title": "Imolese Calcio 1919", "text": "L'Imolese Calcio 1919, meglio nota come Imolese, \u00e8 una societ\u00e0 calcistica italiana con sede nel comune di Imola, nella citt\u00e0 metropolitana di Bologna.\nMilita in Serie C, terza divisione del campionato italiano di calcio.\nCostituita nel 2005 col nome di \"Imolese Calcio 1919 Societ\u00e0 Sportiva Dilettantistica\", dal 2008 \u00e8 l'erede della tradizione sportiva iniziata nel 1919 con la fondazione dell'\"Imola Football Club\", transitata attraverso vari cambi di denominazione e due fallimenti societari, ultimo dei quali quello dell'\"Associazione Calcio Imolese\", al termine della stagione 2007-2008.\nLa societ\u00e0 vanta quale maggior successo una decina di partecipazioni al campionato di terza serie.\nStoria.\nLe origini e i primi campionati.\nIl calcio nella citt\u00e0 di Imola arriv\u00f2 nel giugno del 1914, quando lo studente universitario Piero Toschi, dopo aver assistito a Genova a una partita tra le squadre nazionali di Italia e Svizzera, ne rimase entusiasmato a tal punto che, sulla via del ritorno, acquist\u00f2 un pallone e lo port\u00f2 con s\u00e9. Rientrato nella citt\u00e0 natale, riusc\u00ec a convincere un gruppo di amici (i fratelli Rocchi, Ghislotti, Montorsi, No\u00e8, Ottolini, Crosta, Rotelli, Masi, Costa, Tartaglia) a praticare il nuovo sport e improvvis\u00f2 le prime partite nel prato antistante la Rocca, con equipaggiamento e vestiario adattati artigianalmente allo scopo.\nL'esperimento messo in piedi da Toschi non ebbe per\u00f2 particolare seguito, sia per la sostanziale indifferenza della popolazione cittadina, sia per lo scoppio della prima guerra mondiale, che impose una battuta d'arresto a tutte le attivit\u00e0 ludiche. A conflitto terminato, nel giugno 1919 lo stesso Toschi senza perdersi d'animo riun\u00ec gli amici superstiti (i fratelli Bizzi, Ciotti, Santandrea e Tamburini) presso la Birreria Passetti di via Aldrovandi, in cui venne stipulato l'atto fondativo dell\"Imola Football Club\", primo consorzio calcistico cittadino a carattere stabile, fin da subito identificato nei colori rosso-blu mutuati dallo stemma cittadino (dal quale venne ricavato anche il grifone quale simbolo sociale). Il capitale sociale venne raccolto mediante una colletta tra i soci fondatori e una successiva sottoscrizione pubblica; il primo campo di gioco fu approntato presso il civico tiro a segno, sulla riva sinistra del Santerno.\nLe attivit\u00e0 furono estemporanee fino al 1925, anno in cui l'Imola F.C. conflu\u00ec nella polisportiva \"Unione Sportiva Imolese\", attiva principalmente nella ginnastica, i cui membri avevano manifestato interesse ad impratichirsi con il nuovo gioco di squadra. Sotto le nuove insegne, la squadra si affili\u00f2 alla FIGC e si iscrisse alla Terza Divisione disputando la sua prima partita ufficiale, davanti a poche decine di spettatori, terminata con una sconfitta per 2-1 contro l'Aurora Bologna. Il debutto nei campionati regolari spinse altres\u00ec la societ\u00e0 a dotarsi di un pi\u00f9 capiente campo di gioco presso il parco delle Acque Minerali.. La prima partita nel nuovo campo di gioco, un'amichevole con il Castel Bolognese, fu disputata il 4 gennaio 1926.\nCon la promozione in Seconda Divisione nel 1929 dietro delibera del Direttorio Federale della F.I.G.C., nel 1934 la squadra rossobl\u00f9 arriv\u00f2 alle finali, superando in sequenza: , Castel Bolognese e il sul campo neutro di Bologna, salendo cos\u00ec in Prima Divisione.\nDagli anni quaranta agli anni novanta.\nNel 1940 arriv\u00f2 la prima promozione in Serie C, in cui i santernini rimasero (con la significativa parentesi della militanza nel Campionato Alta Italia 1944, \"de facto\" la massima serie) fino al 1947; seguirono poi alcune stagioni altalenanti, nelle quali si alternarono promozioni e retrocessioni. Successivamente, la squadra associ\u00f2 al nome Imolese l'antroponimo Francesco Zardi, alla memoria di un benemerito notaio imolese, vissuto sotto il Regno d\u2019Italia napoleonico, sostenitore del progetto di unit\u00e0 nazionale.\nL'Imolese, che nel 1963 mut\u00f2 denominazione in \"Associazione Calcio Imola\", riassegnata alla Promozione nel 1952, trascorse quindi circa diciassette anni tra i dilettanti: la Serie C venne riconquistata nel 1969 grazie alla vittoria del proprio girone di Serie D, riperdendola gi\u00e0 nel 1972. Da quel momento, i rossobl\u00f9 rimasero per un ventennio tra il Campionato Interregionale e le divisioni regionali emiliane dove iniziarono a far capolino le prime difficolt\u00e0 finanziarie, che nella stagione 1989-1990 impedirono alla squadra del Santerno di risalire dalla massima divisione dilettantistica, pur avendo vinto il girone di competenza grazie allo spareggio contro il . La societ\u00e0 in tale frangente si riorganizz\u00f2 e mut\u00f2 denominazione in \"Associazione Sportiva Imola Calcio\".\nDagli anni novanta al terzo millennio.\nNegli anni immediatamente successivi arrivarono i primi trofei: nel 1992-1993 i rossobl\u00f9 si aggiudicarono le fasi regionale e d'Eccellenza della Coppa Italia Dilettanti, arrivando a giocarsi anche la finale nazionale; la vittoria a livello regionale fu bissata anche l'annata seguente.\nNel campionato 1995-1996 vi fu una fugace riapparizione previo ripescaggio tra i professionisti, in Serie C2, risoltasi per\u00f2 con un'immediata retrocessione. La categoria fu riconquistata sul campo nel 1999 e venne mantenuta fino al 2005, anno nel quale l'\"Associazione Calcio Imolese\" (come si era ridenominata nel 1997) venne estromessa d'ufficio dal campionato per inadempienze economiche e re-iscritta in Eccellenza.\nA questo punto l'allora sindaco Massimo Marchignoli si fece patrocinatore della fondazione di un nuovo sodalizio denominato \"Imolese Calcio 1919 Societ\u00e0 Sportiva Dilettantistica\", che si fece carico di riorganizzare il vivaio rossobl\u00f9, laddove molti tesserati avevano deciso di svincolarsi a fronte del crescente dissesto societario.\nNel 2008, dopo aver fatto un paio di stagioni d'altalena tra Promozione ed Eccellenza, l'A.C. Imolese venne definitivamente dichiarata fallita e l'Imolese Calcio 1919 S.S.D. ne rilev\u00f2 il titolo sportivo, i tesserati e i diritti derivanti dall'anzianit\u00e0 di affiliazione alla FIGC, dando continuit\u00e0 alla tradizione sportiva cittadina.\nDopo alcuni anni all'insegna della stabilit\u00e0, nel 2012-2013 la \"nuova Imolese\" passata sotto il controllo dell'ex calciatore Lorenzo Spagnoli vinse i play-off nazionali di Eccellenza battendo e e risalendo in Serie D, poi, nella stagione 2017-2018, i rossobl\u00f9 vinsero gli spareggi post-campionato e, grazie alla prelazione acquisita, vennero riammessi in Serie C.\nAlla prova del ritorno nel professionismo la squadra divenuta semplicemente \"Imolese Calcio 1919\" si \u00e8 rivelata competitiva: guidata da mister Alessio Dionisi, ha disputato una stagione di alto livello e e ha concluso al terzo posto nel girone B, accedendo per la prima volta nella sua storia ai play-off per la promozione in Serie B perdendo in semifinale contro il .\nSubito dopo la fine della stagione tuttavia la societ\u00e0 comunica di non aver ricevuto il nullaosta per effettuare i lavori di adeguamento dell'impianto di illuminazione dello stadio Romeo Galli necessari per collimare con gli standard del calcio professionistico italiano da parte della societ\u00e0 \"Area Blu\", responsabile della gestione delle strutture sportive del comune di Imola: a fronte di ci\u00f2, la presidenza dell'Imolese minaccia di non rinnovare l'iscrizione della squadra alla terza serie. Il problema rientra il 21 giugno, tre giorni prima della scadenza per l'iscrizione, allorch\u00e9 la societ\u00e0 annuncia di provvedere a proprie spese allo svolgimento dei lavori.\nColori e simboli.\nColori.\nI colori dell'Imolese sono il rosso e il blu, mutuati dalla simbologi araldica del comune di Imola.\nVaria \u00e8 la disposizione che essi hanno assunto sulle maglie casalinghe della squadra: l'originaria Imola F.C. vestiva infatti maglie palate, ma nel corso dei decenni si \u00e8 altres\u00ec fatto uso di soluzioni partite o con prevalenza di una tinta sull'altra (nella fattispecie blu, col rosso relegato a dettagli e finiture).\nIl bianco \u00e8 invece il colore dominante sulle maglie esterne, mentre i colori sociali vengono richiamati solo nelle finiture.\nVario \u00e8 lo stile delle terze maglie, laddove ne \u00e8 stato previsto l'utilizzo: in generale esse sono sostanzialmente monocrome e tra le tinte adottate sono segnalati il rosso, l'azzurro e il nero.\nSimboli ufficiali.\nStoricamente legato alla squadra \u00e8 il simbolo del grifo rampante aureo (incoronato e brandente una spada nella zampa destra), che campeggia nello stemma araldico di Imola.\nStemma.\nLa figura dell'animale mitologico \u00e8 dunque l'elemento qualificante degli stemmi che la societ\u00e0 s'\u00e8 data nel corso dei decenni.\nTra i pi\u00f9 vecchi di cui s'abbia notizia vi \u00e8 quello in uso nei primi anni 1970, ove il grifo aureo \u00e8 racchiuso in uno scudetto partito di rosso e blu, recante altres\u00ec la ragione sociale a lettere stampatelle. Diversi altri stemmi segnalati nel ventennio successivo ricalcano questo clich\u00e9, con poche variazioni (il fondo rossobl\u00f9 si fa talora palato, talaltra fasciato).\nUna decisa variazione stilistica si segnala ai primi del terzo millennio con la nascita dell'A.C. Imolese, che adotta come stemma un doppio ancile sfalsato disposto orizzontalmente, recante a sinistra il disegno di un pallone da calcio, a destra l'immagine stilizzata del grifo \"civico\" (privo tuttavia della spada); la ragione sociale, a lettere stampatelle, si colloca nello spazio superiore dell'ovale.\nLa forma a scudetto viene ripristinata nel 2006, allorch\u00e9 lo stemma torna al template partito rosso-blu; la ragione sociale viene collocata in capo, in nero all'interno di una fascia bianca, mentre i cantoni dello scudo ospitano a destra il grifone (declinato in bianco, semplificato nelle linee e privo di spada) e a sinistra l'anno di fondazione dell'Imola F.C. (parimenti a cifre bianche).\nNel 2013, poco dopo l'arrivo alla presidenza di Lorenzo Spagnoli, quest'ultimo stemma viene ammodernato: lo scudo viene dotato di uno spesso bordo argenteo, la resa grafica diviene tridimensionale e le parti testuali vengono rese pi\u00f9 evidenti (la ragione sociale in particolare viene riscritta in typeface Impact).\nStrutture.\nStadio.\nDopo aver adottato nei primi anni d'esistenza vari campi a carattere posticcio ubicati in varie zone della citt\u00e0 di Imola, dal 1925 la squadra rossobl\u00f9 gioca le proprie partite interne allo stadio Romeo Galli, presso il parco delle Acque Minerali; capace di circa 4 000 posti totali (dei quali 1 560 - tutti a sedere - omologati per le manifestazioni calcistiche), dispone di un campo erboso misurante 105x56 metri ed \u00e8 dotato di pista d'atletica leggera. Caratteristica peculiare dello stadio \u00e8 l'avere gli spogliatoi e i locali tecnici (ivi compresa una palestra) collocati in un edificio indipendente sito sul lato est del complesso.\nAll'inizio della stagione 2020-2021, per consentire l'esecuzione di alcuni lavori d'adeguamento, l'Imolese ha momentaneamente adottato come campo interno lo stadio Gavagnin-Nocini di Verona.\nCentro di allenamento.\nLe selezioni societarie sostengono le sedute di allenamento presso il centro sportivo Corso Bacchilega (intitolato alla memoria di un giornalista, politico e partigiano imolese), ubicato in localit\u00e0 Pedagna, alla periferia sud-occidentale di Imola.\nGestito in coabitazione con l'Imola Rugby e coi Ravens Imola (rispettivamente i club cittadini rugbistico e di football americano), il centro dispone di quattro campi erbosi regolamentari (due dei quali illuminati e uno dotato di due tribune), uno in erba sintetica di ridotte dimensioni (pensato per la categoria Pulcini) e quattro campi sintetici per il calcio a 5; si aggiungono poi i due campi erbosi non attrezzati del limitrofo \"parco dell'amicizia\". Ad essi si affiancano alcuni edifici ospitanti spogliatoi, locali tecnici, foresterie, palestre e la sede amministrativa dell'Imolese, che negli anni 2010 si \u00e8 fatto carico di ristrutturare e ampliare le aree di propria pertinenza.\nSociet\u00e0.\nOrganigramma societario.\nIn carica al 26 maggio 2019:\nSponsor.\nDi seguito la cronologia conosciuta dei fornitori tecnici e degli sponsor ufficiali del club imolese.\nSettore femminile.\nDal 2019 l'Imolese gestisce, insieme all'Associazione Calcio Osteria Grande di Castel San Pietro Terme, un settore giovanile dedicato alle ragazze, basato in parte al centro sportivo Bacchilega e dall'altra all'impianto castellano Ferrante Ungarelli.\nAllenatori e presidenti.\nDi seguito la cronologia degli allenatori e dei presidenti.\nTifoseria.\nComplice la storia del club, lungamente dipanatasi nelle divisioni dilettantistiche e con complessivamente poche apparizioni in terza serie, i tifosi al seguito dell'Imolese sono discontinui e contenuti nei numeri: a titolo d'esempio, a fronte di uno stadio comunque capace di oltre 3000 posti, nella stagione 2018-2019 (di gran lunga la pi\u00f9 vittoriosa nella storia rossobl\u00f9), le presenze medie alle gare interne dell'Imolese sono state pari a 546 unit\u00e0, con un picco massimo di circa 1200.\nA lungo non \u00e8 \"de facto\" esistito un tifo organizzato santernino: esso ha avuto origine nei primi anni 1990 con la fondazione del gruppo \"Irriducibili\", che pur con i limiti dovuti alla scarsa tradizione sportiva pregressa e alle vicissitudini della societ\u00e0 (in particolare il contraccolpo della transizione tra la \"vecchia\" e la \"nuova\" Imolese, che tra il 2004 e il 2008 vede il calcio cittadino passare dal professionismo al dilettantismo) \u00e8 riuscito a resistere e a consolidarsi.\nLe crescenti fortune della squadra, che dal 2013 in poi ha risalito i campionati passando in tempi brevi dall'Eccellenza alla Serie C, hanno via via accresciuto il pubblico che presenzia alle partite (durante le quali sono comparsi - specie nella cosiddetta \"curva nord\" dello stadio Romeo Galli - altri striscioni con sigle quali \"Orgoglio Imolese\", \"Ultras\" e \"Giovent\u00f9 Imolese\"). Nell'estate 2019 i tifosi si sono altres\u00ec federati nell'associazione \"Club Imolese ci siamo sempre\".\nGemellaggi, amicizie e rivalit\u00e0.\nNon sono segnalati rapporti di amicizia, mentre tra le rivalit\u00e0 risultano particolarmente sentite dalla piazza imolese le partite contro squadre corregionali (per le quali la stampa tende a usare la qualifica di derby): particolarmente sentita \u00e8 quella contro il , ove in alcune circostanze i rispettivi collettivi hanno dato luogo a tafferugli e scontri fisici; seguono poi , e .\nAltre attivit\u00e0.\nDal 2015 l'Imolese gestisce una propria sezione di calcio a 5, che partecipa ai campionati FIGC sia con le giovanili (under-19 e under-17) che con una prima squadra, la quale ha esordito in Serie D nella stagione 2015-2016 ed \u00e8 arrivata gi\u00e0 nel 2019 a militare in Serie A2.\nSede delle gare interne della prima squadra \u00e8 la palestra Cavina, in via Boccaccio, mentre le giovanili sono basate al palasport della vicina Mordano.\nOrganico.\nRosa 2021-2022.\n\"Aggiornata al 31 gennaio 2022.\"."}
{"id": "39264", "revid": "339392", "url": "https://it.wikipedia.org/wiki?curid=39264", "title": "Parma Associazione Calcio", "text": ""}
{"id": "39265", "revid": "124642969", "url": "https://it.wikipedia.org/wiki?curid=39265", "title": "Ravenna Football Club 1913", "text": "Il Ravenna Football Club 1913 S.S.D. S.p.A., meglio noto come Ravenna, \u00e8 una societ\u00e0 calcistica italiana con sede nella citt\u00e0 di Ravenna. Milita in Serie D, la quarta divisione del campionato italiano.\nFondata nel 1913 come \"Unione Sportiva Ravenna\", con il motto \"Iterum rudent leones\", dopo numerose stagioni tra Promozione, Terza Divisione, Seconda Divisione e Prima Divisione, il club fece la sua prima apparizione nel mondo professionistico del calcio nel 1957-1958 con la prima partecipazione al campionato di Serie C, sfiorando la promozione. Il massimo livello mai raggiunto dal sodalizio romagnolo \u00e8 la Serie B, conquistata per la prima volta in seguito alla vittoria del campionato di Serie C1 1992-1993.\nLa vecchia societ\u00e0 \u00e8 fallita nel 2001 ed \u00e8 stata rifondata come Ravenna Calcio. Il 29 giugno 2012 \u00e8 stata anch'essa dichiarata fallita dal Tribunale di Ravenna, e di conseguenza radiata dalla Federcalcio il 25 luglio.. Al suo posto \u00e8 nata una nuova associazione chiamata provvisoriamente \"Ravenna Sport 2019\", ammessa in Promozione, il secondo campionato regionale. Il 9 agosto 2013, cambia denominazione diventando \"Ravenna Football Club\".\nI colori sociali sono il giallo e il rosso. Disputa le partite di casa allo stadio Bruno Benelli.\nStoria.\nDalle origini al secondo dopoguerra.\nLa prima squadra rappresentativa della citt\u00e0 di Ravenna, \u00e8 nata il 21 aprile 1913 grazie ad Angelo Fabbri, che di ritorno da un viaggio in territorio elvetico port\u00f2 un pallone di cuoio e fece conoscere alle persone il gioco del calcio. La prima partita che i giallorossi disputarono fu un'amichevole contro il Forl\u00ec nel campo di Piazza d'Armi.\nAll'inizio del 1918, successivamente, vi fu un profondo cambiamento segnato dalla fusione tra \"Excelsior\" e societ\u00e0 che diede vita all'Audace, poi, nel 1920, nacque la societ\u00e0 \"Unione Sportiva Ravennate\". L'esordio del Ravenna in un campionato FIGC avviene sul campo della Pro Ferrara nel girone C del campionato di Promozione 1920-1921. Sette anni dopo, nel campionato di Terza Divisione 1927-1928, il Ravenna allenato da Adolf Maurer fece il suo primo campionato da protagonista dove venne messo in mostra Cecco Cortesi, destinato a diventare il pi\u00f9 grande capocannoniere nella storia della societ\u00e0 ravennate, che riusc\u00ec a segnare in tutto 139 gol durante la sua permanenza in giallorosso.\nGli anni trenta cominciarono con una promozione in Prima Divisione arrivata al termine del campionato di Seconda Divisione 1929-1930. La partita d'esordio in Prima Divisione fu positiva, con il Ravenna che batt\u00e9 il Pisa con il risultato di 4-0. Al termine della stagione di Prima Divisione 1930-1931 i giallorossi allenati da Dimeny arrivarono ottavi.\nNell'estate del 1936, poi, il Ravenna venne promosso per la prima volta in Serie C, dove i giallorossi disputarono alcune stagioni molto esaltanti con i gol di Baratella e di Cecco Cortesi che insieme agli altri compagni di squadra arrivarono a sfiorare la promozione in Serie B non arrivata a causa della differenza reti sfavorevole nel campionato di Serie C 1940-1941.\nNella seconda met\u00e0 degli anni trenta, i ravennati rimasero imbattuti in casa per ben 63 mesi, dal 29 novembre 1936 al primo marzo 1942, con 66 vittorie e 5 pareggi tra le mura proprie. I tecnici che si successero sulle panchine, nel corso di questi anni, furono Olao Cerini, Primo Fabbri, Aristide Viali ed Alfredo Mazzoni.\nDopo la seconda guerra mondiale, alla ripresa dei campionato di Serie C, A.C. Ravenna e Societ\u00e0 Sportiva Edera, si fusero nella \"Societ\u00e0 Sportiva Edera Ravenna\" con Mario Gritti presidente che nella stagione 1946-1947 inizi\u00f2 un campionato difficile con la squadra retrocessa e successivamente ripescata e poi nel campionato di Serie C 1947-1948 pur arrivando al quinto posto i giallorossi retrocessero nella nuova Promozione ove vi rimasero fino alla stagione 1950-1951.\nNell'agosto del 1949, poi, dopo tre stagioni cess\u00f2 il sodalizio di unione con l'Edera e la societ\u00e0 presieduta da Guglielmo Strocchi, cambi\u00f2 denominazione in \"Unione Sportiva Ravenna\" cui sedettero allenatori come Riparbelli, Prendato, Maurer, Bodoira e Mazzoni, che per\u00f2 disputarono dei campionati a livello dilettantistico altalenandosi tra Promozione regionale e IV Serie fino al 1958 quando nel frattempo nacque la nuova societ\u00e0 della \"Sarom Ravenna\".\nDagli anni cinquanta agli anni ottanta.\nDopo l'epoca della Sarom durata dal 1954 al 1964, in dieci anni arrivarono due promozioni nel giro di tre anni, uno Scudetto Dilettanti e una promozione sfumata in Serie B a due giornate dalla fine.\nIl primo campionato disputato dalla Sarom sotto la guida tecnica di Domenico Bosi termin\u00f2 con la vittoria del girone A di Promozione, con Marconi bomber con 17 centri realizzati e senza neanche perdere una partita. Ci\u00f2 valse ai romagnoli la conquista di un record per quanto riguarda i campionati nazionali e interregionali di quella stagione, tanto da richiamare l'attenzione delle telecamere Rai che fecero un servizio sul sodalizio giallorosso.\nAl termine del campionato di IV Serie 1956-1957. Dopo aver chiuso al primo posto il girone C, i giallorossi parteciparono alle finali nazionali dove prima, liquidarono il Belluno, e poi, dopo le gare giocate in campo neutro a Cremona, Livorno e Napoli, si laureano Campioni d'Italia IV Serie.\nNella stagione successiva, al suo ritorno in Serie C, il Ravenna con Bosi in panchina fece un torneo di vertice, perdendo soltanto nelle ultime giornate ove alla penultima giornata contro la Fedit Roma perse con il risultato di 1-0 e una rete di Tino Valli il sogno della promozione in Serie B.\nNelle stagioni immediatamente successive l'Unione Sportiva Ravenna, attravers\u00f2 un periodo difficile caratterizzato da scarsi risultati e da situazioni economiche problematiche riflesse sia sull'aspetto tecnico, che sulla panchina bizantina con una dolorosa retrocessione nei dilettanti al termine della stagione di Serie C 1970-1971, dopo 14 anni di permanenza consecutiva. Il purgatorio in Serie D dur\u00f2 una stagione, dove alla fine della stagione, il Ravenna vinse il girone D della Serie D rientrando subito in Serie C, dove rest\u00f2 per quattro stagioni, per poi retrocedere di nuovo.\nLasciata la Serie C al termine della stagione 1975-1976, i giallorossi piombarono fino alla Promozione ove vi rimase fino al 1982.\nIl ritorno in Serie C avvenne nel 1983, con un breve approdo alla Serie C2. Dopo un primo, discreto campionato, arriv\u00f2 la nuova retrocessione in Interregionale. Tornata in Serie C2 nella stagione 1985-1986, si classific\u00f2 sesta, miglior risultato fino al quarto posto del 1991, dopo alcuni anni sempre in quarta serie. La stagione 1989-1990 vede i ravennati per la prima volta inseriti nel Girone Nord della Serie C2, con in panchina Marino Perani, ex bandiera del , per una parte del cammino.\nGli anni novanta.\nCon il campionato 1990-1991, arriva una decisa svolta per la formazione di Ravenna, con l'approdo alla presidenza della Famiglia Corvetta, armatori locali, con in testa Daniele, che prepara un programma ambizioso per il sodalizio giallorosso. Chiama infatti due ex bandiere del Verona dell'era Garonzi: come D.T. Giancarlo Cad\u00e8, una vecchia volpe dei campi di gioco, ed in panchina Pierluigi Busatta, con alle spalle una buona esperienza nel settore giovanile dei giallobl\u00f9. Arrivano il portiere De Grandi, il centrocampista Antonioli dalla Solbiatese, l'esterno Dal Balcon e, per la linea mediana Pavanel, Melotti e Pederzoli. In attacco Corrado Baglieri e l'ex bomber del , Oliviero Garlini. Il Ravenna sfiora la promozione, rimanendo a lungo a lottare con le prime, ma alla fine ha la meglio il Palazzolo con 3 punti di vantaggio e per 2, la coppia Spal-Solbiatese, che si giocher\u00e0 poi lo spareggio promozione.\nGli anni novanta furono quindi inizialmente positivi, con la promozione in Serie C1 al termine della stagione 1991-1992 e il bis nel 1992-1993 con la vittoria del campionato di C1 e la prima storica promozione in Serie B.\nNella stagione 1991-1992, Corvetta non vuole lasciarsi sfuggire il salto di categoria, affidandosi all'allora quasi esordiente Gigi Delneri. Nella rosa diversi giocatori importanti: in difesa Marcello Marrocco e Stefano Torrisi, a centrocampo con sempre Antonioli in regia, Mariano Sotgia e Rodolfo Giorgetti, in attacco il fantasista Enrico Buonocore (idolo della tifoseria) e Cosimo Francioso. I ravennati centrano la promozione in Serie C1, senza particolari problemi, davanti al Leffe e staccando le altre concorrenti, e su tutte.\nIn Serie C1, Corvetta si affida in panchina ad un altro tecnico di belle speranze, Francesco Guidolin, che basandosi sul blocco della stagione precedente, schiera tra i pali un giovane Francesco Toldo, in attacco l'ariete Loris Pradella, ideale terminale per il gioco di Buonocore e Francioso, supportati a loro volta dall'esterno Cristiano Scapolo. Per alcune giornate i giallorossi possono contare anche sulla classe di Lamberto Zauli. Alla fine il Ravenna centra l'ennesimo doppio salto della sua storia passando, per la prima volta in Serie B con il .\nL'impatto con il campionato cadetto non fu molto positivo e la squadra retrocesse subito, in virt\u00f9 del diciottesimo posto finale. La societ\u00e0 si affid\u00f2 inizialmente per la panchina all'ex Genoa Claudio Onofri, e dopo sette giornate passa all'esperto Pierluigi Frosio, con dietro alla scrivania un certo Beppe Marotta, mantenendo gran parte della rosa della stagione precedente, a cui si aggiungono Enrico Cucchi, in porta Davide Micillo ed in avanti una coppia formata da Tacchi (III) e Christian Vieri. I 12 goal realizzati da \"Bobo\", per\u00f2, non bastano alla salvezza ed arriva la retrocessione in Serie C1.\nDalla C1, si riparte sempre dietro le quinte con Marotta e Rino Foschi, che torna ad occupare la carica di direttore sportivo, ed in panchina un altro emergente, Alberto Cavasin. La squadra perde i goal di Vieri, ma trova quelli di Fabris e di Insanguine. In porta c'\u00e8 Domenico Doardo ed in difesa William Viali, oltre alla solita verve di Buonocore a centrocampo, dove in cabina di regia troviamo il legnanese Massimo Gadda, che supporta la manovra di Lamberto Zauli, tornato dal Crevalcore. Cavasin viene per\u00f2 esonerato ed al suo posto arriva Adriano Buffoni. La squadra centra i play-off, con il quinto posto, ma viene superata in semifinale dalla (0-0 e 0-1).\nNella stagione seguente la squadra viene affidata ad un vero esperto della categoria come Giorgio Rumignani, che mantiene l'ossatura della squadra, inserendo in difesa Vittorio Mero, prelevato dal Crevalcore, oltre ad un vero totem della categoria come Giuseppe Pregnolato, fresco di promozione in B con la . In attacco arriva Stefan Schwoch dal . Con questi elementi in campo ci sar\u00e0 il ritorno in Serie B, con la promozione conquistata con largo anticipo, trascinata dai 21 gol di Schwoch e dalle giocate di Zauli, che sigla anche 6 reti.\nIn B la famiglia Corvetta affida la squadra ad un altro tecnico emergente, di sicuro valore, come Walter Novellino, inserendo in rosa giocatori di esperienza, come Iachini e Luppi, centrando cos\u00ec la miglior stagione in serie cadetta, con l'ottavo posto, nonostante i tre punti di penalizzazione.\nNel 1997-1998 in panchina troviamo Sandreani; gli innesti pi\u00f9 importanti sono in difesa Sean Sogliano e, per il centrocampo l'ex Inter ed Ancona Felice Centofanti, Ciccio Dell'Anno e Bergamo (ex Padova, Modena). La squadra naviga in brutte acque, e viene affidata a Santarini, che la conduce in salvo.\nNel 1998-1999 Santarini \u00e8 confermato in panchina, per una squadra che pu\u00f2 contare sull'estro di Polesel, ma che presto finisce per sentire il richiamo della sua laguna veneta, oltre che del bomber Silenzi in avanti, di ritorno dalla sua esperienza in Inghilterra. Campionato concluso al decimo posto.\nNel 1999-2000 tocca ad Attilio Perotti la guida tecnica; tra i giocatori in porta Cervone, in avanti la coppia Murgita e Grabbi, con il Ravenna che si conferma ancora a met\u00e0 classifica.\nGli anni duemila.\nNella stagione 2000-2001, la squadra arriver\u00e0 in fondo alla classifica, con ben quattro allenatori succedutisi in panchina e una girandola di giocatori, un mix tra calciatori in odore di ritiro (Gilbert Bodart, Rosario Pergolizzi, Filippo Dal Moro, Andrea Bergamo, Michele Gelsi, Cristiano Scapolo, Andrea Silenzi), giovani speranze in prestito (Marco Rigoni, Georgios Vakouftsis), un paio di stranieri come Jorge Casanova, Krasimir \u010comakov, Paquito, Alexandros Kaklamanos e qualche altro elemento esperto della categoria (Massimiliano Corrado, Giovanni Serao, Emiliano Biliotti). Il campionato si conclude al diciannovesimo e penultimo posto, con conseguente scivolone in Serie C1, anticamera del fallimento.\nIl buon decennio dei giallorossi, pertanto, si chiuse mestamente: dopo la retrocessione in Serie C1, nel luglio dell'estate del 2001, la vecchia \"Unione Sportiva Ravenna\" fu poi esclusa da tutti i campionati per eccesso di indebitamento - situazione che si protraeva da tempo - ed avviata dal Tribunale cittadino al fallimento. Una brutta storia che si aggiunge anche alla tragedia di Fernando Torcal Cabal, proprietario della Continental spagnola che aveva da poco acquistato il club giallorosso, che mor\u00ec a brevissima distanza dall'affare a causa di un infarto. Pertanto, un gruppo di imprenditori locali si rimbocca le maniche e si mette all'opera per la ricostruzione, ottenendo l'ammissione di una nuova societ\u00e0, denominata \"Ravenna Calcio\", al campionato di Eccellenza. Con un chiaro obiettivo minimo: tornare al pi\u00f9 presto tra i professionisti, raggiunto dopo due promozioni consecutive (Eccellenza 2001-2002 e Serie D 2002-2003). Nell'anno della \"rinascita\" a far parte della rosa c'\u00e8 anche il capitano Giuseppe Pregnolato, che rimase nonostante il terzo salto all'indietro.\nGrazie ai due campionati vinti consecutivamente torn\u00f2 a giocare fra i professionisti solo dal 2003-2004 in Serie C2 sfiorando l'accesso ai play-off, che vinse invece l'anno seguente dopo il secondo posto in campionato.\nAll'atto del ritorno tra i professionisti, la societ\u00e0 viene rilevata, dal primo luglio 2003, dal \"Gruppo Ferlaino\", con in testa l'ex p\u00e0tron del Napoli Corrado, per 1,3 milioni di Euro. Il 26 luglio viene nominato Presidente il figlio Luca. Tra i componenti del nuovo C.d.A. Monica Mero Porzio (moglie di Vittorio Mero, lo scomparso giocatore del Brescia e prima ancora dello stesso Ravenna) e l'attore Peppe Quintale, con la collaborazione di Massimo Matteucci (Presidente della CMC, sponsor del club). In campo, tra gli altri, tornano Gianluca Luppi ed Enrico Buonocore.\nI piani sono ambiziosi, ma dopo tre giornate il tecnico delle promozioni, Gadda, viene esonerato per far posto a Osvaldo Jaconi, un tecnico di spessore per la categoria. La squadra per\u00f2 va avanti a suon di pareggi e la squadra precipita conseguentemente nel calderone dei play-out. Inevitabile il nuovo cambio, con il ritorno di Gadda. I risultati continuano a non arrivare, cominciano a girare strane voci sullo stato di salute della societ\u00e0. Luca Ferlaino annuncia le sue dimissioni, i calciatori restano a secco di liquidit\u00e0 dopo essersi anche auto-sospesi lo stipendio. Con un incredibile sprint finale, la squadra risale fino a sfiorare i play-off per un solo punto, conquistando il sesto posto finale. In estate Corrado Ferlaino, deluso dai risultati, annuncia l'intenzione di cedere, cercando comunque di risolvere le pendenze con i tesserati che impongono alcune condizioni che non vengono digerite dal presidente, il figlio Luca, tanto da indurgli a minacciare di mettere la societ\u00e0 in liquidazione. Sar\u00e0 l'intervento di Gianni Fabbri, un imprenditore locale nel campo dell'impiantistica elettrica, a scongiurare un secondo fallimento a distanza di pochi anni acquistando la societ\u00e0 giallorossa dai Ferlaino per 600.000 Euro.\nNel campionato 2005-2006 in serie C1, girone A, si classific\u00f2 al tredicesimo posto, evitando cos\u00ec anche gli spareggi per la retrocessione. Nel campionato 2006-2007 vinse il girone B della serie C1 e venne promosso in serie B con un turno di anticipo (pareggiando 0-0 a Teramo) dopo un duello di alcuni mesi con l', qualificatosi per i playoff.\nIl ritorno in Serie B coincide con un campionato non particolarmente positivo. La stagione 2007-2008 inizia bene ma, al termine delle 42 giornate, la squadra ha totalizzato solo 8 vittorie, 11 pareggi e 23 sconfitte, collezionando 35 punti e classificandosi in ventesima posizione, terzultima. Con tale modesto ruolino di marcia i giallorossi sono nuovamente retrocessi e disputano il campionato 2008-2009 in Lega Pro Prima Divisione, finendo terzi al termine della stagione regolare (gironi di andata e di ritorno), dietro al e alla Pro Patria Busto Arsizio, ma terminando, a sorpresa, i play-off promozione in semifinale contro la quarta classificata, il , vincitrice nella gara di ritorno a Ravenna per 2-1. Molte, per\u00f2, sono le note positive di quella stagione, tra cui l'approdo dell'allenatore Gianluca Atzori in Serie A nel e la vittoria della classifica dei cannonieri da parte del bomber Francesco Zizzari, passato poi al Pescara.\nL'inizio della stagione 2009-2010 viene subito compromesso dal decesso dell'attaccante di origine albanese Filipi, morto all'et\u00e0 di 20 anni in un incidente stradale a Cervia, mentre era in compagnia di Scappini. Questo avvenimento influenzer\u00e0 il campionato dei giallorossi: dopo un girone d'andata chiuso a ridosso della zona play-off, la squadra crolla nel girone di ritorno, vincendo appena una delle diciassette partite, ma conquistando ugualmente la salvezza diretta.\nGli anni duemiladieci.\nLa stagione 2010-2011 vede il Ravenna partire bene in campionato e disputare un buon girone d'andata, ma nel girone di ritorno si ha un calo che porta a risultati altalenanti e discontinui. All'ultima giornata, con una posizione di met\u00e0 classifica, la squadra vince, ma poi arriva una caduta nel peggiore dei modi: 7 punti di penalizzazione per illecito sportivo fanno crollare rovinosamente i romagnoli al quattordicesimo posto, condannandoli a disputare i play-out in una posizione che avrebbe dovuto essere occupata dal . Il Ravenna conquista comunque un posto in Prima Divisione anche per la stagione successiva: infatti, dopo la sconfitta per 0-1 in Alto Adige, vince 2-1 al Benelli con un gol realizzato al 95' su rigore e, sfruttando il vantaggio derivante dal miglior piazzamento in classifica, condanna il S\u00fcdtirol (poi ripescato) alla Seconda Divisione.\nLo Scandalo calcioscommesse scoppiato nell'estate 2011 che ha portato all'arresto del Direttore Sportivo Giorgio Buffone e ha visto tra gli indagati molti personaggi legati all'organigramma societario, accelera la cessione del club che passa dalle mani di Gianni Fabbri al \"Gruppo Aletti\" che si concretizza il 1\u00ba luglio 2011 con l'ufficialit\u00e0 di Sergio Aletti come nuovo Presidente. Per intraprendere questa nuova sfida in prima persona, Aletti ha rimesso gli incarichi da membro del C.d.A. e da vicepresidente del , facendo cos\u00ec venir meno ogni vincolo di tipo federale.\nIl 18 luglio 2011 il Consiglio Federale decide di non ammettere il club giallorosso nei campionati professionistici per un ritardo di due giorni nei pagamenti, la societ\u00e0 presenta subito ricorso dichiarandosi ottimista, ma il 25 luglio arriva la conferma della non ammissione. Inoltre il 9 agosto viene escluso dal campionato di competenza come condanna per lo scandalo \"Scommessopoli\". In base a questi fatti, il 12 agosto, viene iscritto in Serie D. Ma la squadra disputa un campionato fallimentare, culminato con la retrocessione in Eccellenza a seguito della disputa dei play-out con la Virtus Pavullese. Dopo il 2-2 dell'andata, infatti, il 26 maggio al Benelli va in scena l'ultimo, drammatico, capitolo della stagione pi\u00f9 travagliata per la storia dei colori giallorossi. Ai quali sarebbe bastato anche un pareggio per salvare la categoria: e invece finiscono per perdere in casa 2-3, con rigore decisivo realizzato al 95' dagli ospiti: ovvero, il modo pi\u00f9 beffardo per salutare la Serie D. Dopo l'amarezza della retrocessione sul campo, il 29 giugno 2012 il Ravenna viene dichiarato fallito per la massa debitoria dal tribunale di Ravenna e cancellato da tutti i campionati italiani.\nDalla Promozione Emilia-Romagna alla Serie C (2012-2017).\nA seguito dell'esclusione da tutti i campionati del \"Ravenna Calcio\", nel luglio 2012 il sindaco della citt\u00e0 romagnola, Fabrizio Matteucci insieme a Giorgio Bartolini ed Alessandro Brunelli, crea una nuova Societ\u00e0 Cooperativa, denominata provvisoriamente \"Ravenna Sport 2019\", che viene iscritta al campionato di Promozione. L'anno indicato nella denominazione \u00e8 un chiaro riferimento a quello in cui la citt\u00e0 romagnola potrebbe diventare \"Capitale Europea della Cultura\". Il nuovo allenatore \u00e8 il romagnolo Angelo Affatigato, classe 1976, alla sua prima esperienza in panchina, ex giocatore giallorosso (era nella \"rosa\" nella stagione precedente, quella del fallimento, e vi gioc\u00f2 anche dal 2003 al 2007). Non viene adottato alcun logo, sulla maglia prodotta dalla bolognese Macron compare infatti solo il nome della citt\u00e0.\nInserito nel girone D, dopo un campionato pieno di vittorie e con una sola sconfitta al passivo, il 21 aprile 2013 il Ravenna, battendo per 2-1 in trasferta a Villa Verucchio la Sant'Ermete Sanvitese, ottiene, con quattro giornate d'anticipo, la promozione in Eccellenza.\nIntanto, il 25 maggio 2013 muore in circostanze misteriose l'ex patron Sergio Aletti, 53 anni, ultimo presidente prima del fallimento. A soli cinque giorni di distanza muore un altro ex presidente, Daniele Corvetta, 74 anni, fautore delle pagine pi\u00f9 belle del calcio a Ravenna, proprietario del club dal 1990 al 2000.\nL'11 luglio Giannantonio Mingozzi, vicesindaco di Ravenna, si aggiudica, per la cifra di 1.500 euro, l'asta che aveva ad oggetto il marchio del Ravenna Calcio, quello con il logo del comune racchiuso in un ovale rosso, ovvero l'unico che compare nel registro dei marchi nazionali tenuto dal Ministero dello Sviluppo Economico - Ufficio Italiano Brevetti e Marchi, in rappresentanza di un gruppo di sportivi ravennati che nei mesi precedenti aveva rilevato in blocco dal fallimento tutti gli storici trofei del calcio ravennate per poi donarli all'attuale propriet\u00e0. Non si ha notizia invece dell'altro logo, quello storico della vecchia Unione Sportiva Ravenna (e amato dai tifosi) con i due leoni arrampicati sul pino e il motto latino \"Iterum rudent leones\".\nIl 9 agosto la societ\u00e0 cambia denominazione in \"Societ\u00e0 Cooperativa Sportiva Dilettantistica Ravenna Football Club 1913\". Con l'occasione viene effettuato un restyling del marchio.\nIl campionato 2013-2014, in Eccellenza, non si dimostra un campionato di gloria, i ravennati non riescono a raggiungere il primo posto, ma neanche il secondo posto per giocare i play-off, e termina quarta a causa di una differenza reti sfavorevole, essendo arrivata a pari punti con il Massa Lombarda.\nIl campionato 2014-2015 si rivela migliore di quello precedente dato che il Ravenna riesce ad arrivare secondo conquistando la Serie D vincendo i play-off sia all'andata che al ritorno: prima con la vittoria per 2-1 in Toscana contro il Ghivizzano, e poi vincendo in casa per 2-0. Nella stagione 2015-2016 il Ravenna si iscrive al campionato di Serie D. La stagione inizia bene con un 2-1 al Legnano, ma dopo qualche tempo viene esonerato il tecnico Marsili per scarsi risultati e sostituito con Mosconi; la stagione termina con una salvezza senza disputare i play-out.\nNella stagione 2016-2017, i giallorossi guidati da Mauro Antonioli partono in sordina all'inizio del campionato. In seguito, il Ravenna recupera numerose posizioni di classifica, fino a raggiungere la zona play-off. Dopo aver tallonato l'Imolese e il Delta Rovigo, rispettivamente prima e seconda in classifica, alla terzultima giornata i romagnoli sorpassano entrambi gli avversari nella corsa al titolo. Il 30 aprile 2017, pareggiando sul campo neutro di Russi nel derby contro la Ribelle, ed approfittando della contemporanea sconfitta della compagine imolese e di quella rodigina, la squadra ravennate \u00e8 matematicamente promossa in Serie C, dopo sei anni d'assenza. Il 1\u00ba giugno 2017, il Ravenna si iscrive al campionato di Serie C trovando difficolt\u00e0 all'inizio del campionato ma portando alla salvezza la squadra che giunge fon 5 giornate di anticipo. Per la stagione successiva, l'allenatore Antonioli non viene confermato e al suo posto viene presentato Luciano Foschi.\nDal secondo anno in Serie C con i play-off ad oggi (2018-2020).\nNella stagione 2018-2019, con l'allenatore laziale la squadra raggiunge nel suo secondo campionato consecutivo in Serie C, il 7\u00ba posto in classifica che vale la qualificazione ai playoff. La prima sfida termina con un pareggio casalingo contro la Lane Rossi Vicenza per 1-1 davanti a un Benelli gremito che vale il passaggio del turno. Il secondo confronto termina con un 0-0 contro la Feralpisal\u00f2, risultato che sancisce la fine della corsa ai play off per i giallo rossi. La stagione successiva 2019-2020 la squadra, sempre affidata a Luciano Foschi, fatica a ingranare e rimane costantemente nei bassi fondi della classifica. Dopo un inizio abbastanza entusiasmante con le vittorie esterne contro Padova e Triestina, la squadra sprofonda in un trend di risultati negativi. Solo il mercato di Gennaio 2020, caratterizzato da un cospicuo investimento di riparazione porta ad un netto potenziamento della rosa e con esso ad un lieve miglioramento dei risultati. Il 23 Febbraio 2020 il Ravenna FC gioca in casa contro la Triestina perdendo 1-0; sar\u00e0 l'ultima gara della stagione 2019-2020 prima del lockdown causato dalla pandemia Covid-19. Il contesto delicato e le incertezze economiche, sociali e finanziarie portano la FIGC a decidere per la sospensione del campionato trasformatasi, causa l'acutizzarsi della pandemia, in annullamento di tutti i tornei. Con questa decisione le attivit\u00e0 di preparazione anche a distanza vengono sospese. Successivamente per\u00f2 a seguito del miglioramento della curva epidemiologica, la federazione ritorna sui suoi passi, decretando ufficialmente il prosiecuo e termine dei campionati di Serie A e Serie B e la disputa dei play off e dei play out per la Serie C. I giallorossi si ritrovano dopo mesi di allenamenti da casa in streaming e dopo un periodo di sospensione totale di tutte le attivit\u00e0 di allenamento, ad affrontare 2 gare di play out secche; andata e ritorno contro il Fano. L'andata la formazione bizantina perde 2-0 a Fano, il ritorno termina 1-0 sempre per i marchigiani sul campo del Benelli. Entrambe le partite vengono disputate a porte chiuse. Il Ravenna viene retrocesso in Serie D. Dopo mesi difficili e con un futuro incerto per la societ\u00e0, a seguito dell'ottimo piazzamento in classifica dettato da un insieme di indici ed elementi valutativi sullo stato di \"salute\" dell'azienda, anche a causa del fallimento di Robur Siena e Sicula Leonzio, la societ\u00e0 di viale della Lirica si ritrova insieme alla Giana Erminio, ad essere riammessa al campionato di Serie C. La panchina viene cos\u00ec affidata al tecnico di Gabicce Mare Giuseppe Magi. L\u2019inizio di stagione non \u00e8 entusiasmante. I giallorossi vengono sconfitti per 0-3 a tavolino alla prima di campionato dal S\u00fcdtirol a causa dello schieramento dell\u2019attaccante belga Mokulu, il quale doveva scontare ancora una giornata di squalifica dal campionato precedente (Ravenna che comunque aveva perso 1-2 il match). La prima vittoria per il Ravenna arriva alla terza di campionato, 2-1 sulla Vis Pesaro. I risultati per\u00f2 non sono soddisfacenti e dopo la pesante sconfitta per 4-0 nel derby romagnolo con il Cesena ed appena 9 punti in 11 partite, il presidente Brunelli decide per l\u2019esonero di Magi a favore del tecnico Leonardo Colucci (allenatore del Pordenone che usc\u00ec sconfitto solamente ai rigori in Coppa Italia contro l\u2019Inter). La squadra per\u00f2 sembra dare piccoli segnali solamente dopo il mercato di gennaio, con l\u2019arrivo del difensore Roberto Codromaz e del portiere Matteo Tomei dalla Juve Stabia, il ritorno di Matteo Boccacini, difensore che si trovava in D al Prato, Alessio Benedetti, mediano in arrivo dalla Paganese. Altro acquisto Gianluca Esposito dalla Paganese assieme a Ludovico Rocchi dalla Sambenedettese, entrambi centrocampisti. In attacco arriva Christian Cesaretti sempre dalla Paganese.\nIl Ravenna sembra aver trovato la quadra soprattutto in difesa dove subisce poco ma il problema resta l\u2019attacco, difatti colleziona molti pareggi senza mai trovare i 3 punti. La \u201cmazzata\u201d definitiva arriva prima con la rottura del crociato di Cesaretti ed in seguito con la squalifica per doping di Mokulu, fino ad allora l\u2019unico a tenere in piedi l\u2019attacco giallorosso. Deludono i vari Ferretti, Marozzi, Martignago, Meli, Sereni. La condanna per il Ravenna arriva sempre contro il Cesena, partita che i leoni bizantini conducevano per 2-0 fino al novantesimo (doppietta di Papa) e che si sono ritrovati a pareggiare per 2-2 al termine. Il Ravenna a questo punto ultimo si trova a giocare il tutto per tutto all\u2019ultima di campionato contro il Carpi. Il Ravenna per non retrocedere direttamente deve per forza vincere ma deve sperare anche che l\u2019Arezzo a Cesena perda. I risultati finali sono 2-1 per il Ravenna (gol al novantesimo di Marcello Sereni) e 3-1 per il Cesena sull\u2019Arezzo. Ravenna ai play-out e Arezzo in Serie D. I play-out vedono il Ravenna accoppiato con il Legnago.\nAndata vinta dal Legnago per 0-1 a Ravenna cos\u00ec come il ritorno, vinto 3-0 dai veneti in casa. Il Ravenna retrocede cos\u00ec per il secondo anno consecutivo in Serie D.\nColori e simboli.\nColori.\nI colori del Ravenna sono il giallo e il rosso, che sono i colori del comune di Ravenna.\nSimboli ufficiali.\nStemma.\nLo stemma del Ravenna ricalca fedelmente quello che \u00e8 l'emblema cittadino, ovvero i due leoni rampanti ed in mezzo ad essi il pino.\nInno.\nL'inno del Ravenna si intitola \"Forza Grande Ravenna\".\nStrutture.\nStadio.\nDal 1931 al 1966 il teatro delle gesta giallorosse \u00e8 stato lo stadio della Darsena, il pi\u00f9 glorioso degli stadi nella storia dell'Unione Sportiva Ravenna. Dal 1966 a tutt'oggi lo stadio del Ravenna \u00e8 il Bruno Benelli.\nSociet\u00e0.\nOrganigramma societario.\nDi seguito l'organigramma societario tratto dal sito internet ufficiale:\nSponsor.\nDi seguito la cronologia parziale di sponsor tecnici e commerciali:\nSettore giovanile.\nIl settore giovanile del Ravenna \u00e8 composto da otto formazioni: Berretti, Esordienti, Pulcini, Under-13, Under-14, Under-15, Under-16 e Under-17.\nSezione femminile.\nLa societ\u00e0 a partire dal campionato di Serie B 2018-2019 ha costituito la propria sezione femminile, dopo aver rilevato il titolo sportivo dal San Zaccaria.\nDiffusione nella cultura di massa.\nLa squadra giallorossa viene citata nel film \"Ma che bella sorpresa\" del 2015; durante una delle scene finali, il protagonista Guido (impersonato da Claudio Bisio) tifoso milanista, sta seguendo un'amichevole estiva tra e Ravenna.\nAllenatori e presidenti.\nDi seguito l'elenco degli allenatori e dei presidenti.\nStatistiche e record.\nStatistiche individuali.\nDi seguito i primatisti di presenze e reti.\nTifoseria.\nStoria.\nA Ravenna il tifo organizzato nacque ufficialmente nel 1982, quindi molto pi\u00f9 tardi rispetto ad altre realt\u00e0 corregionali, con l'avvento dei \"Supporters Ravenna\", primo gruppo a fare capolino nella citt\u00e0 dei mosaici. Nel 1985 nacque il \"Porky's Group\", che and\u00f2 saldamente ad affiancarsi al gruppo pioniere. Durante gli anni ottanta si formarono altri gruppi minori che ebbero vita relativamente breve; tra questi meritano una menzione i \"Devils Supporters\" e gli \"Sconvolts\".\nI primi anni novanta coincisero con la grande scalata alla Serie B, che entusiasm\u00f2 una citt\u00e0 che aveva vissuto il calcio come un elemento marginale ed anim\u00f2 la Curva Nord. Nacque la \"Fossa Bizantina\", che divent\u00f2 ben presto il gruppo trainante della tifoseria. In seguito venne contornata da una miriade di piccoli gruppetti, tra i quali spiccavano i \"Viking\", la \"Giovent\u00f9 Bizantina\", il \"Bigfoot Group\", il \"Funky Group\", le \"Screaming Girls\", il \"Nucleo Ribelle\", il \"Gruppo della Madonna\" e la \"Brigata Sclerotica\". Nel 1994 gli esponenti di questi ultimi tre gruppi, assieme a quelli della Fossa Bizantina, presero la decisione di riunirsi e di accorpare le diverse piccole realt\u00e0 che costellavano la curva sotto la denominazione di \"Ultras Ravenna\", gruppo che si \u00e8 dissolto il 21 dicembre 2021.\nIl fallimento del 2001 non modific\u00f2, se non numericamente, l'assetto del tifo ravennate. Un paio di sezioni satellite degli Ultras Ravenna, \"Solarolo Crew\" e \"San Bartolo\", completano il mosaico della Curva Nord.\nEsiste inoltre un gruppo chiamato \"Ultras Sez. Milano\" formato da tifosi della squadra ravennate provenienti da Milano, gruppo che quando si presenta alle partite si affianca agli \"Ultras Ravenna 1994\" in Curva Mero.\nIl 4 ottobre 2015 un gruppo di studenti ravennati fond\u00f2 una nuova sezione, denominata \"Nuova Guardia Giallorossa\" presente sia in casa che in trasferta.\nDal momento della sua tragica morte, avvenuta nel 2002 a seguito di un incidente stradale, la Curva \u00e8 intitolata a Vittorio Mero, compianto giocatore giallorosso e capitano ai tempi della Serie B.\nGemellaggi e rivalit\u00e0.\nGli ultras giallorossi sostengono amicizie con le tifoserie di , , , , e .\nLe rivalit\u00e0 pi\u00f9 forti sono quelle con i vicini cesenati (il derby pi\u00f9 sentito, dagli anni '90) e i corregionali forlivesi (derby storico), poi i ferraresi (ostilit\u00e0 fortissima nonostante la citt\u00e0 estense sia fuori dai confini romagnoli). Ulteriore rivalit\u00e0 da menzionare \u00e8 quella con i riminesi (il cosiddetto derby della Riviera Romagnola, una volta le tifoserie erano gemellate), inoltre fra le altre numerose faide spiccano trevigiani, padovani, modenesi, parmensi, reggiani, veneziani, anconetani pesaresi, triestini, sambenedettesi e rosetani."}
{"id": "39266", "revid": "125772148", "url": "https://it.wikipedia.org/wiki?curid=39266", "title": "Associazione Calcio Reggiana 1919", "text": "LAssociazione Calcio Reggiana 1919, meglio nota come Reggiana, \u00e8 una societ\u00e0 calcistica italiana con sede nella citt\u00e0 di Reggio Emilia, in Emilia-Romagna. Milita in Serie C, la terza divisione del campionato italiano.\nRifondata nell'agosto del 2018 come \"Reggio Audace Football Club\", eredita la tradizione sportiva della storica \"Associazione Calcio Reggiana\", estromessa al termine del campionato di Serie C 2017-2018 per motivi finanziari e successivamente sciolta, e a sua volta creazione del lodo Petrucci per recuperare una tradizione sportiva che risale al 1919. Vanta la 40\u00aa miglior tradizione sportiva in Italia.\nAnche nota col soprannome di \"Regia\", ha per colore sociale il granata, gioca le partite casalinghe al Mapei Stadium - Citt\u00e0 del Tricolore. Promossa per la prima volta nella massima serie italiana (a gironi) nella stagione 1920-1921, conta in questa categoria 7 apparizioni, l'ultima delle quali nella stagione 1996-1997, annoverando come miglior piazzamento il 14\u00ba posto della stagione 1993-1994; a livello nazionale, nel suo palmar\u00e8s la societ\u00e0 vanta un campionato di Serie B e uno di Serie C a \"girone unico\", nonch\u00e9 una Supercoppa di Serie C2.\nStoria.\nDagli anni 1910 agli anni 1940: gli inizi e l'esperienza in massima serie.\nL\"Associazione Calcio Reggiana\" venne fondata il 25 settembre 1919 a seguito della fusione tra il \"Reggio Foot-Ball &amp; Cricket Club\" e l\"Audace Reggio\", ove tra i fondatori storici figurava Severino \"Umberloun\" Taddei. La neonata formazione riprese lo storico colore sociale del Reggio, il granata (nonostante le fugaci prime uscite furono verosimilmente in maglia nera, tinta ereditata dalla \"Juventus Reggio\" a sua volta oggetto di una precedente fusione), e and\u00f2 a giocare sul campo dell'Audace, il Mirabello.\nAppena nata, negli anni 1920 la squadra approd\u00f2 subito dalla Serie C alla B. In questo decennio la Reggiana raggiunse poi, per la prima volta, la massima serie nel campionato 1923-1924, disputando due stagioni nelle allora principali categorie italiane a gironi plurimi, la Divisione Nazionale. Nei primi due campionati di massima serie si segnalarono, oltre al grande Felice Romano, gli austriaci Powolny e Huber, quest'ultimo richiamato in patria dopo sole tre gare. Dopo la retrocessione del 1926, la Reggiana torn\u00f2 subito in massima serie grazie al portiere e allenatore Vilmos Szisgmond, cecoslovacco, ma anche al goleador Stefano Aigotti, che passer\u00e0 al Milan e sar\u00e0 l'unico rossonero a segnare tre gol in un derby all'Inter. Poi due campionati deludenti, il primo con le retrocessioni bloccate e il secondo segnato dalla retrocessione in B. Per i successivi sessant'anni, rimarr\u00e0 questo il massimo traguardo della storia granata. Proprio in quel periodo Felice Romano fu il primo, e finora unico, calciatore del club a vestire la maglia azzurra della Nazionale A.. Nel 1930 la Reggiana conosce una nuova retrocessione in Serie C, dove la squadra granata rimarr\u00e0 fino al 1940, quando sotto la guida di Vanicek e con Lusetti (Gatto magico) in porta, il terzino Duo, il mediano Malagoli (Scheggia), agguant\u00f2 la cadetteria. Due anni di B, segnati dal ritorno di C\u00e8na Violi, e poi nel 1942 ancora Serie C.\nAnni 1950.\nLa storia \"moderna\" della Reggiana incominci\u00f2 nell'immediato periodo postbellico, nei primi anni 1950. Nel secondo dopoguerra la Reggiana milita per molti anni nel campionato di Serie B, sfiorando in varie occasioni la promozione nella massima categoria (che veniva sempre a mancare nelle battute conclusive) lanciando numerosi giovani calciatori e rivitalizzando \"vecchie\" glorie (ricordiamo fra gli altri Amleto Frignani e Guido Vincenzi (entrambi nazionali), Martiradonna e Greatti, che vinceranno lo scudetto col Cagliari, Dante Crippa, il dottore Lamberto Boranga, Flaviano Zandoli, Roberto Mozzini, Francesco Romano, Andrea Carnevale, Giancarlo Corradini e Giovanni Francini).\nNella stagione 1952-1953 la Reggiana conoscer\u00e0 il momento pi\u00f9 buio della sua storia, fu infatti retrocessa in IV Serie per un presunto illecito sportivo denunciato dai dirigenti del Parma al termine di una sfida contro la squadra crociata vinto dalla Reggiana; non furono addotte mai prove convincenti, ma tanto bast\u00f2 a un dirigente nazionale della Lega Calcio parmense per disporre la retrocessione dei granata. Dall'episodio della retrocessione combinata nacque una forte rivalit\u00e0 tra i tifosi granata e quelli del Parma, ancora oggi molto sentita, che si acuisce anche nel secolare campanilismo che perdura tra le due citt\u00e0 e che ha sua espressione nel derby dell'Enza. La squadra granata impiegher\u00e0 ben tre anni per rimediare al torto subito e ritornare in III serie, collezionando anche magre figure nei campetti di provincia di mezza Italia. Alla fine la squadra, capeggiata da un allenatore, per ironia della sorte parmense, Luigi Del Grosso ritorner\u00e0 in Serie C nella stagione 1955-1956 dopo gli spareggi di Bolzano. Luigi Del Grosso sieder\u00e0 in panchina ancora per qualche anno e diverr\u00e0 anche direttore sportivo della Reggiana, contribuendo a rafforzare la squadra nel campionato di cadetteria da lui conquistata nella stagione 1957-1958. La \"vendetta\" granata arriver\u00e0 (sempre per mano di Del Grosso) nel campionato cadetto 1958-1959 con la vittoria dei granata in entrambi gli incontri disputati contro i crociati che costrinsero il Parma a un'affannosa lotta per la salvezza che giunse solo nel finale del torneo e ancora nella stagione 1959-1960 replicando i derby vittoriosi dell'anno precedente.\nAnni 1960 e 1970: mancate promozioni e sofferte salvezze.\nGli anni 1960 e 1970 scivolarono via tra mancate promozioni in Serie A \u2013 una costante nella lunga storia granata\u00a0\u2013 alternate da qualche retrocessione in C ma per lo pi\u00f9 vissuti in buoni campionati di Serie B. Rimarranno a lungo nei ricordi dei tifosi reggiani le promozioni in massima categoria mancate nelle stagioni 1960-1961, 1968-1969 e 1971-1972; nel '61 la Reggiana giunge quarta a tre punti al Palermo (quando vi era a pari merito a due giornate dal termine), nel '69 la compagine granata ripet\u00e9 il piazzamento, stavolta a un solo punto dal (complici tre pareggi nelle ultime quattro partite), mentre nel '72 sono due sconfitte alla terz'ultima e alla penultima di campionato a pregiudicare il sogno della promozione ai granata.\nDa quell'annata dal triste epilogo la Reggiana non combatter\u00e0 pi\u00f9 per la Serie A per i successivi diciassette anni che vivr\u00e0 tra salvezze sofferte in B e lotte per la promozione in Serie C. La Reggiana retrocede con largo anticipo dalla cadetteria nella stagione 1975-1976 dopo che nei due anni precedenti era giunta la salvezza all'ultima giornata ad (1973-1974) e nello spareggio contro l'Alessandria a San Siro (1974-1975). Non riesce ai granata il ritorno immediato in Serie B sebbene nei primi tre anni di C, che nel frattempo si divide in C1 e C2, ci vada vicino per ben due volte nel 1978 e nel 1979, con un terzo e un quarto posto.\nAnni 1980: la risalita.\nL'inizio degli anni 1980 coincider\u00e0 con una nuova promozione in Serie B. La Reggiana, guidata in panchina da Romano Fogli, vinse il campionato di C1 per poi salvarsi nella successiva stagione cadetta, grazie a un pareggio 0-0 ottenuto all'ultima giornata in casa del Pisa. In quella Reggiana si misero in luce molti giocatori di talento tra i quali Gianfranco Matteoli e Andrea Carnevale. Nel 1982 si verific\u00f2 un cambio della guardia ai vertici societ\u00e0 granata: a prendere le redini della Reggiana fu Giovanni Vandelli, imprenditore ceramico, che diverr\u00e0 uno dei presidenti pi\u00f9 amati dai tifosi, nonostante i suoi anni di presidenza coincidano con risultati non esaltanti. Vandelli non lesin\u00f2 in passione e investimenti eppure la squadra retrocedette in C1 e inizi\u00f2 a mettere in fila una serie di stagioni mediocri durante i restanti anni della sua presidenza.\nIl 1988 sar\u00e0 l'anno di un nuovo cambio societario, con la nuova propriet\u00e0 che guider\u00e0 la Reggiana tra la fine del decennio e i primi anni 1990, e che porter\u00e0 alla scrittura della miglior pagina di storia granata. Quegli anni infatti coincideranno con il periodo pi\u00f9 glorioso della lunga storia granata, il club, in cui militarono Fabrizio Ravanelli, Michele Zanutta, Walter De Vecchi, Andrea Silenzi, Giuseppe Scienza, Fernando De Napoli, Dario Morello, Francesco Antonioli, Eugenio Sgarbossa e Luca Bucci, prima ottenne una promozione dalla C1 alla B, per poi sfiorare per due campionati l'approdo in Serie A. Il ciclo che port\u00f2 pi\u00f9 lustro sportivo alla Reggiana ebbe inizio alla fine degli anni 1980 con l'acquisizione da Giovanni Vandelli della maggioranza della Reggiana da parte della finanziaria Finsport (creata dal senatore Walter Sacchetti e compartecipata dagli industriali Veroni e Morini) e con la presidenza di Ermete Fiaccadori e si concluse all'inizio del decennio successivo, a promozione in massima serie ottenuta, con la cessione della maggioranza azionaria agli imprenditori friulani Franco Dal Cin e ai fratelli Fantinel.\nAnni 1990.\nL'appuntamento con la Serie A per la Reggiana arriv\u00f2 finalmente nella primavera del 1993 al Manuzzi col , al termine di un campionato che si concluse con la vittoria della Serie B 1992-1993. Il vecchio Mirabello e tutta la citt\u00e0 esplosero in una grande festa del popolo granata nella quale non furono lesinati grandi festeggiamenti e ovazioni ai propri beniamini per il ritorno nella massima serie nazionale, a ben sessantaquattro anni di distanza dall'ultima apparizione. Allenatore di quella storica compagine fu Giuseppe Marchioro il quale sedeva sulla panchina granata dalla Serie C1 1988-1989, e che scrisse con la promozione in Serie A dei granata una pagina gloriosa nella storia della Reggiana. Al termine di questa stagione cos\u00ec importante per la storia granata si verific\u00f2 anche un clamoroso passaggio societario tra la finanziaria locale Finsport e il sodalizio imprenditoriale friulano composto da Franco Dal Cin e dai fratelli Fantinel. Dal Cin, personaggio discusso e inviso al tifo organizzato granata rimarr\u00e0 a capo della Reggiana fino all'avvento di Cimurri e Foglia nei primi anni 2000.\nIl ritorno in Serie A dopo 64 anni.\nAll'esordio nel campionato di Serie A 1993-1994 a \"girone unico\", la formazione emiliana schier\u00f2 un gruppo affiatato di giocatori tra i quali spiccavano il fuoriclasse portoghese Paulo Futre e alcuni talentuosi giocatori quali Michele Padovano, Massimiliano Esposito, Gianluca Cherubini, il veterano Luigi De Agostini nonch\u00e9 il giovane portiere Cl\u00e1udio Taffarel il quale, alla fine della stagione, si laure\u00f2 campione del mondo con il Brasile. Fu proprio quest'ultimo a contribuire in modo determinante alla salvezza della squadra che avvenne il 1\u00ba maggio 1994 a San Siro contro il Milan di Fabio Capello: la Reggiana infatti si impose vincendo per la prima volta nella sua storia contro la compagine meneghina con il risultato di 0-1 (gol di Massimiliano Esposito). La squadra granata termin\u00f2 quel campionato al tredicesimo posto, appaiata all'Inter, sia in termini di punti totali (31), che di punti e di reti negli scontri diretti (Inter-Reggiana 2-1, Reggiana-Inter 1-0), ma con una peggiore differenza reti complessiva, salvandosi a discapito del Piacenza. Da parte piacentina vi furono notevoli polemiche ma la Reggiana vinse con merito contro un Milan determinato a non perdere tra le mura amiche.\nLa Reggiana del 1994-1995 non emul\u00f2 quella dell'anno precedente, complice anche l'infortunio occorso al suo bomber Padovano; alla settima giornata (dopo aver raccolto solo un punto contro la Fiorentina), dopo sette stagioni, viene esonerato l'allenatore Giuseppe Marchioro (in sella alla squadra granata dalla stagione 1988-1989) e viene chiamato Enzo Ferrari (che poi lascer\u00e0 spazio all'allenatore della primavera Cesare Vitale). Nonostante gli acquisti estivi di Francesco Antonioli, Fernando De Napoli e Sunday Oliseh, nel primo campionato in cui si assegnavano i tre punti per la vittoria i granata ne raccolsero soltanto 18, finendo la stagione al penultimo posto (a sedici punti dal Foggia terzultimo, davanti solo al Brescia a 12 il quale stabil\u00ec il record negativo di punti in Serie A). Nello stesso anno fu inaugurato nella gara casalinga contro la Juventus il nuovo Stadio Giglio, primo impianto di propriet\u00e0 di una societ\u00e0 di calcio in Italia (il match termin\u00f2 con la vittoria dei bianconeri per 2-1).\nDopo la retrocessione in Serie B 1995-1996, l'anno seguente sulla panchina della Reggiana fu posto un giovane allenatore reggiano, alla sua prima esperienza in una squadra di club, Carlo Ancelotti. Ancelotti, al termine di una lunga rimonta durante il campionato, riusc\u00ec a riportare immediatamente la Reggiana nella massima serie. La stagione cominci\u00f2 davvero male per i granata, i quali alla 7\u00aa giornata dopo la pesante sconfitta subita per 4-1 con il Pescara, si ritrovarono ultimi in classifica, la societ\u00e0 per\u00f2 riconferm\u00f2 la fiducia ad Ancelotti e la settimana successiva la squadra colse la sua prima vittoria stagionale in casa contro il dell'ex-allenatore Giuseppe Marchioro (col risultato di 3-0) e inizi\u00f2 un lungo inseguimento che la port\u00f2, gi\u00e0 al termine nel girone di andata, a conquistare la vetta della classifica. Nel girone di ritorno i risultati furono piuttosto altalenanti ma la Reggiana riusc\u00ec a conservare il 4\u00ba posto in classifica e conquist\u00f2 la matematica promozione in Serie A 1996-1997 con una giornata di anticipo, vincendo per 1-0 al \"Bentegodi\" contro l'Hellas Verona, gi\u00e0 promosso la settimana\nprecedente e battendo la concorrenza della Salernitana. Il gol della promozione venne realizzato da un giovane Pietro Strada, protagonista assoluto di quella stagione insieme al centravanti russo Igor' Simutenkov, al difensore Angelo Gregucci, all'esperto portiere Marco Ballotta e ai centrocampisti Leonardo Colucci e Marco Schenardi.\nNella stagione 1996-1997 Ancelotti pass\u00f2 ad allenare il , sicch\u00e9 la societ\u00e0 dovette cos\u00ec affidarsi al tecnico romeno Mircea Lucescu. La squadra che aveva ottenuto la promozione l'anno prima venne in gran parte smantellata e malamente ricostruita ingaggiando dall'estero elementi esperti ma a fine carriera, come Georges Gr\u00fcn e Dietmar Beiersdorfer, oppure calciatori che si rivelarono autentiche delusioni quali Michael Hatz, Franz Carr e Adolfo Valencia (quest'ultimo ex-Bayern Monaco, squadra con la quale aveva vinto la Bundesliga nella stagione 1993-1994, nonch\u00e9 centravanti della nazionale colombiana a USA '94) che non riuscirono a incidere positivamente sulle sorti della Reggiana. Ad aggravare la situazione di questa stagione tribolata, nel mercato di novembre la societ\u00e0 cedette anche il centravanti Sandro Tovalieri ai diretti concorrenti del Cagliari e il centrocampista Marco Schenardi al Bologna, senza sostituirli in maniera adeguata, completando cos\u00ec l'opera di smantellamento della squadra e avviando un rapido declino delle possibilit\u00e0 di permanenza in massima serie. L'avventura di Lucescu sulla panchina granata dur\u00f2 solo una decina di partite (solo 4 i punti conquistati), e venne poi sostituito da Francesco Oddo dopo la sconfitta per 0-2 contro il . La Reggiana visse il momento migliore della stagione solo durante i primi mesi del 1997, a cavallo tra i due gironi, quando ottenne le uniche due vittorie della stagione (contro Perugia e Verona, entrambe fuori casa) e mantenne cos\u00ec vive, almeno virtualmente, le speranze di salvezza. La partita che decise definitivamente la stagione fu l'incontro casalingo con il Piacenza, che venne disputato su campo neutro a causa della squalifica del Giglio come diretta conseguenza degli scontri tra tifosi e del lancio di rubinetti in campo durante il derby con il Parma di qualche settimana prima: l'incontro si concluse sullo 0-0 e la Reggiana, che era obbligata a vincere, da quel momento rest\u00f2 inchiodata a fondo classifica, retrocedendo quindi mestamente e con largo anticipo sulla fine del campionato in Serie B.\nNel campionato di Serie B 1997-1998 confidando nella presenza di giocatori quotati tra i quali Filippo Galli, Alberigo Evani, Igor' Simoutenkov e Gianluca Berti l'obiettivo dichiarato da subito fu la promozione in Serie A. A inizio stagione la squadra ottenne invece risultati disastrosi e scivol\u00f2 addirittura in zona retrocessione dopo la sconfitta per 1-0 in casa contro il Genoa (fino a quel momento ultimo in classifica) e quella per 2-1 con la Lucchese, che lasci\u00f2 la Reggiana al penultimo posto in classifica. La societ\u00e0 cerc\u00f2 di correre ai ripari sostituendo Francesco Oddo con Franco Varrella, la mossa sembr\u00f2 funzionare difatti la squadra rimont\u00f2 in classifica e, trascinata dai gol di Giacomo Banchelli, arriv\u00f2 nei pressi della zona promozione gi\u00e0 al termine del girone di andata. Alla ventiduesima giornata la Reggiana batt\u00e9 per 3-2 il Ravenna a domicilio e raggiunse il quarto posto in classifica, l'ultimo utile per la promozione, in compagnia del Torino. Tuttavia la squadra a questo punto, inizi\u00f2 a perdere colpi e si stacc\u00f2 progressivamente dalla lotta per la promozione, perdendo gli scontri diretti del girone di ritorno contro Perugia e Torino (coi piemontesi la sconfitta fu decisiva, a sole quattro giornate dal termine), e addirittura subendo uno 0-2 casalingo dal Padova, fanalino di coda che a fine stagione retroceder\u00e0 in Serie C1. La Reggiana chiuse cos\u00ec la stagione con altre due sconfitte e un anonimo undicesimo posto in classifica.\nLa stagione 1998-1999 che avrebbe dovuto essere quella del rilancio delle ambizioni di promozione in Serie A alla fine si concluder\u00e0 addirittura con la retrocessione in Serie C1 dei granata, nonostante l'avvicendamento di tanti giocatori impiegati (fra cui atleti di rilievo come Angelo Carbone, Igor Protti e Angelo Pagotto) e di ben tre allenatori durante l'anno. La stagione inizi\u00f2 con in panchina il confermato Franco Varrella e la Reggiana alla terza giornata conquist\u00f2 una bella vittoria per 5-2 contro l'Hellas Verona (poi vincitore del campionato) al Bentegodi. La squadra tuttavia entr\u00f2 ben presto in un periodo negativo che port\u00f2 all'esonero di Varrella, sostituito da Attilio Perotti. La Reggiana, nonostante qualche acuto (come il 3-0 ottenuto contro la Fidelis Andria), non riusc\u00ec mai a risalire dal fondo classifica, mancando la vittoria in alcune sfide-salvezza importanti (1-1 in casa con la e poi raccogliendo un misero 2-2 in casa della Cremonese, ultima in classifica), cos\u00ec la societ\u00e0 decise di sollevare Perotti dall'incarico e richiam\u00f2 Varrella. La Reggiana ebbe un sussulto e vinse 3-0 la gara casalinga con il Ravenna, ma gi\u00e0 la domenica successiva incapp\u00f2 in una pesante sconfitta per 1-0 contro il con la complicit\u00e0 dell'errore del portiere Pagotto sul gol dei brianzoli. Varrella venne esonerato per la seconda volta e per le ultime giornate la squadra fu affidata alla coppia formata da Fabiano Speggiorin e Angelo Gregucci (al suo esordio da allenatore) quando ormai il ritardo in classifica fu tale da rendere la salvezza una missione quasi impossibile. Le ultime quattro giornate coincisero con quattro vittorie, ma tutto ci\u00f2 non bast\u00f2 alla Reggiana per ottenere la salvezza: all'ultimo turno il Cosenza vinse con il Cesena, gi\u00e0 salvo, e sanc\u00ec la retrocessione degli emiliani in Serie C1, a soli tre anni dalla promozione in Serie A.\nAnni 2000.\nNella stagione 1999-2000 la societ\u00e0, oberata dal peso dei debiti contratti per la costruzione dello stadio, si ritrov\u00f2 incapace nella realt\u00e0 di investire adeguatamente per puntare al ritorno in Cadetteria e si salv\u00f2 solo all'ultima giornata grazie alla vittoria casalinga contro il Siena. In questa stagione si svolse per la prima volta il derby col Brescello, che tra l'altro vinse il match di andata al Mirabello. La stagione 2000-2001 and\u00f2 ancora peggio e la Reggiana chiuse al terzultimo posto, mantenendo la permanenza in Serie C1 solo attraverso la vittoria del doppio spareggio play-out contro l'Alzano Virescit. Tuttavia i bergamaschi furono ripescati e la stagione seguente si ripresent\u00f2 la medesima sfida play-out. Un doppio 2-1 condann\u00f2 nuovamente l'Alzano alla retrocessione, in virt\u00f9 del miglior posizionamento in classifica dei reggiani.\nAl termine del campionato la societ\u00e0 pass\u00f2 di mano dall'imprenditore friulano Franco Dal Cin al duo formato dall'imprenditore parmense Ernesto Foglia, gi\u00e0 proprietario del Brescello, e dal reggiano Chiarino Cimurri. In fase di calciomercato, furono numerosi i calciatori acquistati dallo stesso Brescello. La prima stagione, con Cadregari in panchina, fu anonima. Durante la stagione 2003-2004 Cadregari venne esonerato in virt\u00f9 di Antonio Sala, per poi esser richiamato dalla societ\u00e0. Tali avvicendamenti condannarono nuovamente la Regia alla disputa dei play-out; fu chiamato in panchina Bruno Giordano, e i granata prevalsero sul Varese.\nNel campionato 2004-2005, grazie all'arrivo del direttore sportivo Marco Valentini, la squadra fu profondamente rinnovata con gli innesti di giocatori di qualit\u00e0 come Andrea Deflorio, Gabriele Paoletti e soprattutto Costantino Borneo, acquistato dalla , capocannoniere del girone B dell'anno precedente. La sua stagione fu per\u00f2 al di sotto delle aspettative a causa di un grave infortunio al capo. La squadra tuttavia si dimostr\u00f2 competitiva e grazie al quinto posto in regular season accedette ai play-off. Nella doppia sfida contro l' maturarono un discusso 2-1 per gli irpini ed un pareggio, che estromisero la Reggiana dalla corsa alla B.\nFallimento e rifondazione.\nIl 13 luglio 2005 la societ\u00e0, gravata ormai da un insostenibile debito, venne dichiarata insolvente e fall\u00ec. In agosto, a seguito dell'intervento della neonata compagine societaria \"Iniziativa Tricolore\", composta da realt\u00e0 industriali e cooperative reggiane di primo piano e da alcuni soci fondatori privati, venne costituita una nuova societ\u00e0 denominata \"Reggio Emilia Football Club\", la quale ader\u00ec tramite lodo Petrucci al campionato di Serie C2 2005-2006, garantendo la permanenza nel calcio professionistico di una associazione sportiva cittadina. Dopo breve tempo la societ\u00e0 Reggio Emilia Football Club mut\u00f2 il proprio nome nella storica denominazione Associazione Calcio Reggiana 1919, essendosi assicurata per 200.000 euro il vecchio marchio dal curatore fallimentare. Lo Stadio \"Giglio\", essendo di propriet\u00e0 di una controllata della societ\u00e0 fallita, fu coinvolto come cespite nella procedura fallimentare e dopo qualche anno fu messo all'asta.\nDopo la celere ricostituzione societaria si dovette affrontare il problema di riformare in tempi stretti un valido gruppo di calciatori professionisti visto che furono solamente due giocatori Antonio Foschini e il reggiano Fabio Caselli (che saranno nominati capitano e vice) ad accettare di sposare il progetto di rifondazione sportiva della Reggiana nella serie inferiore. Nel campionato 2005-2006 di Serie C2, inserita nel girone B, la nuova Reggiana allenata da Luciano Foschi disput\u00f2 una buona stagione (se si considera quale fosse alla vigilia la situazione societaria e con una preparazione estiva partita in ritardo a causa del fallimento). Il primo match della \"nuova\" Reggiana fu giocato in casa il 18 settembre 2005 contro il e si chiuse sullo 0-0. Con il prosieguo del campionato la Reggiana diede l'impressione di poter anche agguantare la zona play-off, grazie a una serie positiva di dodici partite consecutive senza sconfitte inanellata nella fase centrale del campionato ma la stagione poi, complice un calo di risultati nel finale, si concluse con l'ottavo posto.\nNella stagione successiva 2006-2007 i granata partirono con l'obiettivo dichiarato di salire in Serie C1. I primi risultati non furono per\u00f2 quelli auspicati e dopo sole quattro partite la societ\u00e0 esoner\u00f2 il tecnico Foschi per far posto ad Alessandro Pane. Sotto la guida del nuovo mister toscano la squadra ritrov\u00f2 le ambizioni dell'inizio e chiuse la stagione 2006-2007 al quinto posto, guadagnandosi il diritto di partecipare ai play-off validi per la promozione in Serie C1. La Reggiana nel primo turno ebbe quindi la meglio sulla Cisco Roma capitanata da Paolo Di Canio, imponendosi per 1-0 in entrambe le partite; con lo stesso risultato, grazie a un gol di Giuseppe Ingari, i granata vinsero anche il match di andata della doppia finale play-off giocato contro la Paganese allo Stadio Giglio. La promozione rest\u00f2 in mani granata fino a due minuti dal termine del match di ritorno allo stadio \"Marcello Torre\" di Pagani, dove la squadra locale riusc\u00ec a segnare un gol rocambolesco, mandando la partita ai tempi supplementari, e qui a realizzare il gol promozione del 2-0 nei minuti supplementari col nigeriano Francis Ibekwe.\nLa successiva stagione sportiva 2007-2008 si apr\u00ec con la conferma del tecnico Pane, con gli addii del giovane difensore Simone Gozzi (che venne ceduto in compropriet\u00e0 al Modena) e di quello, molto discusso dalla piazza, del portiere Raffaele Nuzzo, vero e proprio idolo della tifoseria. A sostituirli arrivarono i pari ruolo Danilo Zini e Marco Ambrosio (quest'ultimo con alle spalle anche un anno di esperienza al Chelsea nel 2003-2004). La stagione vide da subito protagonisti nella sfida promozione gli uomini di Pane ed il del tecnico Glerean, con le due compagini che si contesero fino al termine la vetta per tutto il campionato. A Reggio Emilia, a cinque giornate dal termine, la sfida tra le due regine del girone termin\u00f2 1-1 quando la Reggiana, all'inseguimento dei veneti staccati di tre lunghezze, sembr\u00f2 ormai destinata ai play-off, fu sorpresa dalla imponderabilit\u00e0 del calcio: nelle successive due partite difatti i granata continuarono a cogliere due importanti vittorie mentre il Bassano rimedi\u00f2 due sconfitte contro Prato (in casa) e Portogruaro in trasferta. I veneti finirono cos\u00ec per ritrovarsi da +3 a -3 dalla Reggiana nell'arco di sole due giornate. Per uno strano scherzo del destino, a segnare al '94 il gol del 2-1 finale del Portogruaro sul Bassano fu proprio Ibekwe, il calciatore che, un anno prima, fece sfumare il sogno promozione della Reggiana a Pagani. Il 27 aprile 2008, con una giornata di anticipo sulla fine del girone B di C2, la Reggiana guadagn\u00f2 la matematica certezza della promozione in Serie C1 grazie al pareggio sul campo di Castelnuovo Garfagnana per 1-1, (al vantaggio granata di Vito Grieco all'84' rispose il gol di Micchi all'88') ed alla contemporanea sconfitta casalinga dei diretti inseguitori del Bassano Virtus contro il Gubbio per 0-1. Grandi protagonisti di questa promozione furono il giovane attaccante reggiano Andrea Catellani, l'esperto capitano Vito Grieco, gli attaccanti Omar Martinetti e Matteo Pelatti, i difensori Mirko Stefani e Danilo Zini ed i centrocampisti Paolo Ponzo (motorino infaticabile, al rientro in granata dopo le esperienze in Serie B) e Antonio Maschio. Per la Reggiana questa promozione rappresent\u00f2 il primo risultato positivo dall'ultima storica promozione in Serie A avvenuta dodici anni prima. Il 18 maggio 2008 la \"Regia\" conquist\u00f2 anche la Supercoppa di Lega grazie alle due vittorie ottenute contro Benevento (vincitore del girone C), in casa per 2-1, e Pergocrema (primo nel girone A), in trasferta per 1-0.\nAl debutto della stagione della neonata Lega Pro Prima Divisione 2008-2009 la squadra fu composta quasi totalmente dalla quella che vinse nella stagione precedente il campionato di C2. Le partenze pi\u00f9 importanti furono quelle di Martinetti verso il Gubbio, Catellani al Catania e Robert Anderson al Venezia. Alla corte di Pane giunsero l'attaccante Stefano Dall'Acqua dal , Giovanni Bruno dal Potenza, il mediano Riccardo Nardini dall'Avellino ed i difensori Massimiliano Mei e Davide Scantamburlo dal Venezia. Il campionato vide i granata stazionare sempre nelle posizioni di vertice ed alla terza giornata di ritorno la Reggiana si ritrov\u00f2 in solitaria in testa alla classifica dopo cinque vittorie consecutive tra le quali spuntarono quelle sulle dirette concorrenti Cesena e Pro Patria, entrambe battute per 1-0. Nel mercato di riparazione alla Reggiana giunse Marco Martini dal Frosinone e fu promosso in prima squadra il giovane talento Maxwell Acosty. Le speranze di salire direttamente in Serie B rimasero concrete fino alla terzultima giornata quando la Reggiana (in testa alla classifica a pari merito con Pro Patria e Cesena, ma prima nella classifica avulsa)\nperse sciaguratamente per 3-2 un rocambolesco match contro la Cremonese. La stagione regolare, dopo questa sconfitta, si chiuse quindi con la squadra in flessione con un pareggio contro la Sambenedettese per 0-0 che assicur\u00f2 agli uomini di Pane il quinto posto, l'ultimo valido per entrare nella griglia dei play-off. Tuttavia i granata vennero eliminati gi\u00e0 al primo turno perdendo ambedue gli scontri, finiti con il rocambolesco risultato di 4-5 e 3-2, con la Pro Patria (societ\u00e0 che poi fall\u00ec di l\u00ec a poco).\nNella stagione successiva di Lega Pro Prima Divisione 2009-2010, mister Alessandro Pane pass\u00f2 ad allenare l'Ascoli e sulla panchina granata sedette il friulano Loris Dominissini, ex giocatore dagli importanti trascorsi in granata. Oltre all'abbandono dell'allenatore protagonista dell'ultima promozione, ci furono altre partenze importanti come quella del capitano Vito Grieco, del centrocampista Paolo Ponzo e quella del promettente attaccante Maxwell Acosty (ceduto alla Fiorentina). Sul fronte degli acquisti, la societ\u00e0 punt\u00f2 sul ringiovanimento della rosa con l'ingaggio del centravanti Umberto Eusepi, del terzino Matteo D'Alessandro, del centrocampista Marco Romizi e del portiere Nicol\u00f2 Manfredini, ma si arricch\u00ec anche con l'esperienza di giocatori come il centrocampista Davide Saverino e degli attaccanti Paolo Rossi e Gianluca Temelin (il quale la stagione precedente fu giustiziere della Reggiana con la maglia della Cremonese). I primi risultati furono altalenanti ma col prosieguo del torneo la squadra si rilanci\u00f2 con la vittoria casalinga contro il Pescara in novembre e risal\u00ec la china fino a conquistare anche vetta della classifica, grazie a ben sette vittorie consecutive. Tuttavia il serio infortunio patito da Saverino (che rest\u00f2 fuori per 3 mesi) causato da un rude intervento durante il match contro il Real Marcianise, fece inceppare il meccanismo della squadra che inizi\u00f2 a perdere colpi su colpi, falcidiata anche da altri numerosi infortuni che costrinsero il tecnico Dominissini a schierare spesso formazioni molto rimaneggiate. La squadra riusc\u00ec comunque a guadagnare l'accesso ai play-off battendo per 1-0 la Ternana, grazie ad un gol di Riccardo Nardini, nelle ultime battute di campionato. La Reggiana arriv\u00f2 ancora una volta in precarie condizioni fisiche al primo doppio confronto, questa volta contro il Pescara, e dopo essere riuscita a strappare un faticoso 0-0 casalingo, fu sconfitta per 2-0 nel match di ritorno allo Stadio Adriatico, chiudendo cos\u00ec stagione ed ambizioni di promozione.\nAnni 2010 e 2020.\nL'inizio del nuovo decennio vede un nuovo cambio societario per la Reggiana, all'esperienza ormai conclusa di Iniziativa Tricolore ed al presidente Clarfiorello Fontanesi che ne fu espressione, succedette Alessandro Barilli, professionista reggiano che rilev\u00f2 la maggioranza del pacchetto societario della A.C. Reggiana 1919. La cessione si concretizz\u00f2 anche grazie alle condizioni particolarmente vantaggiose predisposte per il disimpegno di Iniziativa Tricolore ed al placet politico assicurato dall'allora Amministrazione comunale di Reggio Emilia. Con la Reggiana militante in Lega Pro Prima Divisione 2010-2011 al posto del non confermato tecnico Dominissini venne scelto il lombardo Amedeo Mangone. Dalla rosa della Reggiana vennero ceduti alcuni importanti giocatori tra i quali Riccardo Nardini all', il capitano Mirko Stefani che fin\u00ec in compropriet\u00e0 alla ed il portiere Luca Tomasig all'. A settembre arrivarono gli svincolati Davide Saverino e Massimiliano Guidetti. Il girone di andata non part\u00ec ancora una volta nel migliore dei modi: dopo le prime quattro giornate la Reggiana si ritrov\u00f2 ad avere una delle peggiori difese del campionato. La situazione miglior\u00f2 poi nelle domeniche successive ma non in modo sufficiente per garantire alla squadra di vivere un campionato ambizioso come i precedenti, i granata infatti stazionarono per tutto il torneo in una posizione interlocutoria di centro classifica, tra la zona play-off e quella play-out. Il periodo peggiore la Reggiana lo attravers\u00f2 all'inizio del girone di ritorno quando, per ben quattro giornate consecutive, usc\u00ec sconfitta da tutte le partite che disput\u00f2 ritrovandosi cos\u00ec infine invischiata in zona play-out. Solo una reazione d'orgoglio ed alcuni cambiamenti tattici condussero la Reggiana alla vittoria di Cremona alla quale seguiranno altre due vittorie con ed ; coi nove punti raccolti i granata si riaffacceranno con prepotenza addirittura nella zona play-off. Alla penultima giornata va in scena al Giglio lo scontro diretto con la per tentare alla Serie B; i granata per\u00f2, resisi mai pericolosi sotto porta, furono costretti a soccombere con i campani che sbancarono Reggio Emilia grazie ad un gol di Altobello. La Reggiana concluse quindi il campionato con un ottavo posto in classifica, per la prima volta da cinque anni, non accedendo quindi agli spareggi promozione.\nNonostante la stagione deludente nella successiva stagione 2011-2012 la Reggiana, conferm\u00f2 Amedeo Mangone come allenatore, e fu costretta a partire con due punti di penalizzazione in classifica a causa della denuncia di una presunta combine (mai supportata da alcuna prova) tentata dai dirigenti del con il giocatore granata Davide Saverino (il quale venne a sua volta squalificato per 3 anni) durante la partita Reggiana- del 10 aprile 2011. La societ\u00e0 ingaggi\u00f2 l'attaccante Davide Matteini, calciatore con un trascorso in Serie A. La stagione fu caratterizzata anche da alcune sconfitte dal passivo pesante (da ricordare il 2-4 contro il in casa); la prima vittoria giunse alla quinta giornata contro il Foligno, compagine che chiuder\u00e0 poi il campionato come ultima in classifica. La Reggiana si trov\u00f2 quindi impelagata nella lotta per evitare i play-out. In dicembre il tecnico Mangone venne esonerato ed al suo posto, dopo un breve periodo di transizione con la panchina affidata a Salvatore Lanna (che poi diventer\u00e0 viceallenatore), subentr\u00f2 Lamberto Zauli. La squadra ebbe un breve sussulto positivo all'inizio del girone di ritorno, per poi si stabilizzarsi nella parte medio-bassa della classifica mantenendo sempre un piccolo margine sulla zona play-out fino alla fine del campionato. Al termine dello stesso, la Reggiana chiuder\u00e0 con un deludente nono posto in classifica.\nIl 13 ottobre 2012, al ridenominato Stadio Citt\u00e0 del Tricolore, la Reggiana disput\u00f2 un'amichevole con il Bologna in occasione del 93\u00ba anniversario della nascita dei granata: la partita termin\u00f2 in pareggio con gol di Robert Acquafresca al 36' e di Paolo Rossi al 57'; prima del via all'incontro fu osservato un minuto di silenzio in ricordo del calciatore tedesco Helmut Haller, scomparso due giorni prima.\nLa stagione 2012-2013 si apre con la conferma di Lamberto Zauli sulla panchina granata. Durante il mercato estivo venne tesserato il centrocampista Andrea Parola, con esperienze nella massima serie a cui seguirono altri arrivi tra i quali quelli di Alberto Cossentino e di Filippo Antonelli Agomeri. I risultati conseguiti in campionato, tuttavia, furono a dir poco fallimentari; il 22 dicembre 2012 dopo la sconfitta con il (ultimo in classifica) e concluso il girone d'andata con il misero bottino di 15 punti, il tecnico Lamberto Zauli fu esonerato a favore di Luigi Apolloni. L'ex-difensore rimase sulla panchina granata per dieci partite, cogliendo solamente 7 punti prima di essere a sua volta sollevato dall'incarico il 19 marzo 2013 in seguito alla sconfitta per 0-3 in casa del Suedtirol; la societ\u00e0 decise pertanto di richiamare nuovamente Lamberto Zauli. La Reggiana rimase arenata al terz'ultimo posto della classifica davanti solamente a Tritium e , chiudendo la stagione regolare con appena 29 punti e fu costretta ad affrontare i play-out per evitare di finire in Seconda Divisione. Il doppio confronto vide i granata contrapposti al Cuneo. La gara di andata al Citt\u00e0 del Tricolore fin\u00ec 1-1 ed obblig\u00f2 quindi i granata a cogliere una vittoria nel ritorno a Cuneo per centrare la salvezza. La partita di ritorno in Piemonte fu una sfida al cardiopalma: la Reggiana pass\u00f2 in vantaggio allo scadere del primo tempo con un contestato rigore trasformato dal capitano Giuseppe Alessi e difese strenuamente il gol di vantaggio, anche in inferiorit\u00e0 numerica, per tutto il secondo tempo da un vero e proprio assedio del Cuneo. I piemontesi finirono per colpire due traverse, creando e divorandosi molte opportunit\u00e0 soprattutto negli ultimi minuti di gioco, ma la Reggiana, stoicamente e fortunosamente resistette fino al termine riuscendo a cogliere quel successo che le permise di mantenere la categoria.\nL'inizio della stagione 2013-2014, in seguito ai deludenti risultati dell'ultimo campionato, vide alcuni cambiamenti a livello societario, decidendo di affidare dapprima a Massimo Ienca il ruolo di direttore sportivo, il quale insieme alla societ\u00e0 scelse per la panchina il tecnico Pier Francesco Battistini, ex allenatore del Perugia. Nel mercato estivo l'arrivo principale sembr\u00f2 essere quello di Francesco Ruopolo, attaccante esperto con lunghi trascorsi in Serie B, ma durante la stagione si misero in mostra soprattutto i giovani Elio De Silvestro, Michele Cavion (in prestito dalla ) e la punta Valerio Anastasi, acquistato in compropriet\u00e0 dal Chievo, che sar\u00e0 anche il capocannoniere della squadra con 7 gol mentre Ruopolo, fermato anche da numerosi guai fisici, realizz\u00f2 soltanto una rete. In una stagione dove non furono previste retrocessioni (a causa della riforma che porter\u00e0 alla costituzione del campionato unico di Serie C), l'obiettivo fu quello di arrivare almeno al 9\u00ba posto (su 16 partecipanti), ovvero l'ultimo piazzamento utile per disputare i play-off promozione. Il campionato, partito con risultati discreti, mostr\u00f2 tuttavia ben presto il basso potenziale della squadra, che gi\u00e0 prima dell'inverno inizi\u00f2 ad inanellare una serie di risultati negativi. Il progressivo allontanamento dall'obiettivo di stagione indusse la societ\u00e0 ad esonerare il tecnico Battistini il 10 febbraio 2014, in seguito alla sconfitta casalinga contro la Pro Patria. Fu nominato suo successore Marcello Montanari il quale non consegu\u00ec comunque particolari risultati di rilievo con la squadra estromessa dalla lotta per la zona play-off con diverse giornate di anticipo e che chiuse il campionato con un anonimo 12\u00ba posto. Durante tutta la stagione la tifoseria della \"Regia\", indispettita verso la propriet\u00e0 oltre che per i risultati anche dallo smacco dell'acquisto all'asta fallimentare dello stadio cittadino da parte della Mapei di Giorgio Squinzi, patron del , mise in piedi diverse manifestazioni di protesta nei confronti della societ\u00e0 granata, chiedendo a gran voce un cambio di propriet\u00e0.\nLa stagione 2014-2015 vide l'arrivo di un nuovo allenatore, il tecnico lombardo Alberto Colombo. La Reggiana, inserita nel girone B della nuova Lega Pro unica, alla vigilia del torneo non risult\u00f2 accreditata dei favori del pronostico. La squadra part\u00ec invece molto bene giocando un calcio piacevole ed efficace, con i risultati che non tardarono ad arrivare, portandosi cos\u00ec nelle posizioni di testa della classifica fin dalla met\u00e0 del girone di andata. Alla fine del torneo si piazz\u00f2 in terza posizione (complice anche qualche punto di troppo buttato via contro le squadre pi\u00f9 deboli del girone), partecipando cos\u00ec dopo un'attesa di cinque anni ai play-off validi per la promozione in serie B. La Reggiana vinse i quarti di finale in gara unica in trasferta (4-2 dopo i tempi supplementari sul campo dell', che venne poi ripescato in serie B in virt\u00f9 del secondo posto in classifica a seguito di un illecito sportivo del ) ma il cammino per raggiungere la cadetteria s'interruppe purtroppo ancora, questa volta in semifinale nella doppia sfida col Bassano Virtus, a causa di una sconfitta ai calci di rigore patita nella gara di ritorno in Veneto, dopo l'1-1 maturato al termine dei tempi supplementari (la gara di andata a Reggio Emilia termin\u00f2 col risultato di 0-0 davanti ad una cornice di oltre 12.000 spettatori).\nNella stagione 2015-2016 la Reggiana venne rilevata da una nuova compagine societaria, guidata dall'industriale reggiano Stefano Compagni, e da subito l'ossatura della squadra che tanto bene fece l'anno prima fu potenziata con alcuni acquisti di rilievo per la categoria, quali quelli degli attaccanti Rachid Arma ed Angelo Raffaele Nol\u00e9. In virt\u00f9 del mercato di rafforzamento di una rosa gi\u00e0 competitiva, la Reggiana fu indicata tra le favorite per la promozione ed i granata partirono bene tanto che a fine ottobre, dopo la vittoria casalinga contro la Cremonese, si ritrovarono al primo posto solitario; ci\u00f2 nonostante, una successiva serie di deludenti pareggi spense di fatto gi\u00e0 in gennaio le speranze per il salto di categoria, pur a fronte di una tardiva rimonta nella fase conclusiva del campionato. La stagione sportiva che vide peraltro il definitivo addio della \"bandiera\" granata d'inizio millennio, Giuseppe Alessi, and\u00f2 in archivio con un anonimo e deludente settimo posto finale.\nBiennio \"americano\" e secondo fallimento.\nNella stagione 2016-2017 Stefano Compagni cedette il 60% della A.C. Reggiana 1919 allo sportivo ed asso del baseball americano Mike Piazza, che dopo essersi avvicinato all'acquisto di diverse formazioni calcistiche italiane, rivolse le proprie attenzioni verso i granata. Nel giugno del 2016 si celebr\u00f2, nella centralissima Piazza Prampolini, davanti a 3.000 supporters l'arrivo a Reggio di Mike Piazza il quale, pur scevro da ogni esperienza in ambito calcistico, fra grandi proclami ed investimenti riusc\u00ec fin da subito ad infiammare la passione dei tifosi granata. Un mercato importante e le ritrovate ambizioni, anche in virt\u00f9 di un campionato affascinante che dopo tanti anni avrebbe riportato la Reggiana a giocarsi il derby dell'Enza con i rivali di sempre del Parma, vide ai blocchi di partenza una societ\u00e0 ed una squadra costruite per ben figurare e tentare l'assalto alla Serie B. La panchina granata fu affidata al tecnico pugliese Leonardo Colucci, e fino al termine del girone d'andata la Reggiana si mostr\u00f2 competitiva e vincente, pur con alcune incertezze e passi falsi dentro e fuori dal campo, riuscendo anche ad issarsi per qualche turno (dalla 15\u00aa alla 17\u00aa giornata) al primo posto della classifica. Poco dopo la met\u00e0 del mese di dicembre 2016 ed ormai al termine del girone d'andata, la Reggiana giunse in una netta posizione di vantaggio di classifica (6 punti) e con il morale alle stelle all'appuntamento del derby casalingo con il Parma (alla 19\u00aa giornata), quest'ultimo alle prese con qualche difficolt\u00e0 di troppo; ciononostante, davanti a 14.000 propri sostenitori la squadra perse per 0-2 e giocando in un modo irriconoscibile la partita pi\u00f9 sentita dell'anno, gli strascichi morali che seguirono alla sconfitta vanificarono poi in un solo mese tutto quanto di buono fatto fino ad allora e la squadra perse posizioni in classifica e sicurezza nei propri mezzi. Da quel momento infatti, il passo delle due rivali s'invert\u00ec, con la Reggiana che incapp\u00f2 in pareggi e sconfitte che culminarono con le dimissioni (poi ritirate) del tecnico pugliese ed infine con l'esonero dello stesso a fine dicembre e l'affidamento della panchina all'esperto trainer pisano Leonardo Menichini. La squadra, anche a seguito di un mercato di riparazione in cui non riusc\u00ec a tenere il passo dei faraonici investimenti delle rivali (Venezia e Parma su tutte) e che vide diversi giocatori allontanati per motivazioni extra calcistiche, chiuse la stagione regolamentare -pur in affanno- con un quinto posto, l'ultimo valido per la qualificazione ai play-off. Elimin\u00f2 poi, in doppia sfida, , e ed approd\u00f2 dunque alla semifinale a turno unico giocata sul neutro di Firenze ma davanti a 2.500 tifosi granata, dove fu sconfitta di misura dalla quotata , venendo cos\u00ec eliminata dagli spareggi promozione, vinti alla fine proprio dai rivali del Parma. Nell'estate seguente, a causa di rapporti umani e professionali ormai logori e di alcuni pesanti screzi prodottisi sia tra i componenti della compagine societaria che nei confronti di alcuni dipendenti e dirigenti, i coniugi Piazza, nel frattempo divenuti i proprietari unici della societ\u00e0, operarono drastiche e discusse modifiche all'organigramma societario pur confermando gli investimenti e le ambizioni sportive anche per la successiva stagione.\nLa stagione 2017-2018, al cui avvio venne confermato come tecnico Menichini, fu segnata da un mercato vivace ed ambizioso, seppur complicato dal clima prodotto dalle succitate vicende. Arrivarono a Reggio, fra gli altri, l'attaccante Christian Altinier dal Padova, il portiere Davide Facchin dal Venezia, l'esperto difensore Alessandro Bastrini i quali affiancarono i top players dell'anno precedente: il fantasista Alessandro Cesarini, i centrocampisti Massimiliano Carlini, Andrea Bovo ed il difensore Luca Ghiringhelli su tutti. Con un avvio di stagione per\u00f2 non consono alle ambizioni iniziali ed agli investimenti effettuati giunse presto al termine l'esperienza del tecnico Menichini, il quale fu sostituito alla guida della Reggiana dal terzetto Sergio Eberini, Massimiliano La Rosa, Andrea Tedeschi (questi ultimi promossi dalle giovanili granata) e si classific\u00f2 quarta, al termine di un torneo ben pi\u00f9 alla portata del precedente e nel corso del quale in diverse occasioni i granata fallirono ripetutamente l'opportunit\u00e0 di porsi stabilmente al comando, accedendo cos\u00ec nuovamente, con diversi rimpianti per i passi falsi fatti, ai play-off. Agli spareggi la Reggiana elimin\u00f2 prima il e poi la , prima di essere eliminata, a causa di un contestatissimo rigore per un presunto fallo di mano assegnato al 97\u00ba minuto di gioco al , appena dopo il pareggio che avrebbe valso la semifinale per i granata, nella gara di ritorno quarto di finale giocato in Toscana (all'andata a Reggio la Reggiana si era imposta per 2-1).\nIl 12 giugno 2018, dopo soli due anni dall'arrivo a Reggio Emilia e dopo pochi mesi dall'aver rilevato il 100% delle quote societarie, con le celebrazioni del centenario societario alle porte, i coniugi Piazza attraverso uno stringato comunicato stampa informano la citt\u00e0 di non voler provvedere all'iscrizione entro la fine mese della squadra al campionato di Serie C 2018-2019, mettendo in vendita la societ\u00e0, di fatto concedendo per\u00f2 pochissimo tempo ad eventuali soggetti interessati ad acquisire la maggioranza della stessa. Il giorno 29 giugno, nell'ultimo giorno utile e solo dopo le richieste di alcuni rappresentanti dei tifosi e del Sindaco di Reggio Emilia, i due coniugi americani decidono di provvedere all'iscrizione della societ\u00e0, pur non presentando alcuna delle necessarie garanzie economiche richieste a corredo ma definendosi fiduciosi di poter giungere, a breve, alla cessione della societ\u00e0 a soggetti che siano successivamente in grado di iscrivere la squadra, tramite ricorso contro l'esclusione provvisoria dal campionato (motivata dall'assenza, a corredo della presentazione della domanda di iscrizione, delle necessarie garanzie economiche) alla Serie C. Il giorno 16 luglio 2018 la societ\u00e0 dichiara per\u00f2 che, essendo tramontata ogni ipotesi di cessione, non far\u00e0 ricorso contro l'esclusione dal campionato di Serie C, rinunciando quindi a parteciparvi. Come ultimo atto, il giorno 24 luglio la FIGC scioglie l'affiliazione della squadra al campionato di competenza, svincolando d'ufficio tutti i tesserati e cancellando la societ\u00e0 A.C. Reggiana 1919 dal calcio italiano.\nDalla Serie D alla B: il ritorno in cadetteria dopo 21 anni.\nIl 31 luglio 2018 nasce la nuova societ\u00e0 denominata \"Reggio Audace Football Club S.r.l.\" di cui l'imprenditore reggiano Luca Quintavalli \u00e8 il nuovo presidente. Il 1\u00ba agosto 2018 il sindaco di Reggio Emilia, Luca Vecchi, scioglie le riserve sulla manifestazione di interesse del titolo sportivo comunicando l'assegnazione dello stesso alla nuova societ\u00e0, che di l\u00ec a breve si appresta, disputando il campionato di Serie D, a raccogliere l'eredit\u00e0 della \"Reggiana Calcio\".. La Reggio Audace chiude il campionato di quarta serie al terzo posto del girone D. Partecipa ai play-off validi per eventuali ripescaggi nella categoria superiore, perdendo la finale col Modena, ma nel luglio 2019 viene ugualmente ripescata in Serie C a completamento organici. Il 18 luglio 2019 la societ\u00e0 si aggiudica all'asta di liquidazione del vecchio club i diritti dello storico marchio \"A.C. Reggiana 1919\", che torna pertanto in possesso del club, pur se ci\u00f2 non ha effetto sulla ragione sociale.\nAll'inizio del campionato di Serie C 2019-2020 i granata sono accreditati come una buona squadra, ma non tra i favoriti per il salto di categoria. La formazione (affidata a Massimiliano Alvini) gioca un ottimo calcio e nel febbraio 2020, alla sospensione del campionato causa emergenza COVID-19, staziona al secondo posto alle spalle del Vicenza; il campionato non riprender\u00e0, con conseguente promozione d'ufficio delle squadre che si trovavano al primo posto al momento della sospensione. Per decidere la quarta promozione vengono per\u00f2 autorizzati i play-off, pur se con una forma inedita e ridotta. In virt\u00f9 del secondo posto, la Reggio Audace entra in campo ai quarti di finale, dove pareggia 0-0 con il Potenza e accede alle semifinali in virt\u00f9 della migliore classifica. Qui affronta e batte il Novara 2-1, accedendo per la prima volta nella sua storia alla finale valida per la promozione. Il 22 luglio, battendo il , la squadra granata torna in Serie B a 21 anni di distanza dall'ultima presenza nella serie cadetta. Il 28 luglio 2020 la squadra torna ad assumere lo storico nome \"AC Reggiana 1919\". \nTuttavia l'avventura nella serie cadetta dura soltanto una stagione (2020-2021) in quanto la squadra, classificatasi diciottesima, retrocede in Serie C. I granata erano anche partiti bene a inizio stagione, salvo poi inanellare tra febbraio e aprile una serie sconcertante di 10 partite senza vittorie. Decisiva in negativo la sconfitta contro il Vicenza all'ultima giornata. Il campionato viene giocato interamente a porte chiuse (causa COVID-19) rendendo impossibile ai tifosi sostenere la squadra dagli spalti e godersi la tanto agognata Serie B. La formazione granata (colpita da un focolaio di COVID-19) \u00e8 inoltre l'unica squadra italiana, tra Serie A e B, a vedersi assegnata una sconfitta a tavolino a causa dell'impossibilit\u00e0 di schierare un numero sufficiente di giocatori nella sfida contro la Salernitana.\nColori e simboli.\nColori.\nIl primo colore sociale del club fu il nero. Il motivo della scelta dei pionieri del calcio reggiano rimane a tutt'oggi incerta, tuttavia la versione pi\u00f9 accreditata vuole che la tonalit\u00e0 venne ereditato dalle divise della \"Juventus Reggio\", una delle compagini che furono all'origine del calcio a Reggio Emilia. Dunque, la divisa era inizialmente nera con dettagli bianchi; dopo pochi anni per\u00f2 si pass\u00f2 al granata, la tinta del , altra squadra dietro alla nascita della Reggiana e che l'aveva scelta a suo tempo come omaggio al pi\u00f9 noto , la prima compagine di Severino Taddei, poi tra i fondatori del sodalizio reggiano.\nLa divisa della Reggiana \u00e8 dunque granata con pantaloncini blu. Tuttavia i sostenitori della \"Regia\" rimangono affezionati al completo interamente granata, che fu indossato dagli emiliani a cavallo tra gli anni 1980 e 1990, la cosiddetta \"epoca d'oro\" caratterizzata da fugaci apparizioni in massima serie.\nSimboli ufficiali.\nStemma.\nIl logo utilizzato nella stagione 2018-2019 dalla rifondata Reggio Audace \u00e8 una rivisitazione degli stemmi utilizzati tra gli anni '80 e '90: la lettera \u201cR\u201d che sovrasta la grafica del logo, si allinea nella parte sinistra (schiena lettera) parallelamente al tricolore, vero simbolo quadricromico del logo, posto con un posizionamento verticale che enfatizza il tricolore della Repubblica Cisalpina, nato proprio a Reggio Emilia, da cui deriva l'attuale bandiera della Repubblica Italiana. \nL\u2019inclinazione del tricolore si mantiene inalterata rispetto alla storica \u201cR\u201d del simbolo di utilizzato nelle gloriose stagioni degli anni '80.\nA partire dalla stagione 2019-2020 la societ\u00e0 \u00e8 tornata ad utilizzare il logo storico, nella versione in uso dal 2005, dopo aver acquistato all'asta fallimentare il marchio e la denominazione \"AC Reggiana 1919\"\nStrutture.\nStadio.\nNel 1919 la neonata Reggiana, frutto della fusione tra il \"Reggio Foot-Ball &amp; Cricket Club\" e l\"Audace Reggio\", eredit\u00f2 da quest'ultima come campo da gioco il Mirabello, che rimarr\u00e0 lo storico impianto dei granata per i successivi settantasei anni. Questo verr\u00e0 abbandonato a met\u00e0 degli anni 1990 vista l'ormai inadeguatezza per le esigenze della squadra nonch\u00e9 per sopraggiunti problemi logistici e di ordine pubblico; infatti il Mirabello, costruito all'inizio del XX secolo sopra quello che era al tempo il margine tra la citt\u00e0 e la campagna, durante gli anni del \"boom\" economico venne di fatto inglobato dalla proliferante edilizia popolare.\nPer tali motivi, nel 1995 il club si spost\u00f2 in un nuovo e pi\u00f9 moderno campo di gioco, l'allora \"Giglio\", oggi noto col nome di Mapei Stadium - Citt\u00e0 del Tricolore. Con una capienza di 23.717 posti, l'impianto di Reggio nell'Emilia \u00e8 caratterizzato da un'architettura abbastanza significativa. Sotto le sue tribune \u00e8 inoltre presente un moderno parco commerciale.\nAlla sua inaugurazione divenne il primo stadio d'Italia posseduto, nel senso moderno del termine, direttamente da una societ\u00e0 sportiva, la stessa Reggiana.\nCon il fallimento del club granata avvenuto nel luglio del 2005, l'impianto \u00e8 passato in mano a un curatore fallimentare; la squadra ha quindi disputato le sue partite al \"Giglio\" grazie a una deroga concessa dall'osservatorio del Viminale, scaduta nel giugno del 2008. Nel 2013, lo stadio viene acquistato dalla Mapei di Giorgio Squinzi, patron del .\nCentro di allenamento.\nLa storica sede degli allenamenti della prima squadra e di tutto il settore giovanile granata \u00e8 il Centro Sportivo di via Agosti e via Mogadiscio \"Don Bosco\", situato nei pressi dell'aeroporto cittadino.\nSociet\u00e0.\nOrganigramma societario.\nDi seguito l'organigramma societario.\nSponsor.\nDi seguito l'elenco dei fornitori tecnici e degli sponsor ufficiali.\nAllenatori e presidenti.\nDi seguito l'elenco degli allenatori e dei presidenti.\nCalciatori.\nLa Reggiana e le nazionali di calcio.\nSono 24 i calciatori reggiani convocati nelle rappresentative azzurre.\nSono 6 i calciatori reggiani convocati nelle altre nazionali maggiori europee.\nStatistiche e record.\nStatistiche di squadra.\nLa Reggiana \u00e8, col Taranto, la squadra che ha subito il maggior numero di retrocessioni dalla Serie B (8). Inoltre con solo due partite vinte nella stagione 1996/97 \u00e8 insieme al Varese (1965/66), al Brescia (1994/95), al Napoli (1997/98) e all' (2003/04) la squadra che ha realizzato il minor numero di vittorie nella Serie A a 18 squadre. La sua tradizione sportiva \u00e8 la 40\u00aa del paese.\nStatistiche individuali.\nIl calciatore pi\u00f9 presente di sempre in campionato \u00e8 Athos Panciroli (307 presenze) mentre il pi\u00f9 prolifico \u00e8 Alcide Ivan Violi (107 gol). In Coppa Italia i primati sono detenuti rispettivamente da Fabio Caselli (31 presenze) e Flaviano Zandoli (9 gol). Per quanto concerne gli altri tornei disputati dalla \"Regia\", in Coppa CONI, il primato di presenze (10) \u00e8 detenuto da 6 giocatori mentre Oreste Benatti \u00e8 il miglior marcatore (4 gol); nella Coppa dell'Amicizia italo-francese 8 calciatori detengono il record di presenze (2) e Agostino De Nardi \u00e8 il cannoniere (2 gol); in Coppa delle Alpi il cannoniere \u00e8 Giandomenico Dazzi con 2 reti, mentre nella Coppa Anglo-Italiana il record di reti \u00e8 di Gian Piero Gasperini (3).\nIl calciatore ad aver realizzato il maggior numero di reti in un solo campionato \u00e8 Gianni Cappi (29) nel 1953-1954. Colui ad aver realizzato pi\u00f9 calci di rigore \u00e8 invece Alcide Ivan Violi (17). Il portiere pi\u00f9 presente di sempre \u00e8 Nico Facciolo (179), mentre il giocatore straniero pi\u00f9 presente \u00e8 il brasiliano Andr\u00e9 Viapiana (136). Di seguito i primatisti di presenze e reti.\nTifoseria.\nStoria.\nIl tifo organizzato a Reggio Emilia, come in molte altre citt\u00e0 d'Italia, nasce negli anni 1970. Sono sparsi tra le province di Reggio Emilia e Modena i circa trenta Granata Clubs affiliati al centro coordinamento. Nella curva sud dello Stadio Citt\u00e0 del Tricolore il principale gruppo ultras \u00e8 quello delle \"Teste Quadre\".\nI primi club organizzati sorsero nella seconda met\u00e0 degli anni 1960 mentre i primi gruppi ultras videro la luce a met\u00e0 del decennio successivo. Nel 1977 nacquero gli \"Ultras Ghetto\", il gruppo che per circa vent'anni avrebbe trainato le redini del tifo nella curva sud dello stadio Mirabello. Successivamente si formarono anche gruppi minori, provenienti per lo pi\u00f9 dalla provincia, come \"Fedelissimi\", \"Front\", \"Armata Granata\", \"Mods\", \"Inferno Granata\", \"South Commandos\", \"Scomodi Granata\", \"Le bestie\" e \"Vecchia Guardia\".\nNel 1995 il Ghetto si sciolse e poco alla volta gli altri gruppi scomparvero dalla curva. Dopo un periodo di transizione, dai superstiti del Ghetto, dei Fedelissimi e Front, nel 1999 nacquero le \"Teste Quadre\", che divennero il gruppo trainante della tifoseria pi\u00f9 accesa e che sono dislocati nella Curva Sud dello Stadio \"Citt\u00e0 del Tricolore\". Altro importante gruppo, anche se non pi\u00f9 posizionato in Curva Sud ma nei Distinti Centrali, \u00e8 il \"Gruppo Vandelli\". Nato come piccolo sottogruppo all'interno del Ghetto, dopo il suo scioglimento il Vandelli divenne uno dei gruppi pi\u00f9 importanti nella curva sud. Le origini del Gruppo risalgono, circa, alla met\u00e0 degli anni 1980, periodo in cui la Reggiana, allora militante nel campionato di Serie B, fu acquistata dal giovane imprenditore Giovanni Vandelli. Nonostante i buoni propositi e le iniziative per i tifosi, le annate dalla sua gestione videro la Reggiana precipitare in Serie C e disputarvi campionati anonimi. Il grande amore per la maglia e per la societ\u00e0 dimostrato da Vandelli sanc\u00ec per\u00f2 un legame molto forte con la tifoseria, che gli dedic\u00f2 un gruppo organizzato di tifosi.\nI tifosi reggiani furono protagonisti di importanti trasferte, che raggiunsero l'apice nella stagione 1993-1994 in corrispondenza del primo anno di Serie A. Furono infatti seimila i tifosi granata in trasferta all'esordio assoluto contro l'Internazionale, quattromila a Torino contro la Juventus e dodicimila nell'ultima decisiva partita, giocata al Meazza contro il Milan, partita che vide la Reggiana vincere e salvarsi.\nGemellaggi e rivalit\u00e0.\nGli ultras granata sono storicamente gemellati con quelli del e della Cremonese, mentre un rapporto di amicizia \u00e8 stato instaurato con la curva del Genoa. Le rivalit\u00e0 pi\u00f9 sentite e storiche sono quelle con le tifoserie corregionali del \u2013 le cui squadre danno vita al derby dell'Enza \u2013 e del , due storiche rivalit\u00e0 non solo sportive ma anche campanilistiche che travalicano l'ambito sportivo. Rivalit\u00e0 invece limitate all'ambito calcistico si hanno coi gruppi organizzati del Piacenza, del , dello Spezia, della Lucchese, del e della SPAL, quest'ultima conseguente a un precedente gemellaggio sciolto. Un caso simile, ma con risvolti differenti, \u00e8 quello del Pisa con cui era in essere un gemellaggio durato dal 1982 al 2007 quando, a causa di divergenze di vedute riguardo alla nuova legge sugli stadi (decreto Amato), il legame fu rotto: da allora, tra le due tifoserie c'\u00e8 un semplice rapporto di rispetto reciproco. Nell'estate del 2015, in seguito alla decisione da parte della Curva Sud reggiana di aderire alla Tessera del Tifoso, \u00e8 stato interrotto lo storico gemellaggio in essere coi tifosi della Carrarese."}
{"id": "39274", "revid": "1168931", "url": "https://it.wikipedia.org/wiki?curid=39274", "title": "Nando Martellini", "text": "Biografia.\nLaureato in scienze politiche, entr\u00f2 ancora molto giovane nell'azienda allora ancora solo radiofonica di Stato, che all'epoca (1944) stava cessando di chiamarsi EIAR per diventare RAI. Martellini conosceva cinque lingue; dapprima svolse le mansioni di redattore di politica estera, poi in seguito si occup\u00f2 di cronaca, con ruoli sempre pi\u00f9 importanti, grazie alla sua grande preparazione e disponibilit\u00e0. Fu radiocronista ai funerali di Luigi Einaudi e poi di papa Giovanni XXIII.\nPer molti anni fu radiocronista sportivo, a partire dal 1946. Nel 1959 fu tra i collaboratori, con Guglielmo Moretti, Roberto Bortoluzzi e Sergio Zavoli, nell'ideazione della trasmissione \"Tutto il calcio minuto per minuto\", ma in quel programma fu radiocronista in due sole puntate; quella del 21 febbraio 1960 (la settima in assoluto dell'edizione sperimentale) e il 2 febbraio 1964, durante la quarta edizione.\nLa carriera.\nPassato in televisione, comment\u00f2 la vittoria dell'Italia al campionato europeo di calcio 1968; in occasione dei Mondiali 1970 in Messico venne chiamato improvvisamente a sostituire il celebre collega Nicol\u00f2 Carosio (richiamato in servizio a furor di popolo, ma costretto, durante la terza partita della nazionale, a rinunciare in seguito alla clamorosa \"gaffe\" \u2013 rivelatasi in seguito un \"falso\" \u2013 verso un guardalinee etiope). Cos\u00ec Martellini ebbe modo di commentare quella che fu definita la \"partita del secolo\", ovvero la semifinale tra Italia e Germania Ovest, nonch\u00e9 la successiva finale tra gli azzurri e il Brasile.\nPer molti anni la sua voce ha commentato le partite di calcio pi\u00f9 importanti, ma anche le principali manifestazioni ciclistiche come il Giro d'Italia e il Tour de France. Nel 1976 fu direttore del Pool Sportivo TV.\n\u00c8 rimasto nella storia televisiva il suo triplice grido \u00abcampioni del mondo\u00bb al termine della partita Italia-Germania Ovest l'11 luglio 1982, in occasione della conquista del titolo da parte della Nazionale di calcio italiana ai Mondiali 1982. Nello stesso anno \u00e8 fra i conduttori sui Rai 3 di \"Sport Tre\", la rubrica domenicale di cronache, commenti, inchieste, dibattiti, curata da Aldo Biscardi. Avrebbe dovuto commentare anche il mondiale in Messico del 1986 (che per lui sarebbe stato il quinto) ma, una volta giunto in terra messicana, un malore ivi accusato per l'altitudine lo costrinse a rientrare in Italia e a passare definitivamente il testimone a Bruno Pizzul.\nIn pensione dal 1986 (anche se nel 1990 fu richiamato dalla RAI a commentare alcune partite di Italia '90 in qualit\u00e0 di \"illustre fuori quota\"), in seguito lavor\u00f2 per qualche tempo alla Fininvest tra il 1992 e il 1994, commentando anche alcune partite di Coppa dei Campioni, prima di fare l'opinionista su diversi network radiofonici e, in ultimo, fino a pochi giorni prima della scomparsa, di nuovo in RAI, chiamato improvvisamente a sostituire il compianto Sandro Ciotti.\nLa morte.\nMuore al Policlinico Agostino Gemelli di Roma il 5 maggio 2004, all'et\u00e0 di 82 anni, dove era stato ricoverato gi\u00e0 da un po' di tempo per una brutta malattia; il giorno successivo venne allestita la camera ardente presso il Campidoglio nella \"Sala Protomoteca\" e il 7 maggio vennero celebrati i funerali religiosi nella Basilica di Santa Maria degli Angeli e dei Martiri in Piazza della Repubblica, alla presenza di politici e colleghi del giornalismo; dopo la cerimonia funebre, il feretro \u00e8 stato tumulato nel Cimitero Monumentale del Verano.\nOmaggi.\nAlla sua memoria \u00e8 stato intitolato lo stadio romano delle Terme di Caracalla.\nDei suoi figli soltanto una ha seguito le sue orme, Simonetta, che per ventitr\u00e9 anni ha commentato alla radio le partite di pallavolo per Rai Radio 1, mentre il figlio Massimo ne ha raccolto l'eredit\u00e0 sportiva come dirigente pubblicitario.\nApparizioni extraprofessionali.\nPopolarissimo, Nando Martellini ha prestato il volto e, pi\u00f9 spesso, la propria inconfondibile voce anche al cinema, alla pubblicit\u00e0, e ad alcune fortunate commedie come \"L'allenatore nel pallone\" e \"Ci risiamo, vero Provvidenza?\" \u00c8 sua la celebre telecronaca (che per\u00f2 nel film viene ascoltata anche alla radio), ironica e autoironica (\u00abscusate l'emozione [...] ma sono centosettant'anni che non vedevo una partenza cos\u00ec folgorante degli azzurri!\u00bb), di Italia-Inghilterra ne \"Il secondo tragico Fantozzi\". Sempre nella famosa saga, lo si sente commentare la partita - (4-0) durante \"Fantozzi in paradiso\". In \"Sette volte sette\" Martellini presta la voce al telecronista inglese (interpretato da Pupo De Luca) nella finale teletrasmessa della Coppa d'Inghilterra. \u00c8 anche il radiocronista nell'edizione italiana di \"Un uomo in vendita\" (1969). \nNel 1992, in occasione dei Giochi olimpici di Barcellona, Martellini prest\u00f2 la sua voce al serpente cronista animato (ribattezzato in suo onore \"Nando Serpentini\") nell'edizione italiana del cartone animato franco-belga \"Zoo Olympics\". Alcuni anni prima, nella versione italiana dell'anime giapponese \"Calendar Men\", il telecronista che seguiva le battaglie tra King Star e i cattivi venne rinominato \"Nando Martellotti\".\nLa voce di Nando Martellini, in telecronache reali non recitate, si sente anche nel film \"La meglio giovent\u00f9\" in occasione della finale del campionato mondiale di calcio 1982 tra Italia e Germania Ovest (3-1); la voce viene per\u00f2 ascoltata da una radio (dove la radiocronaca era stata in realt\u00e0 affidata a Enrico Ameri), mentre Martellini si occup\u00f2 solamente della telecronaca. Altre cinque pellicole in cui figura una cronaca di Martellini sono \"Come svaligiammo la Banca d'Italia\", \"Cuori solitari\", \"I due maggiolini pi\u00f9 matti del mondo\", l'episodio \"Il televeggente\" di \"Culo e camicia\" e \"Cento giorni a Palermo\"; in quest'ultimo si tratta della semifinale del Italia-Polonia (2-0).\nDocumentari radiofonici Rai.\nNella cultura di massa.\nIl suo triplice grido \u00abcampioni del mondo!\u00bb, esempio di compassata esultanza per la vittoria italiana al Santiago Bernabeu di Madrid nel 1982, \u00e8 citato nella canzone \"In Italia\" del disco \"Oh, vita!\" di Jovanotti (2017).\nIl suo nome \u00e8 stato d'ispirazione per il personaggio del giornalista \"Nando Martellotti\" nell'adattamento italiano dell'anime giapponese \"Calendar Men\" (1981-1982).\nIl tifo.\nNella sua competenza, obiettivit\u00e0 e professionalit\u00e0, Nando Martellini non ha mai nascosto il suo tifo sportivo per il Perugia. A chi gli chiedeva il perch\u00e9 di questa \u2013 all'apparenza \u2013 insolita scelta, cos\u00ec rispondeva:"}
{"id": "39275", "revid": "22475", "url": "https://it.wikipedia.org/wiki?curid=39275", "title": "Musica tracker", "text": "La musica tracker \u00e8 un genere musicale diffusosi a met\u00e0 degli anni novanta, seguendo l'espansione del formato musicale per computer .mod, che permette attraverso appositi software detti tracker (spesso distribuiti gratuitamente) di comporre molto facilmente pezzi molto vicini a generi musicali come la techno.\nI maggiori compositori del genere provenivano dai paesi scandinavi (Norvegia, Svezia, Finlandia). \nI file \".mod\" servivano molto spesso a distribuire pezzi \"famosi\" in bizzarre versioni \"karaoke\", su cui si basava tutta la popolarit\u00e0 del formato. Con lo sviluppo della tecnologia e la creazione di formati pi\u00f9 all'avanguardia per la diffusione di musica (come gli MP3), il fenomeno si spense molto velocemente.\nIl formato originale .mod ha subito evoluzioni con il passare del tempo e con la creazione di software tracker pi\u00f9 avanzato, con vari formati, i pi\u00f9 conosciuti dei quali sono .s3m (Scream Tracker), .xm (Fast Tracker) e .it (Impulse Tracker), che forniscono diversi miglioramenti rispetto al formato originale. Questi formati sono stati moderatamente popolari nella creazione di musica per videogiochi, tra cui molti giochi per Amiga, e giochi prodotti da Epic Games, come \"Unreal\", \"Unreal Tournament\", \"Deus Ex\" e \"Unreal Tournament 3\"."}
{"id": "39276", "revid": "1745361", "url": "https://it.wikipedia.org/wiki?curid=39276", "title": "Punk", "text": ""}
{"id": "39279", "revid": "1719883", "url": "https://it.wikipedia.org/wiki?curid=39279", "title": "Mitologia classica", "text": ""}
{"id": "39280", "revid": "599013", "url": "https://it.wikipedia.org/wiki?curid=39280", "title": "Peter Gustav Lejeune Dirichlet", "text": "Biografia.\nLa sua famiglia paterna proveniva dal villaggio di Richelle, presso Liegi, in Belgio, da cui deriv\u00f2 il cognome \"Lejeune Dirichlet\" (\"le jeune de Richelle\" = \"il ragazzo di Richelle\").\nDirichlet nacque a D\u00fcren, dove suo padre dirigeva l'ufficio postale. Fu educato in Germania e quindi in Francia, dove ebbe come insegnanti molti celebri matematici del tempo. Il suo primo lavoro riguardava l'ultimo teorema di Fermat, una congettura che gi\u00e0 da due secoli attendeva una dimostrazione (\u00e8 stata in effetti dimostrata solo da qualche anno) che asseriva che per \"n\" &gt; 2, l'equazione \"x\"\"n\" + \"y\"\"n\" = \"z\"\"n\" non ammette soluzioni intere, escluse quelle banali, con \"x\", \"y\" o \"z\" nulli. Elabor\u00f2 una dimostrazione parziale per \"n\" = 5, che fu poi completata da Adrien-Marie Legendre, che era una delle referenze. Anche Dirichlet complet\u00f2 la sua dimostrazione quasi nello stesso tempo; successivamente produsse anche una dimostrazione completa del caso \"n\" = 14.\nSpos\u00f2 Rebecca Mendelssohn-Bartholdy, che veniva da una distinta famiglia ebrea, nipote del filosofo Moses Mendelssohn e sorella del celebre compositore Felix Mendelssohn-Bartholdy e di Fanny Mendelssohn, stimata pianista e compositrice.\nDopo la morte, gli scritti di Dirichlet e altri suoi risultati nella teoria dei numeri furono raccolti, curati e pubblicati dall'amico e matematico Richard Dedekind con il titolo \"Vorlesungen \u00fcber Zahlentheorie\" (\"Lezioni sulla teoria dei numeri\").\nPer quanto riguarda il suo contributo alla meccanica razionale, \u00e8 di fondamentale importanza per lo studio delle vibrazioni e dell'equilibrio stabile dei sistemi il criterio di Dirichlet per i sistemi soggetti solamente a forze conservative. Per quanto riguarda lo studio dei sistemi dinamici, svilupp\u00f2 gran parte della teoria che riguarda la convoluzione.\nGli \u00e8 stato dedicato un asteroide, 11665 Dirichlet ."}
{"id": "39282", "revid": "125494852", "url": "https://it.wikipedia.org/wiki?curid=39282", "title": "Papa Marco", "text": "Biografia.\nIl \"Liber Pontificalis\" riportava che era romano, e che il nome di suo padre era Prisco. \nSecondo Eusebio di Cesarea, la lettera di Costantino il Grande che convocava un concilio episcopale per discutere sulla disputa Donatista era diretta a Papa Milziade e ad un certo Marco (Eusebio, \"Historia Ecclesiastica\", X, V). Questo Marco, evidentemente un membro del clero romano, presbitero o diacono, forse era proprio il futuro papa. La data dell'elezione di Marco (18 gennaio 336) si trova nel \"Catalogo Liberiano\" dei papi ed \u00e8, quindi, storicamente certa; cos\u00ec il giorno della sua morte (7 ottobre), che \u00e8 registrato nella \"Depositio episcoporum\" della Cronografia di Filocalo, la cui prima edizione apparve proprio nel 336, mentre assolutamente inattendibili appaiono i dati del Liber Pontificalis circa la durata del suo pontificato, attribuendo a Marco due anni, otto mesi e venti giorni sul soglio di Pietro. Cos\u00ec come non \u00e8 affatto veritiera la notizia circa l'ordinazione di venticinque presbiteri, sei diaconi e ventisette vescovi che Marco avrebbe effettuato nel dicembre di due anni consecutivi. Riguardo ad un interessamento del papa alla questione Ariana che stava cos\u00ec violentemente investendo la Chiesa orientale non \u00e8 stato detto nulla. Una sua presunta lettera a Sant'Atanasio di Alessandria \u00e8 un falso successivo.\nL'autore del \"Liber Pontificalis\" gli attribuisce anche la paternit\u00e0 di due costituzioni. Secondo una di queste, egli invest\u00ec il vescovo di Ostia col pallio, ed ordin\u00f2 che questo vescovo consacrasse il vescovo di Roma. Da una testimonianza di Sant'Agostino d'Ippona (\"Breviarium Collationis\", III, 16) si pu\u00f2 evincere, comunque, che, verso la fine del IV secolo, i vescovi di Ostia consacravano regolarmente il nuovo papa. \u00c8 possibile che Marco abbia confermato questo privilegio con una costituzione, ma ci\u00f2 non preclude il fatto che i vescovi di Ostia, precedentemente, non fossero soliti ungere il nuovo papa. Per la concessione del pallio, il periodo non pu\u00f2 essere stabilito da fonti del IV secolo, dato che le testimonianze pi\u00f9 antiche che mostrano questa insegna risalgono al V e VI secolo, e lo scritto pi\u00f9 antico che menziona un papa che concede il pallio risale al VI secolo.\nIl \"Liber Pontificalis\" riporta ancora di Marco: \"Et constitutum de omni ecclesia ordinavit\"; ma non si sa a quale costituzione si riferisca. L'autore della stessa opera gli attribu\u00ec anche la costruzione di due basiliche. Una di queste fu costruita all'interno della citt\u00e0 nella regione \"juxta Pallacinis\" ed \u00e8 l'attuale Basilica di San Marco Evangelista al Campidoglio, che deve la sua attuale architettura esterna a modifiche successive. Essa veniva ricordata, nel V secolo, come chiesa \"de titulo\" romana, pertanto la sua fondazione pu\u00f2, senza difficolt\u00e0, essere attribuita a San Marco. L'altra era fuori della citt\u00e0, una chiesa cimiteriale che il papa fece costruire sulle catacombe di Balbina, tra la Via Appia e la Via Ardeatina. Il papa ottenne in dono dall'Imperatore Costantino terre ed arredi liturgici per ambedue le basiliche.\nIn un antico manoscritto \u00e8 conservato un poema lodatorio (il cui testo \u00e8 sfortunatamente incompleto), che, secondo Giovanni Battista de Rossi, papa Damaso I compose in onore di San Marco; Louis Duchesne, tuttavia, non accettava questa ipotesi poich\u00e9 i contenuti del poema sono di natura completamente generale, senza alcuna particolare citazione dalla vita di Papa Marco.\nMarco mor\u00ec di morte naturale e fu sepolto nelle catacombe di Balbina, dove aveva fatto costruire la chiesa cimiteriale.\nCulto.\nLa sua tomba \u00e8 espressamente indicata dagli itinerari del VII secolo. Nel 1048 le reliquie furono traslate a Velletri e poi, nel 1145, nella Basilica di San Marco Evangelista al Campidoglio, dove giace sotto l'altare maggiore. La testa tuttavia \u00e8 stata rimossa dal corpo e successivamente, nel 1381, tumulata in un tabernacolo a forma di mezzobusto finemente realizzato in bronzo dorato; quindi fu affidata al reliquario dell'Abbazia di San Salvatore. La presenza secolare di tale reliquia nell'abbazia ha reso il santo patrono dell'omonimo paese di Abbadia San Salvatore, in provincia di Siena dove gli abitanti festeggiano erroneamente il loro protettore il 19 settembre.\nLa sua memoria liturgica ricorre il 7 ottobre.\nDal Martirologio Romano (ed. 2004):"}
{"id": "39283", "revid": "125445114", "url": "https://it.wikipedia.org/wiki?curid=39283", "title": "Papa Giulio I", "text": "Biografia.\nDopo una sede vacante di circa 4 mesi, di cui si ignorano le cause, il 6 febbraio 337 fu scelto come successore di papa Marco il figlio di un certo Rustico, il romano Giulio.\nQuestione ariana.\nIl suo pontificato \u00e8 ricordato principalmente per la posizione ferma e ponderata che assunse nella controversia ariana, della quale esistono abbondanti testimonianze. Tale fermezza, tra l'altro, assume un significato estremamente rilevante in quanto riafferma il ruolo prioritario della Chiesa in difesa dell'\u201dortodossia romana\u201d, ruolo che l'imperatore Costantino aveva di fatto esercitato nella prima parte del suo regno, complice anche la debolezza dei pontefici che in quel periodo si erano succeduti.\nDopo la morte di Costantino I (22 maggio 337), suo figlio Costantino II, \"Augusto\" in Occidente, si adoper\u00f2 affinch\u00e9 il vescovo esiliato Atanasio di Alessandria facesse ritorno alla sua sede vescovile, con il benestare di Costanzo, sovrano d'Oriente, di simpatie ariane. Ma gli Ariani alessandrini inviarono un'ambasceria a Giulio per consegnargli le delibere del concilio da loro tenuto a Tiro nel 335, con lo scopo di dimostrare che Atanasio era stato deposto validamente. Da parte sua Atanasio invi\u00f2 a Roma i suoi emissari per consegnare a Giulio una lettera del sinodo dei vescovi egiziani, contenente una completa giustificazione delle opere del loro patriarca. All'arrivo degli inviati di Atanasio a Roma, Macario, il capo dell'ambasceria ariana lasci\u00f2 la citt\u00e0; pertanto Giulio convoc\u00f2 i soli due inviati ariani rimanenti e gli emissari di Atanasio. I primi chiesero al papa di convocare un grande sinodo dinanzi al quale ambedue i partiti avrebbero potuto esporre le proprie posizioni e dirimere le questioni in ottemperanza al giudizio emesso.\nGiulio, dopo aver inviato due emissari per consegnare una lettera di invito ai vescovi orientali, convoc\u00f2 il sinodo a Roma. Nel frattempo, per\u00f2, i vescovi ariani guidati da Eusebio di Nicomedia, patriarca di Costantinopoli, avevano tenuto un nuovo concilio ad Antiochia di Siria, ed avevano designato vescovo della sede di Alessandria d'Egitto Gregorio di Cappadocia. Quest'ultimo prese possesso con la forza della sua sede, ed Atanasio, nuovamente esiliato, prese la via di Roma, come molti altri vescovi orientali che furono rimossi dal partito ariano; fra loro c'era anche Marcello d'Ancyra, che sarebbe poi stato condannato come promotore di una nuova eresia: il sabellianismo. I vescovi ariani del partito di Eusebio, a questo punto, rifiutarono di partecipare al sinodo convocato da Giulio.\nIl sinodo si tenne, comunque, nell'autunno del 340 o del 341 e fu presieduto dal papa nella chiesa titolare del presbitero Vito. Dopo un esame particolareggiato dei documenti, Atanasio e Marcello d'Ancyra, che resero una professione di fede soddisfacente, furono discolpati e riammessi nelle loro funzioni episcopali. Papa Giulio comunic\u00f2 la decisione ai vescovi del partito di Eusebio con una lettera molto ben articolata, nella quale giustificava il suo modo di procedere nel caso, difendeva nel dettaglio la sua riabilitazione di Atanasio, e si lamentava fortemente della mancata partecipazione dei vescovi orientali al concilio, la cui convocazione avevano suggerito essi stessi. Ma Atanasio ancora non riusc\u00ec a rientrare nella sua sede e anzi il partito ariano convoc\u00f2 un ulteriore proprio concilio nel 341, in cui vennero riaffermate le posizioni intransigenti contro le decisioni del papa di Roma.\nDopo la vittoria sul fratello Costantino II, l'imperatore Costante I regnava sovrano sulla parte occidentale dell'Impero romano. Dato che il suo punto di vista era completamente in linea con la Chiesa di Roma, alla richiesta del papa e degli altri vescovi occidentali intercedette presso il fratello Costanzo II, Imperatore d'Oriente, in favore dei vescovi che erano stati deposti ed erano stati perseguitati dal partito ariano. Ambedue gli imperatori furono d'accordo sulla necessit\u00e0 di convocare un concilio generale dei vescovi occidentali ed orientali a Sardica, la citt\u00e0 principale della Provincia della Dacia Mediterranea. Il concilio si tenne nell'autunno del 342 o del 343. Giulio, ritenendo opportuno non intervenire nell'assemblea per non condizionare le scelte, fece presiedere il concilio da Osio di Cordova, gi\u00e0 consigliere di Costantino per le questioni religiose, e invi\u00f2 come suoi rappresentanti i presbiteri Archidamo e Filosseno ed il diacono Leone. Anche se i vescovi orientali del partito ariano, in decisa minoranza, non si unirono al concilio, ma tennero le loro riunioni in separata sede, il sinodo port\u00f2 comunque a termine il suo compito. Attraverso i canoni III, IV, e V (VII nel testo latino) di questo concilio, fu regolata pi\u00f9 precisamente la procedura contro i vescovi accusati, e furono definitivamente stabilite le modalit\u00e0 dell'intervento esclusivamente papale nella condanna dei vescovi.\nAl termine delle sue riunioni il sinodo comunic\u00f2 al papa, con una lettera molto deferente, le sue decisioni. Nonostante la riaffermazione della sua innocenza da parte del Sinodo di Sardica, Atanasio non fu reinsediato nella sua sede dall'Imperatore Costanzo fino a dopo la morte di Gregorio, vescovo ariano di Alessandria, avvenuta nel 346.\nPapa Giulio colse questa occasione per scrivere una lettera, tuttora conservata, ai presbiteri, ai diaconi, ed ai fedeli della citt\u00e0, per congratularsi con loro per il ritorno del loro pastore. I due vescovi Ursacio di Singiduno e Valente di Mursa che, a causa del loro arianesimo, erano stati deposti dal Concilio di Sardica, fecero una ritrattazione formale del loro errore davanti a Giulio che, dopo averli convocati in udienza ed averne ricevuto una professione di fede firmata, li ripristin\u00f2 nella loro sede episcopale.\nGestione della chiesa.\nRiguardo alla vita interna della Chiesa romana durante il pontificato di Giulio non esistono informazioni certe. Gli storici concordano comunque sul fatto che si assistette ad un rapido incremento del numero dei fedeli a Roma, dove Giulio fece erigere due nuove basiliche: la chiesa titolare di Giulio (l'odierna Basilica di Santa Maria in Trastevere) e la Basilica Julia (l'odierna Basilica dei Santi XII Apostoli). Oltre a queste fece costruire tre chiese cimiteriali fuori dalle mura di Roma: una prima sulla strada per Porto, una seconda sulla Via Aurelia, ed una terza sulla Via Flaminia sopra la tomba del martire San Valentino. Anche la venerazione dei fedeli per le tombe dei martiri ebbe un rapido incremento.\nSotto il pontificato di Giulio, se non prima, entrarono in uso i cataloghi dei giorni di festa dedicati ai santi; il calendario romano delle feste di Filocalo, per esempio, risale all'anno 336.\nDecret\u00f2 che nessun ecclesiastico si rivolgesse pi\u00f9 ai magistrati laici e che i loro atti notarili, ad esempio donazioni, testamenti, lasciti, cauzioni, manomissioni e qualsiasi altro loro atto notarile dovesse essere redatto unicamente da notai appartenenti al clero. Ci\u00f2 fu reso possibile grazie al precedente incarico che dette Papa Fabiano a sette suddiaconi, che era di vigilanza sull'operato di sette notai appartenenti al clero, coprenti un territorio di quattordici regioni romane, che avevano come compito la corretta e fedele registrazione degli atti dei martiri durante le persecuzioni ai Cristiani. Cessate le persecuzioni, Papa Giulio I gli dette questo nuovo incarico.\nGrazie a Sant'Atanasio, che rimase a Roma per molti anni dopo il 339, la vita monastica egiziana divenne nota nella capitale, e l'esempio degli eremiti dei deserti egiziani trov\u00f2 molti imitatori nella Chiesa romana.\nGiulio mor\u00ec il 12 aprile 352 e fu sepolto nelle catacombe di Calepodio sulla via Aurelia. In seguito, nel 790, il suo corpo fu traslato, da papa Adriano I, a Santa Maria in Trastevere, la chiesa che lui aveva voluto.\nCulto.\nLa sua festa ricorre il 12 aprile.\nDal \"Martirologio Romano (ed. 2004)\""}
{"id": "39285", "revid": "37401", "url": "https://it.wikipedia.org/wiki?curid=39285", "title": "Record del mondo", "text": ""}
{"id": "39290", "revid": "834", "url": "https://it.wikipedia.org/wiki?curid=39290", "title": "Mcm", "text": ""}
{"id": "39293", "revid": "834", "url": "https://it.wikipedia.org/wiki?curid=39293", "title": "Francis Morgan Thompson", "text": ""}
{"id": "39298", "revid": "1812835", "url": "https://it.wikipedia.org/wiki?curid=39298", "title": "Interazioni fondamentali", "text": " In fisica le interazioni fondamentali o forze fondamentali sono le interazioni o forze della natura che permettono di descrivere i fenomeni fisici a tutte le scale di distanza e di energia e che non sono quindi riconducibili ad altre forze.\nSono state individuate quattro forze o interazioni fondamentali: l'interazione gravitazionale, l'interazione elettromagnetica, l'interazione debole e l'interazione forte. Per energie dell'ordine dei 100 GeV la forza elettromagnetica e la forza debole si presentano come unificate nell'interazione elettrodebole.\nUlteriori forze sono state proposte per spiegare alcune lacune delle attuali teorie anche rispetto ai risultati sperimentali (ad esempio non sono ancora note le interazioni della materia oscura), ma al momento non esiste consenso in merito alla loro esistenza e alle loro eventuali propriet\u00e0.\nCaratteristiche di base.\nIl raggio d'azione e l'intensit\u00e0 di una forza sono le due pi\u00f9 importanti caratteristiche delle interazioni fondamentali. L'intensit\u00e0 fornisce una misura dei rapporti di forza tra le interazioni di diversa natura. Semplificando, il raggio d'azione pu\u00f2 essere pensato come la distanza massima alla quale un'interazione \u00e8 influente. Ad esempio l'interazione gravitazionale ha un raggio d'azione infinito; per questo motivo il Sole esercita la sua forza anche su corpi lontanissimi come Plutone.\nInterazione gravitazionale.\nL'interazione gravitazionale determina la forza di gravit\u00e0 sulla Terra e l'attrazione fra i pianeti, fenomeni descritti in buona approssimazione dalla legge di gravitazione universale. Due corpi si attraggono in modo direttamente proporzionale al prodotto delle loro masse, in altre parole la forza gravitazionale \u00e8 proporzionale alla massa, diversamente dall'interazione elettromagnetica, dove la carica elettrica di un corpo non ha in generale nessuna relazione con la sua massa. \u00c8 di gran lunga la pi\u00f9 debole delle interazioni fondamentali (vedi tabella). La comprensione pi\u00f9 completa della gravit\u00e0 come espressione della geometria dello spazio-tempo \u00e8 dovuta alla relativit\u00e0 generale.\nInterazione elettromagnetica.\nL'interazione elettromagnetica \u00e8 responsabile delle propriet\u00e0 chimiche degli atomi e della struttura delle molecole. La carica elettrica determina l'intensit\u00e0 e il verso dell'interazione fra corpi carichi, corpi con uguali cariche elettriche si respingono, mentre corpi con cariche elettriche discordi si attraggono. La forza elettromagnetica \u00e8 il risultato dell'interazione locale fra i corpi carichi e il campo elettromagnetico. Il campo elettromagnetico pu\u00f2 propagarsi come un'onda, come nel caso delle onde radio e della luce stessa. Anche l'interazione elettromagnetica ha raggio di interazione infinito, ad esempio la luce emessa dalle stelle delle galassie pi\u00f9 lontane arriva sulla Terra e interagisce con gli atomi dell'atmosfera, dei nostri occhi e dei nostri telescopi. In passato si credeva che l'interazione elettromagnetica avesse poca influenza nel determinare la struttura dei sistemi planetari, delle galassie e pi\u00f9 in generale dell'universo su grande scala, tuttavia studi recenti ne ipotizzano un ruolo significativo.\nInterazione nucleare debole.\nL'interazione nucleare debole \u00e8 responsabile delle forze che intervengono nei decadimenti nucleari. L'interazione debole ha un raggio d'azione finito comparabile alle scale delle lunghezze subatomiche, quindi particolarmente piccolo, se raffrontato con le scale umane.\nInterazione nucleare forte.\nL'interazione nucleare forte, dotata di una propriet\u00e0 definita carica di colore, tiene uniti i quark, costituenti elementari dei protoni e dei neutroni, ed anche quest'ultimi all'interno del nucleo. \u00c8 in termini assoluti la forza pi\u00f9 intensa fra quelle finora conosciute, al punto che non \u00e8 possibile a bassa energia isolare e separare un singolo quark da un protone. Tale confinamento della carica di colore consente quindi teoricamente interazioni forti a lungo raggio solo attraverso bosoni compositi globalmente neutri per colore formati da un quark e un antiquark, a loro volta legati dalla forza forte (mesoni). Essendo per\u00f2 questi tutti instabili, e decadendo in breve tempo, la forza nucleare forte agisce di fatto solo a corta distanza nei nuclei. Ad esempio l'interazione forte fra due nucleoni pu\u00f2 essere descritta a bassa energia come il risultato dello scambio di mesoni Pi, o pioni.\nCaratteristiche quantistiche.\nSecondo la teoria quantistica dei campi, le particelle che costituiscono la materia interagiscono attraverso lo scambio di uno o pi\u00f9 bosoni di gauge, particelle elementari mediatrici di forza che costituiscono i quanti del rispettivo campo. L'interazione fra due elettroni avviene ad esempio attraverso l'emissione e l'assorbimento di fotoni. I bosoni di una teoria di gauge sono bosoni vettori, ovvero hanno spin uguale a uno, eccetto il gravitone, bosone di gauge in un'ipotetica formulazione quantistica dell'interazione gravitazionale, che dovrebbe avere spin uguale a due.\nUnificazione delle forze.\nNel periodo tra l'introduzione dello schema dinamico di Newton, coi \"Principia\" del 1687, e la comparsa della relativit\u00e0 speciale del 1905, ci furono molti importanti sviluppi nella rappresentazione della fisica fondamentale. Il pi\u00f9 importante riguarda l'idea, introdotta da Faraday e Maxwell nel XIX secolo, che la nozione di campo fisico, permeante lo spazio, debba coesistere con la realt\u00e0 intesa newtonianamente di singole particelle interagenti tramite forze istantanee. La filosofia meccanicistica del XVII secolo infatti prevedeva un modello di mondo microscopico composto da corpuscoli piccolissimi dotati di propriet\u00e0 simili a quelle delle palle da biliardo nel mondo cosiddetto macroscopico.\nLe scoperte di Michael Faraday, intorno al 1833, e le rappresentazioni della realt\u00e0 necessarie per la sua sistemazione, fornirono le prime indicazioni della necessit\u00e0 di un simile mutamento di paradigma.\nIl cambiamento riguardava l'idea che le particelle newtoniane e le forze che agiscono tra esse non siano gli unici elementi in gioco. Fu Maxwell, nel 1864, a formulare le equazioni che questo campo deve soddisfare e a dimostrare che i campi trasportano energia da un luogo all'altro. La forma di queste equazioni ha condotto scienziati come Lorentz, Poincar\u00e9 e Einstein alle trasformazioni spaziotemporali della relativit\u00e0 speciale che, a loro volta, hanno condotto al concetto di spaziotempo di Minkowski.\nNel 1873 Maxwell scopr\u00ec che due forze della natura apparentemente distinte, la forza magnetica e la forza elettrica, sono in realt\u00e0 manifestazioni della stessa interazione fondamentale. Le equazioni di Maxwell permisero di riunire in una formulazione matematica sintetica ed elegante le leggi dell'elettricit\u00e0 e del magnetismo allora note, principalmente la legge di induzione di Faraday, il teorema di Gauss per il campo elettrico e la Legge di Amp\u00e8re, a cui Maxwell aggiunse un termine noto come corrente di spostamento. Nell'insieme, le equazioni descrivono in maniera unitaria e completa tutti i fenomeni elettromagnetici, come ad esempio l'attrazione fra due calamite e la propagazione della luce nel cosmo.\nAnalogamente, nel XX secolo si \u00e8 scoperto che l'interazione elettromagnetica e la forza nucleare debole sono due manifestazioni di un'unica interazione, l'interazione elettrodebole, la cui simmetria \u00e8 manifesta ad alte energie, ma \u00e8 rotta a bassa energia dal meccanismo di Higgs. In questo modo sia i fenomeni elettromagnetici come la luce, sia i decadimenti nucleari possono essere spiegati tramite l'azione di un'unica forza. \nAllo stato attuale delle ricerche, la teoria che meglio descrive la fisica delle particelle \u00e8 nota come Modello standard, che descrive in modo unitario l'interazione nucleare forte e l'interazione elettrodebole, anche se l'unificazione della interazione forte non \u00e8 ancora completa. Il Modello Standard ha ottenuto numerose verifiche sperimentali, anche grazie al lavoro degli acceleratori di particelle, come l'LHC o il tevatron. I nuovi esperimenti dovrebbero consentire di colmare le lacune del modello standard.\nUno dei grandi obiettivi della fisica teorica contemporanea \u00e8 quello di fornire una descrizione dell'interazione gravitazionale valida ad alte energie e piccole distanze, ossia di unificare la relativit\u00e0 generale con la meccanica quantistica. Se questa unificazione avesse successo, sarebbe possibile conoscere in maggior dettaglio, ad esempio, la fisica dei buchi neri e i primissimi istanti di vita dell'universo dopo il Big Bang. Secondo le moderne teorie di unificazione, come ad esempio la teoria delle stringhe, ad alte energie (e quindi ad alte temperature) le quattro forze fondamentali si fondono in una sola."}
{"id": "39299", "revid": "47767", "url": "https://it.wikipedia.org/wiki?curid=39299", "title": "Poliziano", "text": ""}
{"id": "39300", "revid": "2176804", "url": "https://it.wikipedia.org/wiki?curid=39300", "title": "Caetano Veloso", "text": "Biografia.\nCaetano Veloso, nato nello Stato di Bahia, \u00e8 uno dei pi\u00f9 popolari e autorevoli cantautori brasiliani.\nQuinto dei sette figli di Jos\u00e9 Telles Velloso (\"Seu Zezinho\") e Claudionor Vianna Telles Velloso (\"Dona Can\u00f4\"), \u00e8 stato lui a scegliere il nome Maria Beth\u00e2nia per la sorella minore (la sesta figlia dei suoi genitori), che \u00e8 stata chiamata cos\u00ec da una famosa canzone, un valzer pubblicato il 18 giugno 1946 da Nelson Gon\u00e7alves. La sorella si \u00e8 rivelata essere un'ottima cantante, famosa quanto Caetano stesso, a partire dagli anni settanta.\nHa iniziato la sua carriera con la bossa nova, ma ha presto iniziato l'esplorazione e la creazione di stili diversi, resi con un proprio senso estetico, noto come MPB (musica popolare brasiliana), spostando pian piano il suono del pop brasiliano verso l'attivismo politico con un'attenzione sociale, associata con il movimento hippie degli anni 1960 e le sue opere tropicaliste.\nLa collocazione politica di Veloso gli provoc\u00f2 la persecuzione da parte della dittatura militare che ha mantenuto il potere fino al 1984; le sue canzoni venivano frequentemente censurate e, in alcuni casi, proibite. A causa dell'AI-5, Veloso e Gilberto Gil trascorsero diversi mesi in prigione per \"attivit\u00e0 anti-governative\" nel 1968 e andarono infine in esilio a Londra.\nNel corso degli anni ottanta, la popolarit\u00e0 di Veloso al di fuori del Brasile \u00e8 aumentata, specialmente in Israele, Francia e in Africa, mentre nel 1990 ha ricevuto il Premio Tenco. Nel 2002 Veloso ha pubblicato un libro autobiografico dove racconta anche la storia recente del Brasile, in tutti i suoi aspetti, \"Verit\u00e0 tropicale. Musica e rivoluzione nel mio Brasile\".\nNel 2004, era una delle pi\u00f9 autorevoli e prolifiche pop star del mondo latino americano, con oltre cinquanta dischi all'attivo, tra cui brani utilizzati per le colonne sonore di film come \"Parla con lei\" di Pedro Almod\u00f3var e \"Frida\" di Julie Taymor.\n\u00c8 stato anche un grande amico del regista Michelangelo Antonioni, per il quale ha scritto nel 2004 la colonna sonora del film \"Eros\" (l'episodio diretto da Antonioni \u00e8 \"Il filo pericoloso delle cose\").\nIl 15 febbraio 2013 ha partecipato come ospite alla quarta serata del Festival di Sanremo, condotto da Fabio Fazio, esibendosi insieme a Stefano Bollani.\nNel 2015 e nel 2016 intraprende con il collega e vecchio amico Gilberto Gil una lunga tourn\u00e9e internazionale (\"Dois amigos, um s\u00e9culo de m\u00fasica\"), che include anche alcune date in Italia, per celebrare i 50 di carriera di entrambi.\nSempre impegnato nella solidariet\u00e0 e nel sostegno alle iniziative culturali e sociali ha ricordato in un suo concerto tenutosi il 15 marzo 2018 l'attivista per i diritti umani Marielle Franco, assassinata la sera precedente.\nIl 12 maggio 2018 si esibisce all'Eurovision Song Contest cantando assieme a Salvador Sobral la canzone vincitrice nel 2017, \"Amar pelos dois\" come \"interval act\" nella finale.\nStile musicale.\nCaetano Veloso viene ricordato per essere stato, insieme a Gilberto Gil, il principale esponente del tropicalismo: stile di m\u00fasica popular brasileira che fonde sonorit\u00e0 brasiliane a quelle della musica popolare britannica e statunitense. Si ispira a stili quali la bossa nova, principale punto di riferimento dell'artista, il samba, il rock 'n' roll, il blues, il jazz, il beat e la psichedelia. Qualcuno riconduce le sue influenze all'arte postmoderna e alla pop art. Dopo gli esordi bossa nova (\"Domingo\", 1967), l'artista ha definito il tropicalismo con album quali \"Tropicalia ou Panis et Circencis\" (1968), realizzato al fianco di altri artisti della corrente. Si \u00e8 successivamente immedesimato nel cantautorato di stampo anglosassone (\"Caetano Veloso\", 1971; \"Transa\" 1972), nel funk e reggae (\"Bicho\", 1977; \"Muito\", 1978), ritornando occasionalmente nella bossa nova (\"Noites do Norte\", 2000) e concedendosi infine alcune incursioni pi\u00f9 sperimentali (\"Ara\u00e7\u00e1 Azul\", 1972; \"Estrangeiro\", 1989; \"Circulad\u00f4\", 1991).\nVita privata.\nDal primo matrimonio, con Ded\u00e9 Gadelha (cugina del musicista L\u00edber Gadelha), ha avuto un figlio, il cantante Moreno Veloso, e una figlia, Julia, morta piccolissima. Dopo aver divorziato si \u00e8 risposato con Paula Lavigne, che gli ha dato due figli maschi. Anche questo secondo matrimonio si \u00e8 concluso col divorzio."}
{"id": "39301", "revid": "124099230", "url": "https://it.wikipedia.org/wiki?curid=39301", "title": "Papa Liberio", "text": "\u00c8 venerato come santo dalla Chiesa ortodossa che lo commemora il 27 agosto quale san Liberio il Confessore.\nBiografia.\nI primi anni di pontificato.\nPapa Giulio I mor\u00ec il 12 aprile 352 e, secondo il \"Catalogo Liberiano\", il suo successore, Liberio, fu consacrato il 22 maggio. Poich\u00e9, per\u00f2, il 22 maggio non era una domenica, \u00e8 molto pi\u00f9 probabile che Liberio fosse stato consacrato il 17. Della sua vita prima dell'incoronazione non si conosce nulla, salvo che era un diacono romano.\nDopo la morte di Costante I, avvenuta nel gennaio del 350, Costanzo II divenne il padrone dell'intero Impero romano. Quello di unire tutti i cristiani in una forma modificata di arianesimo fu tra gli obiettivi che persegu\u00ec con tenacia per tutta la durata del suo regno, ma il maggiore ostacolo alla realizzazione del suo disegno era il vescovo Atanasio di Alessandria, che vi si opponeva con forza e continuit\u00e0, e resisteva alle violente accuse che contro di lui lanciava l'intera Chiesa d'Oriente, d'ispirazione prevalentemente ariana. Sebbene molti vescovi orientali avessero sottoscritto e recapitato al papa una lettera contro Atanasio, Liberio, come il suo predecessore Giulio, ne approvava l'assoluzione proclamata dal Concilio di Sardica, e fond\u00f2 la sua ortodossia sulle decisioni del Concilio di Nicea.\nDopo la sconfitta finale dell'usurpatore Magnenzio e la sua morte nel 353, Liberio chiese all'imperatore di riunire un concilio ad Aquileia, nel quale discutere la questione di Atanasio. Ma Liberio si era reso conto che le accuse nei confronti di Atanasio celavano, in realt\u00e0, l'intenzione di colpire e demolire il Credo niceno, e che pertanto era necessario ribadirne con forza il principio e confermarlo con autorit\u00e0. Ma le cose non andarono come il pontefice aveva auspicato perch\u00e9 Costanzo, nel frattempo, stava esercitando forti pressioni anche sui vescovi d'Occidente affinch\u00e9 condannassero il Patriarca di Alessandria. Il concilio fu riunito ad Arles, dove l'imperatore aveva passato l'inverno. La corruzione, i cavillosi sofismi dei vescovi ariani e le sollecitazioni dell'imperatore, che prospett\u00f2 la condanna di Atanasio come l'unico modo per riportare la pace nella Chiesa, ottennero il risultato voluto: il concilio, i cui moderatori erano i vescovi di corte, che accompagnavano l'imperatore costantemente, si sciolse solo dopo che anche i vescovi occidentali ebbero sottoscritto un documento di condanna e deposizione di Atanasio. I suoi pi\u00f9 ardenti e fermi sostenitori, che avevano prima addotto varie argomentazioni in difesa e poi si erano rifiutati di firmare il documento, vennero allontanati dalle proprie sedi ed esiliati con provvedimenti dell'imperatore che sosteneva di eseguire i decreti della Chiesa. Ai vescovi assenti fu recapitato un modulo di consenso alle decisioni del concilio. La sola cosa che la Chiesa occidentale riusc\u00ec ad ottenere in cambio della ricusazione di Atanasio fu la promessa che tutti avrebbero condannato l'Arianesimo. Il partito di corte accett\u00f2 il patto, ma non onor\u00f2 la sua parte. Liberio, all'arrivo di tali notizie, scrisse ad Osio di Cordova il suo profondo dolore per l'accaduto; lui stesso avrebbe preferito morire, piuttosto che essere accusato di aver accettato ingiustizia ed eterodossia.\nNel frattempo, Costanzo aveva inviato un emissario ad Alessandria, che il 22 maggio del 353 inform\u00f2 il patriarca che l'imperatore era disposto a concedergli un'udienza personale; ma Atanasio, che non l'aveva mai richiesta, fiut\u00f2 la trappola, e non si mosse dalla sua sede. Intanto aveva gi\u00e0 convocato un sinodo di fronte al quale si era difeso, e che alla fine del maggio 353 fece recapitare a Liberio una lettera in suo favore sottoscritta da settantacinque (od ottanta) vescovi egiziani. Costanzo accus\u00f2 pubblicamente il papa di non volere la pace e di non tener conto della lettera di accuse dei vescovi orientali, ma Liberio rispose (\"Obsecro, tranqullissime imperator\") dichiarando di aver letto la lettera dei vescovi orientali di fronte ad un sinodo riunitosi a Roma (probabilmente un sinodo di anniversario, il 17 maggio 353), ma di non averne potuto tener conto in quanto la lettera arrivata dall'Egitto era sottoscritta da un numero superiore di vescovi, ed era pertanto impossibile condannare Atanasio; egli stesso non poteva poi essere in comunione con gli orientali, poich\u00e9 alcuni di loro rifiutavano di condannare Ario e appoggiavano il vescovo rivale Giorgio di Cappadocia, che accettava i presbiteri Ariani che papa Alessandro I aveva scomunicato molto tempo prima. Inoltre, si lamentava del Concilio di Arles e implorava la convocazione di un altro concilio, attraverso il quale la fede esposta attraverso il \"Credo Niceno\" potesse essere rafforzata.\nNella primavera del 355 si tenne un concilio a Milano, presenziato da Eusebio di Vercelli in rappresentanza del papa. I vescovi di corte rifiutarono l'accettazione preventiva delle disposizioni nicene, e i disordini che ne seguirono convinsero Costanzo ad intervenire personalmente: ordin\u00f2 che tutti i vescovi condannassero Atanasio. I dissidenti (tra cui Eusebio di Vercelli, Lucifero di Cagliari, Dionisio di Milano e Ilario di Poitiers) furono esiliati. Inutili le proteste di Liberio, i cui legati furono a loro volta spediti in esilio.\nIl papa scrisse una lettera, nota come \"Quamuis sub imagine\", ai vescovi esiliati, chiamandoli martiri, ed esprimendo il suo rammarico per non essere stato lui stesso il primo a soffrire tale pena, cos\u00ec da poter essere di esempio per gli altri. Fu presto accontentato. Costanzo infatti, non era soddisfatto dalla rinnovata condanna di Atanasio da parte dei vescovi italiani che avevano ceduto alle sue pressioni a Milano. Egli sapeva che il papa era l'unico superiore ecclesiastico del vescovo di Alessandria e la conferma della sua sentenza dall'autorit\u00e0 del vescovo di Roma avrebbe consacrato il suo trionfo. L'imperatore invi\u00f2 quindi a Roma il prefetto di palazzo, l'eunuco Eusebio, con ricchi regali e il mandato di convincere il papa a tutti i costi. La risposta di Liberio, che rifiut\u00f2 i doni, non ammetteva repliche: non poteva condannare Atanasio poich\u00e9 questi era stato assolto da due sinodi generali ed era stato congedato in pace dalla Chiesa romana, n\u00e9, in ogni caso, secondo la tradizione, si poteva condannare una persona in contumacia; l'imperatore avrebbe dovuto annullare ci\u00f2 che aveva decretato contro Atanasio e avrebbe dovuto convocare un concilio nel quale fosse stato preservato il Credo Niceno; i seguaci di Ario avrebbero dovuto essere espulsi e la loro eresia sottoposta ad anatema; i non ortodossi non avrebbero dovuto sedere in tale sinodo. Prima si doveva stabilire la fede e solamente dopo si sarebbero potute trattare tutte le altre questioni. Compreso che non si trattava pi\u00f9 di convincere Liberio a condannare Atanasio, ma di evitare di gettare formalmente l'anatema sugli ariani, Costanzo ordin\u00f2 al \"praefectus urbi\" di Roma, Flavio Leonzio, di arrestare Liberio e di trascinarlo a corte. La cattura avvenne nottetempo, per evitare che il popolo di Roma, particolarmente fedele al suo vescovo, causasse disordini. L'imperatore, di fronte alla ferma posizione del papa, che non arretr\u00f2 dalle sue posizioni lo band\u00ec a Beroea in Tracia, spedendogli cinquecento pezzi d'oro per le sue spese, che Liberio rifiut\u00f2 affermando che Costanzo ne avrebbe avuto bisogno per pagare i suoi soldati. Al suo posto, Costanzo fece eleggere l'arcidiacono Felice. Atanasio venne di nuovo esiliato.\nEsilio.\nLa fermezza di Liberio impression\u00f2 il popolo di Roma, che continu\u00f2 a considerarlo suo legittimo vescovo, quasi ignorando Felice. Costanzo si rese conto del fallimento del suo designato quando, il 1\u00ba aprile 357, in occasione di una sua visita a Roma, ricevette suppliche e proteste in favore di Liberio. Ed era inoltre consapevole che non esisteva alcuna motivazione canonica che giustificasse l'esilio di Liberio e l'intromissione di Felice.\nNulla fa supporre che Felice fosse riconosciuto da vescovi non romani, tranne che da quelli del partito di corte e da qualche ariano estremo, e l'atteggiamento intransigente tenuto da Liberio durante il suo bando dovette fare molto danno alla causa che l'imperatore aveva a cuore. Non sorprende apprendere che Liberio torn\u00f2 a Roma gi\u00e0 nell'estate del 358, e che all'estero si rumoreggiasse di una sua sottoscrizione della condanna di Atanasio e di una sua approvazione del Credo ariano.\nIl motivo per cui l'imperatore fece tornare Liberio dall'esilio viene riferito in pi\u00f9 versioni. Secondo quanto racconta Teodoreto di Cirro, Costanzo fu spinto a richiamare il papa dalle suppliche delle matrone romane, ma quando la sua lettera, che diceva che Liberio e Felice dovevano essere vescovi insieme, fu letta nel circo, i romani lo derisero, e proruppero nel grido di \"Un solo Dio, un solo Cristo, un solo vescovo\". Sia Tirannio Rufino che lo storico ariano Filostorgio affermavano che i romani pretesero il ritorno del loro papa, mentre Sulpicio Severo e Sozomeno riportavano di violente sedizioni a Roma. Socrate Scolastico fu pi\u00f9 preciso e dichiar\u00f2 che i romani si sollevarono contro Felice e lo scacciarono, cosicch\u00e9 l'imperatore fu obbligato a essere acquiescente.\nIn ogni caso, Filostorgio rifer\u00ec (=\"della stessa sostanza del Padre\", la formulazione approvata nel Credo niceno) (=\u201dsimile, nella sostanza, al Padre\u201d, la formulazione ariana del gruppo moderato degli omoiusiani, che accettavano la somiglianza ma non l'uguaglianza, a differenza degli ariani puri, detti anomei, che invece professavano la netta differenza.). Girolamo, nella sua \"Cronaca\", affermava che Liberio \"vinto dalla noia dell'esilio, dopo aver sottoscritto l'eresia rientr\u00f2 a Roma in trionfo\". Anche la prefazione al \"Liber Precum\" parlava della sua caduta nell'eresia. Atanasio, verso la fine del 357, scrisse: \"Liberio, dopo essere stato esiliato, torn\u00f2 dopo due anni, e, per paura della morte con la quale fu minacciato, firm\u00f2\" (\"Hist. Ar.\", XLI). Ilario di Poitiers, in un'opera del 360, scriveva a Costanzo: \"Io non so quale sia stata l'empiet\u00e0 pi\u00f9 grande, se il suo esilio o la sua restaurazione\" (\"Contra Const.\", II). In contrapposizione alla versione di Filostorgio vi \u00e8 la lista dei vescovi, sempre di Ilario di Poitiers, che composero la formula sottoscritta da Liberio. La lista non lascerebbe dubbi sul fatto che la versione fosse quella formulata nel primo concilio di Sirmio nel 351, contenente il termine \"homoio\u00f9sios\" e quindi era una formula quanto mai generica, che permetteva in sostanza a ognuno di conservare le proprie convinzioni. Nonostante questo rimangono comunque dei dubbi sulla reale formula a cui Liberio ader\u00ec, in quanto a oggi non si hanno informazioni sufficienti per decidere se la formula accettata fu la prima, del 351, quella indicata da Ilario, la seconda, del 357, quella indicata da Filostorgio o addirittura una terza, quella menzionata da Sozomeno.\nLa versione di Sozomeno, che non trova riscontro in nessun altro scrittore, afferma che Costanzo, rientrato da Roma, fece convocare Liberio al terzo concilio di Sirmio (357) e l\u00e0 il papa fu costretto dai vescovi semiariani, Basilio di Ancira, Eustazio di Sebaste, ed Eleusio, a rinnegare l'\"homo\u00f9sion\" e a sottoscrivere una combinazione di tre formule: quella del concilio di Antiochia del 267 contro Paolo di Samosata (nel quale l'\"homo\u00f9sion\" venne rifiutato come tendenza sabelliana), quella del sinodo di Sirmio che condann\u00f2 Fotino nel 351, e il Credo del concilio di Antiochia del 341. Queste formule non erano propriamente eretiche, e questo potrebbe aver indotto il pontefice ad accettarle, avendo preteso una formulazione in cui fosse previsto che il Figlio \u00e8 \"in tutte le cose simile al Padre\". La versione di Sozomeno non \u00e8 per\u00f2 storicamente accettabile, poich\u00e9 i semiariani si unirono solo all'inizio del 358 e la loro breve influenza sull'imperatore cominci\u00f2 a met\u00e0 di quell'anno. Inoltre, la formula \"in tutte le cose simile\" non faceva parte della panoplia semiariana del 358, ma va fatta risalire all'anno successivo.\nQualunque sia stato il vero motivo della ricusazione di Liberio, la sua figura morale ne esce comunque compromessa, avendo di fatto rinnegato se stesso e il suo passato di coerenza. Come osserva il Duchesne, la sua fu non solo \"una debolezza\", ma piuttosto \"una caduta\".\nUltimi anni di pontificato.\nQuando Liberio torn\u00f2 a Roma, la comunit\u00e0 romana non poteva aver saputo del cedimento, e infatti il papa, come riferisce Girolamo, rientr\u00f2 a Roma come un conquistatore. Felice, la cui presenza era stata imposta dall'imperatore in cogestione del trono papale (e accettata da Liberio, il che rende la sua posizione ancora pi\u00f9 grave), fu invece scacciato dalla comunit\u00e0 romana, e non pot\u00e9 pi\u00f9 farvi ritorno. L'episodio assume una particolare rilevanza storica in quanto \u00e8 la prima volta che il popolo di Roma, che nei secoli successivi in diverse occasioni svolger\u00e0 un ruolo fondamentale in queste faccende, impone la sua volont\u00e0 nell'elezione o nella cacciata di un pontefice.\nNel 359, comunque, furono convocati simultaneamente i concili di Seleucia e di Ariminum. Al secondo, dove la maggior parte dei circa 400 vescovi presenti era vicina alla Chiesa di Roma, le pressioni, le minacce d'esilio, i ritardi e le macchinazioni del partito di corte ebbero ragione della resistenza dei vescovi, che sottoscrissero (salvo ritrattarla ben presto) una formula semi-ariana secondo cui il Figlio, pur essendo creato dal Padre, non era costituito dalla stessa sostanza (\"homo\u00f9sios\") del Padre. La disapprovazione di Liberio fu presto palese. Alla fine del 361, quando mor\u00ec Costanzo, oltre ad essere revocate le condanne all'esilio per tutti i vescovi, in accordo col nuovo imperatore Giuliano il papa annull\u00f2 pubblicamente le decisioni di Rimini e, con l'accordo di Atanasio ed Ilario, conferm\u00f2 nel loro incarico i vescovi che avevano sottoscritto e successivamente ritirato la loro adesione, a condizione di provare la sincerit\u00e0 del loro pentimento tramite lo zelo contro gli ariani. Inoltre, firm\u00f2 un decreto che vietava di ribattezzare coloro che avevano ricevuto il battesimo ariano.\nIntorno al 366 Liberio ricevette una delegazione di semiariani guidata da Eustazio. Li tratt\u00f2 dapprima come eretici, insistendo sulla loro accettazione della formula Nicena, poi ammise alla comunione i pi\u00f9 moderati del vecchio partito ariano. Non poteva sapere che molti di loro sarebbero risultati, in seguito, contrari sulla questione della Divinit\u00e0 dello Spirito Santo.\nRisale a questo periodo la leggenda relativa alla costruzione della \"Basilica Liberiana\", poi chiamata basilica di Santa Maria Maggiore. Nella notte tra il 4 e il 5 agosto 364 la Vergine Maria apparve in sogno a Liberio (ma secondo un'altra versione apparve contemporaneamente anche a un certo Giovanni, un ricco patrizio che poi rifer\u00ec il sogno al papa) e gli chiese di costruire una cappella nel luogo in cui il mattino successivo avesse trovato della neve fresca. Secondo la \"Historia ecclesiastica\", durante la notte si ebbe una miracolosa nevicata sul colle Esquilino, in cima al quale venne poi edificata la basilica.\nPapa Liberio mor\u00ec il 24 settembre 366 e fu sepolto nelle Catacombe di Priscilla."}
{"id": "39306", "revid": "1516566", "url": "https://it.wikipedia.org/wiki?curid=39306", "title": "Cassiopea", "text": ""}
{"id": "39321", "revid": "262457", "url": "https://it.wikipedia.org/wiki?curid=39321", "title": "Mitologia mesopotamica", "text": ""}
{"id": "39322", "revid": "1305772", "url": "https://it.wikipedia.org/wiki?curid=39322", "title": "Mitologia orientale", "text": "La Mitologia orientale \u00e8 il termine generico che pu\u00f2 riferirsi a:"}
{"id": "39339", "revid": "767487", "url": "https://it.wikipedia.org/wiki?curid=39339", "title": "Studi queer", "text": "Il termine Studi queer (o in inglese Queer studies) si riferisce allo studio di tematiche relative all'orientamento sessuale o all'identit\u00e0 di genere. Nel panorama statunitense, e anglosassone in generale, c'\u00e8 un crescente numero di college in cui si svolgono corsi su queste discipline.\nGli studiosi in questo campo per lo pi\u00f9 reputano che le persone LGBT (e, secondo alcuni, tutti coloro che hanno un'attivit\u00e0 sessuale non-normativa) siano parte de \"L'Altro\" soggetto a discriminazione (o repressione) fisica e psicologica.\nPertanto operano nella direzione di un potenziamento di questo gruppo di persone, perch\u00e9 possano promuovere cambiamenti nella societ\u00e0 e cultura in cui vivono. Particolare enfasi negli studi queer \u00e8 posta sull'integrazione tra teoria e pratica, con programmi che promuovono il volontariato, il coinvolgimento della comunit\u00e0 e l'attivismo in aggiunta agli studi e alle ricerche accademiche.\nIl campo abbraccia lo studio accademico di temi e problemi sollevati nella teoria della letteratura, politologia, storia, sociologia, etica e vari altri ambiti disciplinari attraverso l'esame di identit\u00e0, vite, storia e rappresentazioni delle persone queer.\nAlcuni studiosi fondamentali negli studi Queer comprendono Michel Foucault, Judith Butler, Audre Lorde, John Boswell, Lawrence La Fountain-Stokes ed Eve Kosofsky Sedgwick. In Italia si occupano di studi queer Liana Borghi, Marco Pustianaz, Porpora Marcasciano, Helena Velena.\nI metodi e le tecniche degli studi queer comprendono la ricerca di influenze e tematiche queer nelle opere letterarie; l'analisi delle correnti politiche che mettono in comunicazione l'oppressione delle donne, i gruppi vittime di razzismo e altre categorie svantaggiate con quella delle persone queer; la ricerca di figure e tendenze queer nella storia che le/gli studiosi di studi queer reputano essere state ignorate ed escluse dal canone."}
{"id": "39344", "revid": "2228759", "url": "https://it.wikipedia.org/wiki?curid=39344", "title": "Johann Wolfgang von Goethe", "text": "Considerato dalla scrittrice George Eliot \u00ab\u2026 uno dei pi\u00f9 grandi letterati tedeschi e l'ultimo uomo universale a camminare sulla terra\u00bb, viene solitamente reputato uno dei casi pi\u00f9 rappresentativi nel panorama culturale europeo. La sua attivit\u00e0 fu rivolta alla poesia, al dramma, alla letteratura, alla teologia, alla filosofia, all'umanismo e alle scienze, ma fu prolifico anche nella pittura, nella musica e nelle altre arti. Il suo \"magnum opus\" \u00e8 il \"Faust\", un'opera monumentale alla quale lavor\u00f2 per oltre sessant'anni.\nGoethe fu l'originario inventore del concetto di \"Weltliteratur\" (letteratura mondiale), derivato dalla sua approfondita conoscenza e ammirazione per molti capisaldi di diverse realt\u00e0 culturali nazionali (inglese, francese, italiana, greca, persiana e araba). Ebbe grande influenza anche sul pensiero filosofico del tempo, in particolare sulla speculazione di Hegel, Schelling e, successivamente, Nietzsche.\nBiografia.\nPrimogenito di Johann Caspar (1710-1782), \"doctor juris\" e consigliere imperiale, uomo di formazione, e di Katharina Elisabeth Textor (1731-1808), Johann Wolfgang von Goethe nacque a Francoforte sul Meno poco dopo il mezzogiorno del 28 agosto 1749, giorno del primo anniversario del matrimonio dei genitori. Katharina ebbe delle difficolt\u00e0 nel parto, provocate dall'imperizia della levatrice, che sembra spinsero il nonno materno, Johann Wolfgang Textor, sindaco di Francoforte, a istituire in citt\u00e0 l'istruzione ostetrica obbligatoria.\nIl giorno dopo fu battezzato secondo il rito protestante.\nNel dicembre del 1750 nacque la sorella Cornelia Friederike Christiana (1750-1777), la sua compagna di giochi dell'infanzia; gli altri cinque successivi fratelli sarebbero invece morti in tenera et\u00e0.\nNel periodo che va dal 1752 al 1755, Johann e la sorella frequentarono un asilo, ma il grosso dell'istruzione la ricevettero in casa, sotto la direzione del padre. Entrarono a contatto con il mondo della lettura e impararono divertendosi. Nel 1753, per Natale, il piccolo Johann ricevette in regalo un teatro di marionette.\nA partire dal 1755 Johann impar\u00f2 a leggere e a scrivere il tedesco in una scuola pubblica, poi, privatamente, il latino e un poco di greco. Nel 1757 compose i suoi primi versi, rigorosamente in rima. Nel 1758 studi\u00f2 il francese e prese lezioni di disegno.\nA seguito della guerra dei sette anni, il 1\u00ba gennaio 1759 i francesi conquistarono Francoforte e in casa Goethe s'install\u00f2 il luogotenente Fran\u00e7ois de Th\u00e9as, conte di Thoranc, comandante della piazza; alle truppe francesi si accompagnavano attori e cantanti e Johann ebbe modo di assistere a recite delle tragedie di Racine, di Corneille e delle commedie di Moli\u00e8re, oltre ad altre opere e intermezzi musicali, fino alla partenza dei francesi, avvenuta il 2 dicembre 1762.\nNel 1760 Johann apprese l'arte della calligrafia e studi\u00f2 l'italiano: il padre era stato in Italia nel 1740 e aveva scritto, in un italiano impreciso, un diario di viaggio e fatto incisioni approssimative di Roma, messe in mostra nella casa natale dei Goethe a Francoforte.\nNel 1762 Johann apprese l'inglese e un po' di ebraico. Nel 1763 cominci\u00f2 lo studio del pianoforte e nello stesso anno, il 25 agosto, assistette a un concerto di pianoforte di Mozart, allora bambino di sette anni, imparruccato e con lo spadino al fianco. Adolescente, impar\u00f2 l'equitazione e la scherma.\nNel 1764, l'anno della salita al trono di Giuseppe II, gli capit\u00f2 di raccomandare al nonno materno un giovane per un impiego nell'amministrazione cittadina; dopo l'assunzione, si scopr\u00ec che quell'impiegato era un truffatore. Johann fu, in un primo tempo, perfino sospettato di complicit\u00e0, ma presto si riconobbe la sua estraneit\u00e0 ai fatti.\nOrmai diciassettenne, fu tempo per Johann di frequentare l'universit\u00e0: egli avrebbe voluto seguire i corsi di lettere classiche e retorica a Gottinga, ma il padre scelse per lui gli studi di diritto a Lipsia e cos\u00ec, il 30 settembre 1765, Johann part\u00ec da Francoforte per quella citt\u00e0, con in tasca la buona somma di 1.200 fiorini per garantirsi un pi\u00f9 che decoroso mantenimento.\nA Lipsia (1765-1768).\nA Lipsia Johann s'inser\u00ec senza difficolt\u00e0 nella frivola vita di societ\u00e0, cos\u00ec diversa da quella conservatrice e patriarcale di Francoforte; ebbe una relazione con K\u00e4tchen Sch\u00f6nkopf (1746-1810), scrisse \"Die Laune des Verliebten\" (\"Il capriccio dell'innamorato\"), una commedia arcadica, e \"Die Mitschuldigen\" (\"I correi\"), altra commedia senza pretese, e varie poesie musicate da quel Bernhard Breitkopf, proprietario di una Casa editrice musicale che sarebbe diventata molto famosa, del quale il giovane Goethe frequent\u00f2 la famiglia. Relativamente a questo periodo, egli comment\u00f2 di avere allora cominciato a seguire la tendenza a \u00abtrasformare in un'immagine, in una poesia e a portare a compimento in me quel che mi dava gioia o tormento o che comunque occupava il mio spirito\u00bb, e che \u00abtutto ci\u00f2 che si \u00e8 conosciuto di me sono solo frammenti di una grande confessione\u00bb. Fra il febbraio e il marzo del 1768 si rec\u00f2 a Dresda, visitando le collezioni d'arte raccolte nella citt\u00e0 e in giugno venne a conoscenza della tragica morte di Johann Joachim Winckelmann, che egli apprezzava molto.\nTuttavia, i componimenti di Johann non vennero apprezzati ed egli stesso si convinse che fosse meglio bruciare la maggior parte di quella prima produzione; il 28 agosto 1768 ritorn\u00f2 a Francoforte senza aver concluso nulla.\nA Strasburgo (1770-1771).\nA Francoforte Johann soffr\u00ec di coliche, vomit\u00f2 sangue e dovette subire anche un intervento chirurgico al collo; il giovane Goethe non pens\u00f2 di poter vivere a lungo e si apr\u00ec all'influsso religioso pietistico della madre e della sua amica Susanna Katharina von Klettenberg (1723-1774), una signora quarantacinquenne che egli avrebbe ricordato affettuosamente in \"Poesia e verit\u00e0\", e nelle \"Confessioni di un'anima bella\". Fu un breve periodo in cui, oltre a partecipare, in verit\u00e0 senza entusiasmo, a pratiche devozionali, lesse la \"Storia della Chiesa e degli eretici\" di Gottfried Arnold insieme con l'ascetica \"Imitazione di Cristo\". Interessandosi anche di occultismo e astrologia occidentale, Goethe fu sempre anticonfessionale, pur guardando con simpatia e interesse alla ricerca spirituale, e si defin\u00ec un eretico che i cristiani avrebbero volentieri messo al rogo.\nCon il ritorno della buona salute torn\u00f2 anche il tempo di riprendere gli studi universitari; a Strasburgo avrebbe potuto imparare bene il francese e studiare in una universit\u00e0 di cultura tedesca: cos\u00ec, partito alla fine del marzo 1770, il 2 aprile Johann giunse a Strasburgo. Qui si fece molti amici, come Johann Heinrich Jung-Stilling, che scrisse \"La giovinezza di Heinrich Stilling\", e il futuro drammaturgo Jakob Michael Reinhold Lenz; all'inizio dell'estate visit\u00f2 con due amici l'Alsazia e la Lorena. Conobbe e sub\u00ec l'influenza di Johann Gottfried Herder, letterato e filosofo gi\u00e0 noto, il quale, al termine di un suo viaggio in Francia, era stato costretto a soffermarsi in settembre a Strasburgo per un'operazione agli occhi. Per un ammiratore della poesia popolare (\"Volkspoesie\") come Herder, Goethe compose il lied \"Rosellina della landa\", gabellandoglielo come autentica poesia popolare, e ne ascolt\u00f2 le tesi sullo spirito nazionale tedesco elaborandole in scritti su Shakespeare e sull'architettura gotica: \u00abl'architettura tedesca\u00bb, scrisse Goethe, \u00abla nostra architettura, mentre gli italiani non ne hanno alcuna da vantare come propria e ancor meno i francesi\u00bb.\nCoevo di Maria Antonietta, non solo fu presente alla sua parata nuziale a Strasburgo nel 1770, ma fu anche un importante testimone dell'allestimento del padiglione temporaneo realizzato per la cerimonia di consegna. Nella sua opera \"Poesia e Verit\u00e0\" descrisse dettagliatamente l'edificio e raccont\u00f2 la sua emozione nell'intravedere la principessa imperiale dietro i finestrini della sua carrozza dorata.\nLesse con interesse i romanzi inglesi di Goldsmith, Fielding e Sterne e s'interess\u00f2 a un personaggio storico, G\u00f6tz von Berlichingen, e a un personaggio di fantasia che attraverso di lui ottenne poi una fama immortale, il Dottor Faust. Nella primavera del 1771, nel vicino paese di Sessenheim, ebbe un'impegnativa relazione amorosa con Friederike Brion (1752-1813), figlia di un pastore protestante. La relazione gli ispir\u00f2 diverse liriche, come \"Willkommen und Abschied\" (Benvenuto e addio), \"Maifest\" (Festa di maggio), \"Ob ich dich liebe, wei\u00df ich nicht\" (Non so se ti amo) e \"Jetzt f\u00fchlt der Engel\" (Ora l'angelo sente). \nNell'estate dello stesso anno Johann present\u00f2 la dissertazione che avrebbe dovuto procurargli la laurea, ma poich\u00e9 questa venne respinta, egli non pot\u00e9 ottenere il titolo di dottore in legge. In sostituzione, il 6 agosto 1771, present\u00f2 alcune tesi di diritto che, approvate, gli valsero il titolo inferiore di \"Licentiatus juris\". Salut\u00f2 Friederike, che avrebbe rivisto a Sessenheim amichevolmente otto anni dopo, e ritorn\u00f2 a Francoforte.\nIl G\u00f6tz von Berlichingen.\nTornato a Francoforte, la citt\u00e0 nido, scrisse: \u00ab\"nidus\", buono a covarci uccellini ma in senso figurato, \"spelunca\", un tristo paesucolo. Dio ci scampi da tanta miseria. Amen\u00bb. Il 28 agosto 1771, giorno del suo ventiduesimo compleanno, Goethe ottenne il permesso di esercitare la professione di avvocato, che per\u00f2 avrebbe abbandonato da l\u00ec a quattro anni. Continu\u00f2 a scrivere, in quegli anni, seguendo la nuova corrente dello \"Sturm und Drang\", la nuova poetica preromantica della \"Tempesta e Impeto\" (dal dramma omonimo di Friedrich Maximilian Klinger). Scrisse poi che in quegli anni \u00abgiovani geniali vennero improvvisamente alla ribalta con grandissimo coraggio e presunzione, com'\u00e8 peculiare a quell'et\u00e0, e impiegando le loro energie produssero molte cose buone, donarono molta gioia ma, abusandone, diedero molti dispiaceri e provocarono parecchi guai\u00bb.\nIl frutto di Goethe fu la storia drammatizzata, in prosa, \"Die Geschichte Gottfriedens von Berlichingen mit der eisernen Hand\" (Storia di Goffredo di Berlichingen dalla mano di ferro), compiuta alla fine del 1771 che, rielaborata alla fine del marzo 1773, fu pubblicata anonima nel giugno successivo con il titolo \"G\u00f6tz von Berlichingen mit der eisernen Hand. Ein Schauspiel\". Testo di lettura da non rappresentare in teatro, fu pubblicato con autorizzazione di Goethe nel 1787; Goethe vi ritorner\u00e0 ancora nel 1804 per adattarla al teatro e la prima rappresentazione fu data a Weimar il 22 settembre 1804.\nTratto dall'autobiografia dello stesso G\u00f6tz, scritta nel 1562 e nota a Goethe in un'edizione del 1731, \u00e8 la vicenda di un piccolo feudatario tedesco che si ribella ai potenti schierandosi con i contadini in rivolta contro l'Impero nella guerra del 1525; Goethe rappresenta la tragedia dell'onest\u00e0 e della lealt\u00e0 cavalleresca - in un'epoca in cui la cavalleria era decaduta ad attivit\u00e0 di ladrocini, di sopraffazioni e di arbitrii - che soccombono contro la vilt\u00e0, la corruzione e l'adulazione. Ma \u00e8 anche la denuncia delle condizioni miserabili di una societ\u00e0 che impedisce alle persone d'ingegno di realizzarsi, e opprime e si oppone alla virt\u00f9.\nIn realt\u00e0 Goethe, che segue la concezione m\u00f6seriana dell'epoca feudale classica come \"epoca della libert\u00e0\", non comprende n\u00e9 la natura reazionaria della rivolta dei nobili n\u00e9 la natura progressista della rivolta dei contadini, ma individua correttamente il processo storico che trasforma i cavalieri in nobili di corte di Stati assolutisti.\nA Wetzlar (1772).\nNel maggio 1772, dietro consiglio del padre, Johann si trasfer\u00ec nella cittadina di Wetzlar, dove era stata istituita la Corte imperiale di giustizia, un tribunale presso il quale si iscrisse il 23 maggio come praticante. Naturalmente non si occup\u00f2 di faccende legali: prefer\u00ec frequentare la taverna del \"Principe ereditario\", dove conobbe, fra tanti, Karl Wilhelm Jerusalem (1747-1772), figlio di un noto teologo, giovane intellettuale inquieto, innamorato di una donna sposata, e l'avvocato Johann Christian Kestner (1741-1800), del quale si conosce un interessante giudizio sul giovane e ancora sconosciuto Goethe:\nKestner era fidanzato con una ragazza, Charlotte (o Lotte) Buff (1753-1828) che, egli scrisse, \u00abnon \u00e8 una bellezza straordinaria ma \u00e8 quello che si dice una bella ragazza e a me nessuna \u00e8 mai piaciuta pi\u00f9 di lei\u00bb, mentre Goethe, che la conobbe il 9 giugno e la frequent\u00f2 quasi giornalmente, la defin\u00ec una \u00abdi quelle che sono fatte, se non per ispirare passioni violente, certo per suscitare la simpatia generale\u00bb.\nL'insistente assiduit\u00e0 della presenza di Goethe provoc\u00f2 la reazione di Lotte che, il 16 agosto, gli dichiar\u00f2 che egli \u00abnon pu\u00f2 sperare altro che amicizia\u00bb e l'11 settembre 1772 Goethe lasci\u00f2 Wetzlar. A Francoforte, ricevette da Kestner la notizia che il comune amico Jerusalem si era ucciso il 30 ottobre; nella vicenda vi era tutto l'intreccio del prossimo romanzo \"I dolori del giovane Werther\".\n\"I dolori del giovane Werther\" (1774).\nWerther conosce e frequenta due giovani fidanzati, Charlotte e Albert; s'innamora della ragazza, che pure potrebbe ricambiarlo, ma \u00e8 respinto da quest'ultima (chiamata amichevolmente Lotte) che \u00e8 promessa in sposa ad Albert e pu\u00f2 concedere a Werther solo la propria amicizia.\nWerther \u00e8 un intellettuale borghese le cui possibilit\u00e0 di realizzarsi sono condizionate dalla capacit\u00e0 o meno di adeguarsi alla realt\u00e0 delle piccole corti aristocratiche tedesche. Egli vive una duplice contraddizione: l'incapacit\u00e0 di realizzare il fine dell'umanesimo borghese di una piena realizzazione della propria personalit\u00e0 nella viva realt\u00e0 sociale e l'incapacit\u00e0 di accettare la convenzione pietistica del tempo, secondo la quale l'amore fra uomo e donna, se non permesso, deve trasformarsi in amore fraterno. La contraddizione non si risolve perch\u00e9 Werther non separa gli interessi sociali dai suoi interessi individuali: intellettuale in una Germania semifeudale, non riesce a realizzarsi e la sua coscienza, che non scinde in s\u00e9 le esigenze della ragione da quelle del sentimento, le esigenze dell'ambizione sociale da quelle dell'amore, lo spinge al suicidio.\nNapoleone, nel noto incontro a Erfurt nel 1808, fece rilevare a Goethe proprio la mancata separazione, in Werther, fra ambizione e amore; e infatti Napoleone seppe ben distinguere, nella sua vita, la necessit\u00e0 della realizzazione del successo politico da quella del sentimento privato: in quanto non diviso dalla realt\u00e0 di una societ\u00e0 ben pi\u00f9 matura, egli aveva ben chiara tale distinzione, da lui vissuta nella scissione della propria coscienza. Werther ha invece una coscienza indivisa proprio perch\u00e9 egli vive separato dalla realt\u00e0; per continuare a vivere, egli avrebbe dovuto \"uccidere la sua coscienza\", avrebbe dovuto \"morire nella propria coscienza\" per poter vivere senza sofferenze nella realt\u00e0.\nIl successo di questo romanzo epistolare, scritto di getto dal febbraio al marzo 1774, fu straordinario e fu anche pretesto di non poche funeste imitazioni; lo stesso Goethe assistette al recupero del cadavere di una ragazza suicidatasi a Weimar con in tasca il romanzo. La maggior parte dei lettori credette di ravvisare in Werther, come scrisse il Croce, \u00abl'apologia della passione e ragione, la protesta contro le regole, i pregiudizi e le convenzioni sociali\u00bb non vedendo invece la sostanza reale, la rappresentazione di una malattia, che non \u00e8 tuttavia la malattia psichica di un individuo, ma \u00e8 la malattia della Germania dell'epoca.\nAl tempo in terra tedesca, ancora lontana dagli ideali di libert\u00e0 e autodeterminazione francesi o americani, il disagio e la ristrettezza dovuti alla condizione di cittadino rinchiuso tra le mura di mille staterelli era sentore comune tra le classi medio-alte. Werther, come borghese, ne \u00e8 l'esempio ma anche al contempo la parodia: lo scopo di Goethe era infatti quello di mettere in ridicolo questo atteggiamento di passivit\u00e0 fisica e mentale, cosa che non fu pienamente capita dai lettori meno attenti. In molti casi, la sottile ironia del maestro tedesco, soprattutto un'errata e affrettata interpretazione, fin\u00ec col portare molti giovani di buona famiglia al suicidio. Quarant'anni pi\u00f9 tardi, in \"Poesia e verit\u00e0\", Goethe scriver\u00e0 al riguardo: \nA Weimar (1775-1786).\nGoethe conobbe Klopstock e il teologo svizzero e appassionato di fisiognomica Johann Caspar Lavater, il quale credeva di individuare nel profilo dei volti il carattere delle persone e, a questo scopo, fece eseguire dal pittore Schmoll diversi ritratti di Goethe. Incontr\u00f2 anche il filosofo Jacobi, il quale, polemizzando contro Spinoza e qualificandolo come ateo, stimol\u00f2 Goethe, che pure non amava la filosofia, ad approfondire la conoscenza del filosofo olandese. In seguito Goethe si sarebbe sempre riconosciuto nelle teorie panteiste di Spinoza.\nNel 1775 ebbe un nuovo breve fidanzamento con la sedicenne Lili Sch\u00f6nemann (1758-1817), figlia di un banchiere, ma in ottobre, non sopportando la prospettiva di un vincolo matrimoniale, ruppe con lei e il 7 novembre giunse a Weimar come precettore del diciottenne Carlo Augusto, duca di Sassonia-Weimar-Eisenach, che governava uno staterello formato unicamente dalla capitale Weimar, cittadina di 6.000 abitanti, dalla citt\u00e0 universitaria di Jena e da alcune \"ville di delizia\".\nNel 1776 Goethe divenne membro del Consiglio segreto: il 6 settembre 1779 venne nominato consigliere segreto e confess\u00f2: \u00abmi sembra meraviglioso raggiungere, come in un sogno, a trent'anni, il pi\u00f9 alto grado onorifico che un cittadino tedesco possa ottenere\u00bb. Il 10 aprile 1782 ottenne il titolo nobiliare dall'imperatore Giuseppe II. Nel frattempo scrisse il dramma \"Stella\".\nGli anni che vanno dal 1776 al 1788 furono segnati dall'amicizia con Charlotte von Stein (1742-1827), donna che s'impegn\u00f2 a educarlo ai compiti che lo avrebbero atteso come precettore e poi come consigliere del duca. La von Stein dovette innanzitutto trasformare l'illustre poeta in un uomo di mondo, poi ridurre il viziato idolo del momento in un uomo rispettoso delle regole di vita esistenti nel ristretto e selezionato ambiente in cui viveva la duchessa Anna Amalia. Questi insegnamenti di equilibrio, misura e autocontrollo, che furono la base della sua evoluzione, vennero ben accettati da Goethe, pur costandogli considerevoli sforzi e sacrifici.\nNel 1777 mor\u00ec la sorella Cornelia. Johann visit\u00f2 la zona dello Harz e cominci\u00f2 il \"Wilhelm Meister\". Nel 1778 fece un viaggio a Berlino e cominci\u00f2 a scrivere l\"'Ifigenia in Tauride\" (\"Iphigenie auf Tauris\"), completata nella versione in prosa l'anno successivo. Studi\u00f2 mineralogia, anatomia, osteologia, geologia e botanica e, nel 1782, anno di morte del padre, si trasfer\u00ec in una nuova e definitiva casa.\nI primi dieci anni trascorsi a Weimar, caratterizzati da una certa povert\u00e0 nella produzione poetica, mostrarono soprattutto questa sua lenta trasformazione. Vi furono opere ancora improntate alla sua poesia precedente, come, per esempio, \"I canti di Mignon\" inclusi nel \"Wilhelm Meister\", le due ballate \"Il pescatore\" (\"Der Fischer\") e \"Il re degli elfi\" (\"Erlk\u00f6nig\"), e lo stupendo \"Canto notturno del viandante\" (\"Wanderers Nachtlied\"), poesia nella quale l'anima del poeta lentamente si sostituisce al cuore capriccioso che aveva dominato la produzione precedente.\nLa ricerca della verit\u00e0 ultima dell'anima domin\u00f2 altre composizioni; scrisse infatti il \"Canto degli spiriti sopra le acque\" (\"Gesang der Geister \u00fcber dem Wasser\", che fu poi musicato da Franz Schubert), i \"Limiti dell'umano\" (\"Grenzen der Menschheit\") e \"Il divino\" (\"Das G\u00f6ttliche\"). In quel periodo (dal 1777 al 1785) Goethe compose anche il romanzo \"La missione teatrale di Wilhelm Meister\" (\"Wilhelm Meisters theatralische Sendung\"), in questa prima versione ritrovato e pubblicato solo nel 1911. Quegli anni, inoltre, lo videro impegnato su diversi fronti come consigliere ministeriale per gli affari militari, per la viabilit\u00e0, per le miniere e la pubblica amministrazione.\nDurante il suo soggiorno a Weimar, Goethe fu iniziato in massoneria nella loggia \u00abAmalia\u00bb il 23 giugno 1780. Un anno dopo, il 23 giugno 1781, divent\u00f2 \u00abCompagno\u00bb, \u00abMaestro\u00bb il 2 marzo 1782, con il duca Carlo Augusto di Sassonia-Weimar-Eisenach, che era un suo amico e protettore. Il 4 dicembre 1782 ricevette il quarto grado scozzese della \u00abStretta Osservanza\u00bb e l'11 febbraio 1783 ader\u00ec agli \u00abIlluminati\u00bb.\nFu anche sovrintendente ai musei, e - come si \u00e8 detto - nel 1782 venne insignito del titolo nobiliare. Quel periodo di radicali cambiamenti, e senza dubbio negazione di s\u00e9, fin\u00ec quando Goethe, nel 1786, all'insaputa di tutti, fugg\u00ec in Italia.\nGoethe in Italia (1786-1788).\nNel 1786 Goethe, a 37 anni, intraprese il suo primo viaggio in Italia, durato quasi due anni: arriv\u00f2 a Trento il 10 settembre e poi continu\u00f2 il suo viaggio verso Rovereto e Torbole.\nEntrato nel territorio della Repubblica di Venezia si fece malaccortamente sorprendere a Malcesine mentre redigeva uno schizzo del castello.\nFu quindi sospettato di essere una spia e tratto in arresto, per essere poi liberato appena venne confermata la sua identit\u00e0.\nIl lago di Garda gli fece una grandissima impressione, in quanto il clima mediterraneo, gli uliveti e gli agrumi del Benaco gli schiudevano un nuovo mondo e quando, poche settimane dopo, giunse a Verona, ricchissima di resti romani, il suo entusiasmo sal\u00ec alle stelle, soprattutto dopo la visita all'Arena.\nDopo Verona, Goethe si spost\u00f2 dapprima a Vicenza. Qui visit\u00f2 alcune opere architettoniche di Andrea Palladio, lodando l'artista, e Villa Valmarana ai Nani, elogiando il Tiepolo.\nIl 28 settembre, alle cinque di sera, Goethe arriv\u00f2 a Venezia e, alla vista di una gondola, lo scrittore ramment\u00f2 un modello in miniatura che il padre aveva portato dal suo viaggio in Italia. Qua si ferm\u00f2 per 16 giorni dove, oltre alle opere artistiche, tra cui i Cavalli di San Marco, si divert\u00ec molto a vedere nei teatri gli spettacoli della Commedia dell'arte; inoltre si fece portare al Lido di Venezia, dove per la prima volta vide il mare. \nProsegu\u00ec quindi per Roma e soggiorn\u00f2 in via del Corso 18 dove oggi c'\u00e8 il museo la Casa di Goethe e riscrisse \"Ifigenia in Tauride\" in versi, poi nel febbraio-giugno 1787 arriv\u00f2 a Napoli, dove si ferm\u00f2 pi\u00f9 di un mese. In citt\u00e0 soggiorn\u00f2 presso Palazzo Filangieri d'Arianello (dove \u00e8 ora presente anche una targa in suo onore) e Palazzo Sessa, all'epoca sede dell'Ambasciata inglese nel Regno di Napoli.\nA Napoli conobbe Jakob Philipp Hackert e Gaetano Filangieri. Sal\u00ec per due volte sul Vesuvio in eruzione, visit\u00f2 Pompei, Ercolano, Portici, Caserta, Torre Annunziata, Pozzuoli, Salerno, Paestum e anche Cava de' Tirreni, citt\u00e0 da cui rimase particolarmente affascinato. Sbarc\u00f2 poi in Sicilia, visitando Palermo, Segesta, Selinunte e Agrigento, passando per Caltanissetta, quindi sul versante est a Catania, Taormina e Messina. Ne rimase estasiato, affermando alle fine del suo lungo viaggio: \nDopo un secondo soggiorno a Napoli, rientr\u00f2 a Roma e infine il 18 giugno 1788 a Weimar, dopo aver trascorso due anni di piena felicit\u00e0, nel duplice appagamento dei sensi e dello spirito, grazie all'amore e all'incanto della civilt\u00e0 antica. Il paesaggio, l'arte e il carattere del popolo italiano incarnarono il suo ideale di fusione di spirito e sensi. Qui egli riusc\u00ec a dare la forma definitiva a quella \"Ifigenia in Tauride\" che, scritta in prosa, trov\u00f2 il suo compimento nel \"Blank verse\" o \"pentapodia giambica\". Durante il suo soggiorno di pi\u00f9 di un anno a Roma commission\u00f2 allo scultore di Sciaffusa Alessandro Trippel il proprio famoso busto marmoreo.\nLa \"Ifigenia\" venne giudicata il vangelo del moderno umanesimo. Questo dramma, come tutti i drammi di Goethe, fu una tragedia solo in potenza, infatti Ifigenia avrebbe salvato il fratello dalla follia e Toante dall'ingiustizia, ma, soprattutto, grazie alla propria forza morale, avrebbe trionfato sul destino e mantenuto la propria libert\u00e0. Un altro esempio di questo peculiare intendere il dramma, fu il \"Torquato Tasso\", altra opera portata a termine in Italia (Goethe visit\u00f2 la cella del Tasso e la casa di Ludovico Ariosto a Ferrara e gli antichi palazzi degli Estensi), nel quale lo scrittore tedesco celebr\u00f2 nel poeta italiano il proprio demone giovanile.\nRitorno a Weimar (1788-1832) e ultimi anni.\nAl ritorno a Weimar trov\u00f2 una fredda accoglienza. Rinunci\u00f2 a quasi tutti gli incarichi e si leg\u00f2 stabilmente a Christiane Vulpius (1765-1816), una semplice fioraia. Dei cinque figli avuti con lei, solo August (1789-1830) sarebbe sopravvissuto.\nLa pubblicazione delle \"Elegie romane\" (\"R\u00f6mische Elegien\"), racconto del periodo italiano, suscit\u00f2 indignazione per i suoi aspetti sensuali e licenziosi. Studi\u00f2 anatomia e ottica. Nel 1790 fece un breve viaggio a Venezia che gli ispir\u00f2 gli \"Epigrammi veneziani\" (\"Venezianische Epigramme\"). Scrisse la \"Metamorfosi delle piante\" (\"Versuch die Metamorphose der Pflanzen zu erkl\u00e4ren\") e i \"Saggi sull'ottica\". Nel 1792 assistette alla battaglia di Valmy e l'anno successivo all'assedio di Magonza. Poi pubblic\u00f2, senza successo, \"La volpe Reinardo\" (\"Reineke Fuchs\"), poema animalesco. Non condivise gli ideali della rivoluzione francese, fu invece ammiratore di Napoleone, pur avendo capito che era un tiranno, che ebbe modo di conoscere nel 1808.\nL'insieme degli eventi chiuse Goethe in una sorta di isolamento sociale, ma soprattutto spirituale. La consapevolezza di essere incompreso e la dolorosa coscienza della propria momentanea aridit\u00e0 poetica lo portarono al disprezzo e rifiuto di tutto ci\u00f2 che fosse lontano dal proprio modo di pensare. La crisi di quegli anni fu gravissima, ma, come gi\u00e0 in passato, nel 1794, la comparsa e l'amicizia di un uomo come Friedrich Schiller lo salv\u00f2 da tale situazione. Dal 1794 si dedic\u00f2 principalmente alla letteratura. Nel 1808 usc\u00ec l'edizione \"Opera omnia\" in 12 volumi, ma ancora doveva pubblicare \"Le affinit\u00e0 elettive\" (\"Die Wahlverwandschaften\"), la \"Teoria dei colori\" (\"Zur Farbenlehre\") e molto altro, tanto che nel 1826 cominci\u00f2 l'edizione completa in 40 volumi.\nNel 1814 incontr\u00f2 Marianne von Willemer (1784-1860). Nel 1817 assistette al matrimonio del figlio August con Ottilie von Pogwisch (1796-1872), dalla quale ebbe poi tre figli che Goethe pot\u00e9 conoscere. Intorno agli anni 1821-1823 am\u00f2 (dopo la morte della moglie, avvenuta nel 1816) una certa Ulrike von Levetzow (1804-1899), di 55 anni pi\u00f9 giovane di lui.\nNegli ultimi anni conobbe e si affezion\u00f2 al giovane Felix Mendelssohn, allora poco pi\u00f9 che ventenne, che lo venerava e pot\u00e9 abbellire le sue ore con la musica e la colta conversazione.\nDopo una vita di straordinaria fecondit\u00e0 creativa, mor\u00ec nel 1832 a Weimar, probabilmente per un attacco cardiaco. Le sue spoglie riposano nella Cripta dei Principi nel cimitero storico di Weimar.\nAnche se la questione \u00e8 assai controversa, le sue ultime parole, divenute comunque famosissime, sarebbero state: \"Mehr Licht\" (\u00abPi\u00f9 luce\u00bb), quasi a conferma della sua convinzione che, se a un uomo vivo \u00e8 inconcepibile la propria morte, allora la nostra vita non finir\u00e0. Tuttavia per altri la frase avrebbe una spiegazione molto pi\u00f9 prosaica: Goethe chiedeva semplicemente che gli si aprisse la finestra. Per altri ancora, le sue ultime parole sarebbero state: \"Mehr Nicht\" (\u00abNon pi\u00f9\u00bb), quasi l'opposto di \"Mehr Licht\".\nImportanza storica.\nL'importanza di Goethe nel XIX secolo fu enorme. Per molti aspetti, fu l'iniziatore di molti concetti e idee che sarebbero col tempo divenuti familiari a tutti. Goethe produsse volumi di poesia, saggi, critiche e lavori scientifici, inclusa una teoria sull'ottica e ricerche anticipatrici della teoria evolutiva e linguistica. Era affascinato dai minerali e dalla mineralogia; il minerale goethite prende nome da lui. Come filosofo e scrittore fu una delle figure chiave della transizione dall'Illuminismo al Romanticismo.\nEredit\u00e0 culturale.\nLa seguente lista di lavori chiave pu\u00f2 dare il senso dell'impatto che la sua opera ha sul suo e sul nostro tempo.\nIl romanzo epistolare \"I dolori del giovane Werther\", pubblicato nel 1774, narra una triste storia d'amore che si conclude con un suicidio. Goethe ammise di aver \"ucciso il suo eroe per salvare se stesso\". Il romanzo \u00e8 tuttora in stampa in dozzine di lingue. Da quest'opera trasse ispirazione Ugo Foscolo per il romanzo epistolare \"Ultime lettere di Jacopo Ortis\".\nIl poema epico \"Faust\" fu composto a intervalli, e pubblicato integralmente soltanto postumo. La prima parte fu pubblicata nel 1808 e suscit\u00f2 grande impressione. La prima versione operistica musicata da Spohr apparve nel 1814, e divenne l'ispirazione per le opere di Charles Gounod, Hector Berlioz, Arrigo Boito e Ferruccio Busoni, i poemi sinfonici di Richard Wagner e Franz Liszt, Gustav Mahler, nonch\u00e9 per la cantata per soli, coro e orchestra \"Scene dal Faust di Goethe\" di Robert Schumann. La trama essenziale del \"vendersi l'anima al diavolo\" in cambio di potere nel mondo terreno assunse importanza crescente e divenne una metafora del trionfo della tecnologia e della rivoluzione industriale con tutto il suo fardello di umane sofferenze. L'opera poetica di Goethe fu modello per un intero movimento poetico tedesco detto \"Innerlichkeit\" (introversione), rappresentato per esempio da Heine. Le opere di Goethe ispirarono molti compositori, fra i quali Mozart, Tom\u00e1\u0161ek, Beethoven, Schubert, Brahms e Wolf.\nL'influenza di Goethe fu capitale perch\u00e9 rappresent\u00f2 la transizione e il mutamento della sensibilit\u00e0 europea, un aumentato interesse per la sensualit\u00e0, l'indescrivibile e l'emozionale. Ci\u00f2 non vuol dire che Goethe fosse iperemotivo o sensazionalista, al contrario: predicava la moderazione e percepiva l'eccesso come una malattia. \"Non vi \u00e8 nulla di peggiore dell'immaginazione senza gusto\". Argoment\u00f2 che la legge scaturisce dalle profondit\u00e0 dello spirito di un popolo e dalla terra in cui vive, e che quindi anche le leggi pi\u00f9 avvedute non possono sempre essere imposte dall'alto: una tesi che lo mise in opposizione diretta con coloro che cercavano di costruire monarchie \"illuminate\" basate su leggi \"razionali\", per esempio Giuseppe II d'Austria o, pi\u00f9 tardi, Napoleone imperatore dei francesi.\nQuesta sensibilit\u00e0 avrebbe col tempo costituito la base delle rivoluzioni liberali del XIX secolo. Ci\u00f2 lo rende, insieme con Adam Smith, Thomas Jefferson, Ralph Waldo Emerson e Ludwig van Beethoven, una figura fondamentale dei due mondi culturali, dell'Illuminismo come del Romanticismo: da un lato, seguace del gusto, dell'ordine e del dettaglio cesellato che \u00e8 il marchio di fabbrica dell\"Et\u00e0 dei Lumi\" e del periodo neoclassico in architettura, dall'altro, v\u00f2lto alla ricerca di una personale e intuitiva forma di espressione.\nTra i grandi eredi della scrittura e del pensiero goethiano nella letteratura tedesca dell'Ottocento va citato senz'altro Friedrich Nietzsche e per il Novecento il romanziere Thomas Mann e il poligrafo Ernst J\u00fcnger.\nGoethe scienziato.\nCome gi\u00e0 accennato, Goethe era animato anche da profondi interessi di natura scientifica, riguardanti in particolare la morfologia, la botanica, la zoologia, la mineralogia, la meteorologia, l'ottica, che egli indag\u00f2 con un suo metodo peculiare, contrapposto a quello tradizionale della scienza newtoniana, da lui giudicata astratta e unilaterale, pervenendo tra l'altro a scoperte anatomiche di una certa rilevanza come quella dell'osso intermascellare. \nLa natura, per Goethe, va indagata nel suo divenire, a partire dalle idee archetipe originarie (\"urph\u00e4nomen\") di cui \u00e8 intessuta, e che si evolvono progressivamente come un organismo manifestandosi nella concretezza dei fenomeni particolari: tali sono ad esempio l'idea della pianta-tipo illustrato nella \"Metamorfosi delle piante\", che genera l'infinit\u00e0 variet\u00e0 e molteplicit\u00e0 degli organismi vegetali a seconda delle differenti condizioni ambientali in cui si imbatte; oppure la luce, che incontrandosi con i fenomeni dell'oscurit\u00e0 d\u00e0 luogo alla variet\u00e0 dei colori percepibili ordinariamente col senso della vista.\nLa convinzione che sia l'idea a operare nei fenomeni, e non la materia o gli atomi, lo port\u00f2 a scontrarsi con la mentalit\u00e0 del mondo scientifico del suo tempo, che non ammetteva che un poeta potesse essere considerato uno scienziato. La distanza che separ\u00f2 Goethe dalla scienza moderna, di stampo newtoniano, fu rimarcata da Gottfried Benn con le seguenti parole: \nGoethe non vedeva alcuna incompatibilit\u00e0 tra arte e scienza, ritenendo anzi che quest'ultima fosse \u00abuscita dalla poesia\u00bb: entrambe le discipline, infatti, si propongono di rivelare in forma pi\u00f9 compiuta e comprensibile quei modelli e archetipi che si nascondono alla percezione dei sensi, e possono essere dischiusi dallo scienziato solo mediante un'osservazione attiva, cio\u00e8 una disposizione d'animo intuitiva che normalmente si attribuisce all'artista.\nIl metodo della scienza goethiana verr\u00e0 accolto e integrato nella disciplina spirituale dell'antroposofia fondata agli inizi del Novecento da Rudolf Steiner, il quale sosterr\u00e0 che Goethe aveva raggiunto \u00abconcezioni fondamentali per la scienza dell'organico che hanno la stessa importanza delle leggi fondamentali di Galileo per quella dell'inorganico\u00bb.\nFilosofia e religiosit\u00e0 di Goethe.\nGoethe fu anche portatore di una sua visione filosofica del mondo, che egli tuttavia non tradusse mai in un sistema compiuto di pensiero, ma lo spinse a ricercare nei filosofi del suo tempo, o a lui precedenti, quei concetti in grado di esprimere ci\u00f2 che sentiva: egli li trov\u00f2 dapprima in Giordano Bruno, per il quale la ragione universale \u00e8 l'\u00abartista interiore\u00bb che plasma e permea l'universo in ogni sua parte. In seguito si rivolse a Spinoza e alla sua concezione della divinit\u00e0 immanente al mondo, da ricercare all'interno di questo: le leggi della natura non sono soltanto una creazione di Dio, ma costituiscono la Sua stessa essenza.\nGoethe non pot\u00e9 invece trovare in Kant alcuna affinit\u00e0, ritenendo che costui eludesse il vero problema della conoscenza, poich\u00e9 si occupava del modo in cui la realt\u00e0 risulta apparirci e non di come essa fosse oggettivamente. Maggiore fonte di ispirazione trov\u00f2 in Schiller, che lo spinse a vedere nel \"tipo\" della pianta o dell'animale, che Goethe chiamava \"entelech\u00eca\", l'\"Idea\" in senso filosofico. Goethe pot\u00e9 cos\u00ec venire attratto dagli esponenti dell'idealismo tedesco, soprattutto dal giovane Schelling, da cui apprese l'importanza di risalire dalla natura quale mero prodotto (\"natura naturata\") alla natura creante (\"natura naturans\") in via di divenire, e quindi da Hegel e dal suo tentativo di ricostruire il processo dialettico che dall'Assoluto conduce al dato finito.\nComune alla mentalit\u00e0 filosofica del Romanticismo, che egli stesso contribu\u00ec a forgiare, \u00e8 la consapevolezza di Goethe che la natura \u00e8 un organismo vivente, una totalit\u00e0 organizzata unitariamente, che si evolve in particolare attraverso l'alternanza di due forze: una di sistole, cio\u00e8 di concentrazione in un'entit\u00e0 individuale, e una di diastole, ossia di espansione illimitata. Si tratta di un approccio contemplativo al divino, non per\u00f2 di tipo mistico, n\u00e9 fideistico nel senso religioso tradizionale, perch\u00e9 non esclude la riflessione e la possibilit\u00e0 di una conoscenza chiara e trasparente delle forme in cui si rivela la divinit\u00e0. Questa va ricercata non nell'ultramondano, ma restando all'interno della natura, che \u00e8 \u00abla veste vivente della divinit\u00e0\u00bb, a partire dalle sue espressioni immediate.\nLa religiosit\u00e0 da cui era profondamente pervaso si concili\u00f2 pertanto raramente col cristianesimo protestante in cui era stato educato, sebbene Goethe rispettasse i riti di qualsiasi credo. Fece battezzare i suoi figli e non si pose mai in aperta ostilit\u00e0 con la Chiesa. Nel \"Faust\" mostra di conoscere la Bibbia e di essere esperto in questioni teologiche. Attribuiva a Ges\u00f9 Cristo una grandezza \u00abdi natura cos\u00ec divina come mai pi\u00f9 il divino \u00e8 apparso su questa terra\u00bb. Franz Rosenzweig lo defin\u00ec \u00abil primo cristiano come Cristo l'ha voluto\u00bb.\nSempre nel \"Faust\" Goethe si dimostra attento al sentire religioso di Margherita, preoccupata di sapere se il suo amante onorasse i sacramenti, pur ricevendo da lui risposte elusive: \u00abAmore, chi pu\u00f2 dire: \"Io credo in Dio?\" Domandalo pure ai saggi o ai preti, e la risposta sembrer\u00e0 solo prendere in giro chi l'ha domandato\u00bb. Nel suo viaggio in Italia, Goethe prov\u00f2 una spontanea simpatia per la religione cattolica, al punto da affermare: \u00abCome sono contento ora di addentrarmi completamente nel cattolicesimo e di conoscerlo in tutta la sua vastit\u00e0!\u00bb. D'altro lato si accrebbe in quell'occasione la sua avversione per le reliquie e la venerazione dei santi, con l'eccezione di san Filippo Neri, del quale apprezz\u00f2 l'umorismo, definendolo il \u00absanto spiritoso\u00bb.\nGoethe prov\u00f2 interesse anche per la religiosit\u00e0 pagana dell'antichit\u00e0 greca e romana, attratto dalla sua esperienza del divino nelle forme della natura tradotte in sembianze antropomorfiche; nel gennaio del 1813 scriver\u00e0: \nTra le religioni di cui Goethe sub\u00ec il fascino non manc\u00f2 l'Islam, al punto che dopo aver letto il Corano per la prima volta nel 1772, consigliato da Johann Gottfried Herder, suo mentore a Strasburgo, compose i frammenti di una tragedia, \"Mahomet\", che ha per protagonista Maometto, e da cui pubblicher\u00e0, riadattandolo, il \"Canto a Muhammad\". Goethe in seguito tradusse, per il teatro di Weimar, il \"Mahomet\" di Voltaire, dal quale ometter\u00e0 i passaggi pi\u00f9 critici nei confronti di Maometto, ma l'opera in cui ricorrono le influenze islamiche pi\u00f9 evidenti \u00e8 il \"Divano Occidentale-Orientale\", dove oltre al Corano, egli mostra di conoscere approfonditamente gli Hadith, nonch\u00e9 la letteratura mistica araba e persiana.\nL'esoterismo di Goethe.\nNella religiosit\u00e0 di Goethe confluiscono in ogni caso anche concezioni esoteriche, che pur allontanandolo dalla credulit\u00e0 popolare, lo inducono piuttosto a vedere nella fede di ognuno il momento di un percorso progressivo, che consiste in un'evoluzione della natura, e di cui l'uomo libero rappresenta la meta finale. Pochi giorni prima di morire confid\u00f2 al suo amico Johann Peter Eckermann: \nL'esoterista Rudolf Steiner, che si occup\u00f2 a lungo delle sue opere, afferma che Goethe era un \u00abiniziato inconsapevole\u00bb, in quanto molte di esse confermerebbero il possesso di conoscenze sul mondo spirituale. Il testo contenente espliciti contenuti ermetici, e presumibilmente massonici, \u00e8 la favola del \"Serpente verde\", densa di allusioni all'alchimia, ma costanti sono nei suoi scritti i riferimenti agli studi sull'astrologia, sull'occultismo, e in generale al mistero che egli continuamente presagiva.\nRiconoscimenti dell'importanza storica.\nJames McKeen Cattell pone Goethe settimo tra quelli che ritiene essere i pi\u00f9 grandi uomini della storia.\nNietzsche lo cita pi\u00f9 volte come esempio per l'oltreuomo, mentre Ralph Waldo Emerson lo cita tra i suoi uomini rappresentativi.\nCharles Murray, tramite metodi storiometrici e di analisi delle voci enciclopediche, classifica Goethe come secondo scrittore occidentale pi\u00f9 influente di sempre, dietro solo a Shakespeare. Nonostante la sua influenza in pi\u00f9 campi, non \u00e8 riuscito a raggiungere la top 20 di altre categorie.\nIn base all'analisi delle visualizzazioni delle pagine di Wikipedia, il progetto Pantheon del gruppo Macro Connections del MIT ha riconosciuto Goethe come 62\u00ba uomo pi\u00f9 influente di sempre, quarto tra gli scrittori e sesto tra i tedeschi.\nNumerosi psicologi e ricercatori hanno riconosciuto l'eccezionale intelligenza di Goethe: tra questi ricordiamo Catherine Cox Miles, Maud Merrill e Lewis Terman, Tony Buzan ed Herbert J. Walberg. Nonostante sia impossibile fare test psicometrici sui defunti, a conferma della sua ampia cultura e alta intelligenza verbale Goethe risulta essere l'autore con il pi\u00f9 ampio vocabolario di sempre, contando oltre 93.000 termini diversi (circa il triplo di Shakespeare)."}
{"id": "39345", "revid": "767487", "url": "https://it.wikipedia.org/wiki?curid=39345", "title": "I signori della truffa", "text": "I signori della truffa (\"Sneakers\") \u00e8 un film del 1992 con Robert Redford e Sidney Poitier, diretto da Phil Alden Robinson.\nTrama.\nMartin Bishop \u00e8 a capo di un'agenzia di pen-test, un gruppo di esperti nel campo dell'informatica, della telefonia e della sicurezza, che si occupa di controllare vari istituti (tra cui una banca) per dare un giudizio sui loro sistemi di sicurezza.\nI componenti del gruppo sono tutti pregiudicati per reati informatici, tranne Bishop, che per\u00f2 si chiama Brice, ha cambiato nome ed \u00e8 ancora ricercato per crimini informatici compiuti in giovent\u00f9. Ai tempi dell'universit\u00e0 lui e il suo amico Cosmo si divertivano a effettuare intrusioni informatiche e frodi bancarie, sognando di cambiare il mondo, come ad esempio quando trasferirono denaro dalle casse dei Repubblicani a quelle delle Pantere Nere; ma una sera la polizia irrompe nel loro laboratorio: Martin era appena uscito per comprare da mangiare, ma l'amico viene arrestato. Anni dopo, Martin viene a sapere che Cosmo \u00e8 morto in carcere.\nIn pi\u00f9 di 20 anni nessuno l'ha pi\u00f9 rintracciato e lui si \u00e8 rifatto una vita e dirige l'agenzia, ma un giorno due uomini (che si presentano come agenti dell'NSA) gli propongono un incarico, minacciando di farlo arrestare se non collabora. Messo alle strette accetta, racconta tutto agli amici e inizia a preparare l'azione.\nIl dott. Janek, famoso crittanalista, ha costruito un congegno denominato \"SETEC Astronomy\", che Bishop deve portare ai due agenti dell'NSA. Dopo aver portato a termine la missione, mentre i ragazzi festeggiano per la ricompensa promessa, Hi-Fi (un non vedente genio dell'informatica) cerca di scoprire a cosa serve il congegno, scoprendo che riesce a decifrare qualunque password in pochi attimi; Bishop scopre che \"SETEC Astronomy\" \u00e8 l'anagramma di \"too many secrets\" (trad: \"troppi segreti\"); il congegno rende inutili tutti i metodi crittografici sui quali viene usato.\nRecatosi all'incontro con gli agenti Bishop consegna loro il congegno, ma non incassa la ricompensa: il dott. Janek \u00e8 stato assassinato, e Martin teme di poter fare la stessa fine. Scopre cos\u00ec di essere stato ingannato: le persone con cui ha parlato, pur conoscendo la sua vera identit\u00e0, non sono agenti dell'NSA. Convinto che fossero agenti del governo russo, si reca da una ex spia russa di sua conoscenza e lo accusa di essere il mandante dei falsi agenti, ma questi nega e si offre di aiutarlo, informandolo tra l'altro della profonda differenza esistente tra la crittografia usata dal governo USA e quella usata dal governo russo. L'auto su cui viaggiano viene fermata da una volante della polizia e Bishop rifiuta l'asilo politico offertogli dal russo: il falso poliziotto uccide il russo con la pistola di Martin e lo rapisce, portandolo al cospetto di Cosmo, che non \u00e8 affatto morto.\nCosmo fa ormai parte di una organizzazione mafiosa e ne dirige la sezione tecnologica, aiutandoli nel riciclaggio di denaro. Avendo scoperto che l'NSA ha finanziato gli studi del dott. Janek e sapendo che quel congegno avrebbe potuto far scoprire al governo tutti i suoi traffici, \u00e8 stato lui ad ingannare Bishop, per ottenere il decifratore per s\u00e9. Quando rifiuta di unirsi a lui Cosmo mette fine alla sua latitanza, segnalando (anche grazie al nuovo strumento) la sua attuale identit\u00e0 nel database della polizia, che nel frattempo, ritrovando le sue impronte sulla pistola che ha ucciso il funzionario russo, lo ha accusato di omicidio.\nNon potendo trattare con l'NSA a mani vuote, Bishop e i suoi amici decidono di riprendersi il congegno sempre con l'aiuto di una ex di Bishop ed amica di Donald, Liz (Mary McDonnell), maestra di pianoforte ed esperta di crittografia, che compare nel film al momento della conferenza di Janek. Ritrovano la sede dell'organizzazione di Cosmo e la mettono sotto controllo, informandosi sui meccanismi di sicurezza usati nell'edificio. Una volta pronti, Bishop entra nell'ufficio di Cosmo e recupera il dispositivo, ma per un imprevisto viene bloccato all'interno.\nUltimo scontro verbale tra Martin e Cosmo, che non riesce a sparare al vecchio amico, lo lascia andare e si ritrova con una scatola vuota.\nNel finale, l'NSA pulisce la fedina penale di Bishop e dei suoi amici e accetta tutte le loro richieste in cambio del congegno. Bishop si tiene il chip centrale del decifratore e riprende a divertirsi come faceva da giovane, smistando i soldi del conto in banca del partito repubblicano verso le casse di Amnesty International e di Greenpeace."}
{"id": "39347", "revid": "228587", "url": "https://it.wikipedia.org/wiki?curid=39347", "title": "Sneakers", "text": ""}
{"id": "39350", "revid": "15756", "url": "https://it.wikipedia.org/wiki?curid=39350", "title": "Sonda spaziale", "text": "Una sonda spaziale \u00e8 una piccola navicella spaziale senza equipaggio, carica di strumenti di osservazione per l'esplorazione spaziale di oggetti del sistema solare al di fuori dell'orbita terrestre. Rispetto a un satellite artificiale in orbita attorno alla Terra una sonda spaziale richiede un sofisticato grado di tecnologia e automazione, deve percorrere grandi distanze e operare lontano dalla Terra e dal Sole, il che richiede un'attrezzatura specifica. Deve disporre di energia sufficiente per operare in regioni dove la radiazione solare fornisce solo una potenza limitata, avere grande autonomia decisionale perch\u00e9 la distanza dal centro di controllo non consente agli operatori umani di reagire in tempo reale agli eventi, risolvere problemi di resistenza alle radiazioni e alle temperature estreme che possono danneggiare l'elettronica di bordo. Infine, per raggiungere la sua destinazione a un costo accettabile ed entro tempi accettabili, la sonda spaziale deve utilizzare sofisticati metodi di navigazione e propulsione: assistenza gravitazionale, aerofrenata, propulsione ionica.\nLe sonde spaziali possono assumere un gran numero di forme e possono trasportare pi\u00f9 veicoli, come un orbiter posizionato in orbita attorno al corpo celeste osservato, rilasciare un lander che a sua volta trasporta un rover per esplorare la superficie, e altri veicoli ancora, come una mongolfiera o un drone.\nDescrizione.\nUna tipica sonda spaziale consiste generalmente di un blocco di metallo alto qualche metro, completamente coperto da antenne, telecamere, bracci mobili, ecc. A un'estremit\u00e0 domina un'antenna parabolica utilizzata per comunicare con la Terra, dall'altra l'ugello di uscita del motore principale. I motori sono utilizzati sia per cambiare la velocit\u00e0 della sonda, per eventuali manovre come l'inserzione in orbita attorno a un pianeta, sia per controllare l'assetto della sonda, ovvero il suo orientamento nelle tre dimensioni. Spesso la sonda \u00e8 coperta da un foglio di carta metallico riflettente, che ha lo scopo di riflettere i raggi solari che altrimenti la surriscalderebbero. \nSe la missione della sonda \u00e8 prevista con lo scopo di esplorare corpi del sistema solare interno, sar\u00e0 fornita di grandi pannelli solari utili per produrre elettricit\u00e0. Se invece lo scopo \u00e8 l'esplorazione di corpi celesti del sistema solare esterno, la sonda sar\u00e0 fornita di alcune batterie, generalmente nucleari che sfruttano il decadimento radioattivo di sostanze quali il plutonio (vedi RTG). Tuttavia i progressi tecnologici nel campo delle celle fotovoltaiche nel XXI secolo hanno comportato un aumento dell'efficienza e quindi una riduzione nelle dimensioni minime necessarie perch\u00e9 un pannello possa sviluppare sufficiente potenza, almeno alla distanza di Giove, come la missione \"Juno\" ha dimostrato.\nLe missioni delle sonde possono prevedere dei sorvoli ad alta velocit\u00e0 (\"flyby\"), oppure l'inserzione in orbita attorno al corpo celeste (la sonda \u00e8 quindi detta \"orbiter\"), e a volte l'atterraggio della sonda o di parte di essa (\"lander\"), se non addirittura il ritorno a Terra con campioni di roccia a bordo (per adesso, solo alcune sonde sovietiche che hanno visitato la Luna, e alcune missioni in corso verso le comete). Le ultime tecniche sono molto pi\u00f9 redditizie dal punto di vista scientifico, ma anche molto pi\u00f9 complesse e costose. Un compromesso a volte usato \u00e8 quello di mandare una specie di proiettile (\"penetrator\") a schiantarsi sull'oggetto, mentre la sonda analizza la polvere cos\u00ec sollevata.\nUna sonda non \u00e8 in grado di alzarsi da sola in volo, ed \u00e8 quindi lanciata per mezzo di un razzo vettore che la sgancia nella traiettoria iniziale desiderata. Tale traiettoria \u00e8 stata calcolata dai controllori di volo in modo che, muovendosi solo grazie alla propria inerzia e all'influenza della gravit\u00e0 dei vari oggetti del sistema solare, essa arrivi a destinazione utilizzando il minimo di propellente necessario.\nLe distanze tipiche a cui operano le sonde spaziali (centinaia di milioni di chilometri, o anche vari miliardi) rendono problematiche le comunicazioni con la Terra. Un'apposita rete di radiotelescopi, il Deep Space Network, \u00e8 dedicata alla comunicazione con le varie sonde sparse per il sistema solare. La tendenza recente \u00e8 quella di rendere le sonde sempre pi\u00f9 autonome e in grado di prendere decisioni, in modo da ridurre il tempo necessario per le comunicazioni ed essere in grado di reagire velocemente, invece di aspettare le ore che occorrono ai segnali radio per giungere a Terra.\nImpiego.\nSonde spaziali sono state lanciate dalla NASA, dall'Unione Sovietica, dalla Russia, dall'ESA (\"Agenzia Spaziale Europea\"), e in misura minore dalle agenzie di Canada, Giappone, Cina e India."}
{"id": "39351", "revid": "1226", "url": "https://it.wikipedia.org/wiki?curid=39351", "title": "Cassini-Huygens", "text": ""}
{"id": "39352", "revid": "767487", "url": "https://it.wikipedia.org/wiki?curid=39352", "title": "Wargames - Giochi di guerra", "text": "Wargames \u2013 Giochi di guerra (\"WarGames\") \u00e8 un film del 1983 diretto da John Badham con Matthew Broderick.\nPresentato fuori concorso al 36\u00ba Festival di Cannes, il film propone temi e argomenti tipici dei primi anni ottanta caratterizzati dalla corsa agli armamenti, dallo stallo degli accordi SALT e dal dispiegamento degli euromissili secondo una prospettiva progressista e pacifista. La morale del film si basa sul concetto di distruzione mutua assicurata.\nTrama.\nA Seattle il giovane David Lightman, appassionato di informatica, \u00e8 un abile e promettente hacker che vuole introdursi nel computer di una nota casa di videogiochi, la \"Protovision\", con sede a Sunnyvale, nella Silicon Valley, che sta per lanciare una collana di nuovi prodotti. Effettuando un wardialing su tutti i telefoni della stessa regione in cui ha sede l'azienda, il ragazzo riesce a raggiungere diversi dispositivi, tra cui una connessione secondaria del supercomputer del NORAD studiato per sviluppare strategie atte a rispondere a un attacco sovietico: lo WOPR (War Operation Plan Response). Questo calcolatore, ubicato nella base fortezza di comando NORAD, valuta azioni e contromosse a un eventuale attacco sovietico basandosi sull'esecuzione di numerosi giochi strategici e simulazioni militari e, tramite una rudimentale intelligenza artificiale, riesce ad imparare dai propri errori. Una volta letto l'elenco di tali giochi, David si convince di aver raggiunto la Protovision, ma non riesce ad avere accesso al calcolatore.\nAiutato dalla compagna di classe Jennifer, chiede consiglio a dei tecnici suoi amici, che sospettano l'origine militare della lista dei giochi e gli consigliano di cercare eventuali backdoor lasciate dal creatore del sistema per poterli provare. Partendo dal primo gioco della lista (\"Il labirinto di Falken\") David riesce a risalire al programmatore originario, Stephen Falken, uno scienziato ufficialmente deceduto che lavorava per il Dipartimento della difesa degli Stati Uniti d'America. Cercando informazioni su Falken riesce ad entrare nel sistema usando come password il nome del figlio deceduto in un incidente, \"Joshua\", ed incomincia una partita a \"Guerra Termonucleare Globale\" contro lo WOPR, partita nella quale assume il ruolo dei sovietici.\nDopo pochi minuti David deve abbandonare la connessione, ma il supercomputer ha gi\u00e0 allarmato gli stati maggiori dell'esercito segnalando un attacco nucleare imminente, che portano lo stato della difesa (\"DEFCON\") degli Stati Uniti d'America sempre pi\u00f9 verso la guerra. Se per il ragazzo si tratta solamente di un gioco, cos\u00ec non \u00e8 per il calcolatore che non discriminando fra realt\u00e0 virtuale e realt\u00e0 effettiva, continua a segnalare le operazioni di attacco inizialmente scelte da David, che vengono scambiate dai militari come reali azioni dei sovietici. Le contromosse degli statunitensi attirano l'attenzione dei sovietici, che le considereranno come vere e proprie provocazioni, e incominciano a loro volta a prepararsi al peggio, in un crescendo di tensioni che potrebbe realmente portare allo scoppio di una guerra nucleare.\nIl ragazzo viene presto localizzato e interrogato ma, al racconto dell'accaduto, nessuno gli crede; a peggiorare le cose, lo WOPR si ostina a cercarlo per continuare la partita e, all'ennesima mossa del programma, David, creduto responsabile, viene arrestato per spionaggio. Riesce a fuggire, ma deve mettersi in contatto col professor Stephen Falken, che ha scoperto essere ancora in vita, per cercare di fermare lo WOPR. Falken da molti anni ormai si \u00e8 ritirato a vita privata su di un'isola, dedicandosi alla paleontologia e allo studio dei dinosauri. Raggiunto da Jennifer e David che riescono a parlargli, si rivela per\u00f2 ormai cinico e disilluso, a causa della constatazione che i suoi sforzi nel campo della cibernetica e dell'intelligenza artificiale sono stati messi al servizio della classe dirigente militare. Falken fa il parallelo con i dinosauri, una volta dominatori della terra poi totalmente estinti, ed egli ritiene che possa essere naturale che l'uomo segua la stessa strada.\nQuando tutto sembra perduto David riesce a toccare l'animo dello scienziato: ricordando come la password di accesso alla backdoor dello WOPR fosse \"Joshua\", nome del figlioletto morto con la madre in un incidente. Il giovane chiede a Falken se permetterebbe la distruzione del mondo anche nel caso che suo figlio fosse ancora vivo.\nLo scienziato, seppur inizialmente titubante, si convince infine ad aiutare David e insieme con lui torna al NORAD, penetrando nella sala di guerra prima che l'enorme porta blindata la sigilli dal mondo esterno.\nDavid e Falken convincono il generale Beringer, capo di stato maggiore delle forze armate, ad attendere i primi impatti prima di ordinare ritorsioni, certi che i tracciati missilistici e di bombardieri sovietici che gli schermi del NORAD mostrano in avvicinamento siano in realt\u00e0 frutto della partita giocata da David. Nonostante l'immenso rischio che ci\u00f2 comporta, il generale Beringer acconsente e, mentre gli schermi della sala riportano la distruzione totale di numerose basi e installazioni militari, il contatto radio diretto con gli obiettivi accerta che essi sono del tutto integri.\nLa situazione sembra risolta, ma la stessa esclusione del fattore umano, caldeggiata dagli ingegneri informatici, sembra rivoltarsi contro i suoi ideatori: lo WOPR prepara comunque la contromossa e, grazie al collegamento diretto coi silos missilistici, non ha bisogno altro che di usare un algoritmo di ricerca esaustiva della soluzione: incomincia a inviarvi tutti i codici di lancio possibili, dato che uno di essi \u00e8 sicuramente quello giusto.\nA pochi istanti dal lancio dei missili tuttavia \u00e8 David a salvare la situazione, ordinando al sistema di giocare a tris contro s\u00e9 stesso: le partite si arrestano l'una dopo l'altra in situazione di stallo e a quel punto Joshua avvia una simulazione di guerra dopo l'altra, tralasciando cos\u00ec la prosecuzione delle operazioni di lancio, con i codici che aveva gi\u00e0 trovato. Dopo aver ottenuto anche qui una sequenza di risultati identici: \"Vincitore: Nessuno\", apprende finalmente che in certe situazioni \"l'unica mossa vincente \u00e8 non giocare.\" Joshua interrompe cos\u00ec la partita e, riconosciuto il suo creatore, lo invita a giocare una partita a scacchi.\nHackeraggio.\nLa tecnica usata da David per identificare il recapito della \"Protovision\" (chiamare in sequenza tutti i numeri telefonici di una data zona) era effettivamente usata dagli hacker che, in onore al film, la ribattezzarono \"Wardialing\" ('to dial' = digitare un numero telefonico).\nNel film si vede David che vuole effettuare una telefonata da un telefono pubblico, ma non ha monete e solleva allora la cornetta e creando un corto circuito nell'apparecchio con un pezzo di lattina effettua la telefonata gratuitamente. Questo sistema non \u00e8 una finzione e venne effettivamente utilizzato negli anni 80 sia negli Stati Uniti sia in Europa e consentiva di frodare le compagnie telefoniche non pagando i costi delle telefonate, anche internazionali, dai telefoni pubblici.\nNel finale del film, la ricerca del codice di lancio da parte di \"Joshua\" procede identificandone una cifra per volta, fino a mostrarlo per intero. La produzione del film certamente sapeva che la procedura per scovare un codice segreto (in questo caso un algoritmo di forza bruta) passa attraverso l'accettazione per intero della stringa e non certo un carattere alla volta. L'espediente fu per\u00f2 preferito a una fedele aderenza alla realt\u00e0 per suggerire al pubblico la gravit\u00e0 di un tempo rimanente sempre pi\u00f9 esiguo. Il codice utilizzato, formato da 6 lettere e 4 numeri, consentendo pi\u00f9 di duemila miliardi di combinazioni, avrebbe richiesto altrettanti tentativi (al massimo) per venir forzato, un tempo almeno nell'ordine dei giorni e quindi ben superiore ai pochi minuti ipotizzati nel film.\nL'allora presidente degli Stati Uniti Ronald Reagan fu talmente colpito dalla trama del film da interrogare i suoi consiglieri militari sulla possibilit\u00e0 che potesse verificarsi una situazione analoga a quella narrata nella pellicola. Quindici mesi dopo, il risultato fu un nuovo ordine esecutivo, il NSDD-145, che rese molto pi\u00f9 severe le procedure di sicurezza e pi\u00f9 alto il grado di protezione dell\u2019arsenale strategico americano da intrusioni esterne.\nCast.\nIl ruolo del professor Falken era originariamente pensato per John Lennon (la sceneggiatura venne infatti stesa anni prima della realizzazione del film, quando l'ex Beatle era ancora in vita).\nAccoglienza.\nRealizzato con la cifra di 12 milioni di dollari statunitensi, il film fu un successo al botteghino, raccogliendo circa 80 milioni di dollari. La pellicola ottenne anche tre nomination agli Oscar 1984: sceneggiatura originale, fotografia e sonoro. Vinse anche un BAFTA per il sonoro.\nSequel e remake.\nNel 2008 \u00e8 uscito in DVD il sequel del film \"Wargames 2 - Il codice della paura\".\nEra stata anche valutata l'ipotesi di un remake; notizia data da Leonardo DiCaprio nel 2009."}
{"id": "39353", "revid": "4175", "url": "https://it.wikipedia.org/wiki?curid=39353", "title": "Giochi del Mediterraneo", "text": "I Giochi del Mediterraneo sono una manifestazione sportiva multidisciplinare organizzata sulla falsariga dei Giochi olimpici cui partecipano le nazioni che si affacciano sul mare Mediterraneo (ad esclusione di Israele e Palestina), pi\u00f9 alcune nazioni dell'area mediterranea prive di accesso diretto a tale mare (Andorra, Kosovo, Macedonia del Nord, Portogallo, San Marino e Serbia). Sono organizzati sotto la supervisione del Comitato Internazionale dei Giochi del Mediterraneo (CIGM, ufficialmente \"Comit\u00e9 International des Jeux M\u00e9diterran\u00e9ens\" - CIJM).\nStoria.\nPromossi nel 1948, durante la 42\u00aa Sessione internazionale del CIO a St. Moritz dal vicepresidente del CIO stesso e presidente del Comitato olimpico nazionale egiziano Mohammed Taher Pacha, furono riconosciuti ufficialmente nella 47\u00aa Sessione del Comitato Olimpico Internazionale svoltasi ad Helsinki nel 1952.\nI primi Giochi - che coinvolgono attualmente ventiquattro paesi che si affacciano nell'area mediterranea - vennero disputati dal 5 al 22 ottobre 1951 ad Alessandria d'Egitto: vi presero parte 734 atleti (tutti maschi) in rappresentanza di 10 nazioni: Egitto, Francia, Grecia, Jugoslavia, Italia, Libano, Malta, Siria, Spagna e Turchia. Giova tuttavia ricordare che nel 1949 si era tenuta ad Istanbul, la prima edizione ritenuta \"non ufficiale\".\nLa seconda edizione dei Giochi venne disputata nel 1955 a Barcellona. Le prime gare femminili vennero introdotte a partire dall'edizione del 1967, tenutasi a Tunisi. Da allora i Giochi vengono disputati regolarmente ogni quattro anni (dal 1993 vengono per\u00f2 effettuati l'anno successivo a quello dei Giochi olimpici e non in quello che li precede).\nLa bandiera dei Giochi presenta tre cerchi leggermente mossi nella parte inferiore che simboleggiano i tre continenti che si affacciano sul Mediterraneo (Europa, Africa e Asia), che si rispecchiano nel blu del \"mare nostrum\". Nell'ultima edizione dei giochi, la diciassettesima, le discipline sportive rappresentate sono state 27, alcune non olimpiche. Tra le nazioni partecipanti l'unica che non ha mai vinto una medaglia \u00e8 Andorra.\nPaesi partecipanti.\nAi Giochi del Mediterraneo spesso le diverse squadre nazionali hanno presentato elementi delle categorie giovanili pronti a passare nelle formazioni maggiori.\nL'Italia nel passato pi\u00f9 o meno recente ha scelto di portare tuttavia atleti di spicco o che lo sarebbero poi diventati, come i velocisti di atletica leggera Berruti e Mennea, la saltatrice in alto Sara Simeoni, la saltatrice in lungo Antonella Capriotti, il lottatore Maenza, il tennista Nicola Pietrangeli, i campioni di canottaggio Carmine Abbagnale, Giuseppe Abbagnale e Agostino Abbagnale, il nuotatore Giorgio Lamberti, i ginnasti Jury Chechi e Vanessa Ferrari (quest'ultima l'atleta donna pi\u00f9 medagliata di questa competizione), la nuotatrice Federica Pellegrini e il pugile medaglia d'oro olimpica Roberto Cammarelle. Ci\u00f2 spiega, almeno in parte, la grande quantit\u00e0 di medaglie vinte dagli azzurri nelle varie discipline e sovente i primi posti assoluti nei medaglieri delle varie edizioni.\nIn totale i Paesi partecipanti ai Giochi del Mediterraneo sono 26 (9 appartengono alla Unione Europea e possono esporre sulle maglie la doppia bandiera): \nGli unici Paesi affacciati sul mar Mediterraneo che non prendono parte ai giochi sono Israele e Palestina. Durante un incontro per l'organizzazione della XVI edizione dei Giochi il presidente Addad\u00ec ha dichiarato l'esistenza di un gentlemen's agreement o regola non scritta che vuole che i due Paesi entrino a far parte della famiglia mediterranea contemporaneamente, mai in solitaria. Dal 2013 partecipa la Repubblica di Macedonia (oggi Macedonia del Nord). Nell'edizione posticipata al 2018 a Tarragona c'\u00e8 stato il debutto nella manifestazione di Kosovo e Portogallo, che pur non sono bagnati dal Mediterraneo.\nEdizioni.\nSono diciotto le edizioni gi\u00e0 disputate dei Giochi del Mediterraneo. A causa di inadempienze la diciassettesima edizione del 2013 si \u00e8 svolta a Mersin, Turchia e non a Volos, in Grecia. La diciottesima edizione si \u00e8 svolta a Tarragona, Spagna nell'estate 2018 e non nel 2017.\nLe nazioni che hanno ospitato pi\u00f9 edizioni dei giochi sono l'Italia e la Spagna, che ne hanno organizzate tre. Seguono poi Turchia e Tunisia con due e infine Egitto, Libano, Grecia, Algeria, Croazia (Jugoslavia), Marocco, Siria e Francia con una edizione ciascuno.\nDiscipline.\nI Giochi del Mediterraneo non hanno un programma fisso: l'elenco delle discipline viene stabilito e comunicato dal comitato esecutivo del CIGM, su proposta della commissione tecnica, tredici mesi prima dell'apertura dei giochi. Il numero di sport \u00e8 variato nel corso delle edizioni tra i 14 del 1951 e i 27 delle edizioni 2005 e 2009; vari eventi sono stati disputati in maniera discontinua, mentre otto discipline (atletica leggera, calcio, lotta, nuoto, pallacanestro, pallanuoto, pugilato e ginnastica artistica) sono state sempre presenti. All'interno dei giochi trovano o hanno trovato spazio anche sport non olimpici quali rugby a 15, karate, bocce e gli sport per disabili.\nMedagliere.\n\"Aggiornato all'edizione del 2018.\"\n\"In corsivo gli stati non pi\u00f9 esistenti.\"\nL'Italia ha vinto il medagliere in tredici edizioni, la Francia in quattro mentre la Jugoslavia una volta."}
{"id": "39354", "revid": "148107", "url": "https://it.wikipedia.org/wiki?curid=39354", "title": "Raggio di Bohr", "text": "Nel modello di Bohr dell'atomo di idrogeno, il raggio di Bohr (spesso indicato con il simbolo formula_1) \u00e8 il raggio dell'orbita pi\u00f9 interna, nello stato fondamentale dell'atomo, pari a:\ndove:\nIn accordo con i valori CODATA del 2010, il raggio di Bohr vale formula_8 (0,53 \u00c5, dove \u00c5 sta per \u00c5ngstr\u00f6m).\nIl raggio di Bohr viene spesso utilizzato come unit\u00e0 di lunghezza in fisica atomica, nel sistema denominato \"Unit\u00e0 atomiche\"."}
{"id": "39356", "revid": "339392", "url": "https://it.wikipedia.org/wiki?curid=39356", "title": "Toccata e fuga in re minore", "text": ""}
{"id": "39359", "revid": "399", "url": "https://it.wikipedia.org/wiki?curid=39359", "title": "Mezzo interstellare", "text": "In astronomia, il mezzo interstellare (abbreviato in ISM, dall'inglese \"InterStellar Medium\") \u00e8 il materiale rarefatto costituito da gas e polvere che si trova tra le stelle all'interno di una galassia. Il mezzo interstellare galattico \u00e8 colmato da energia sotto forma di radiazione elettromagnetica e si mescola gradatamente al mezzo intergalattico circostante.\nFino alla fine del XIX secolo, lo spazio interstellare era considerato sostanzialmente vuoto. Nel 1904, l'astronomo tedesco Johannes Hartmann scopr\u00ec il gas interstellare, mentre ventisei anni dopo, nel 1930, lo svizzero Robert Trumpler scopr\u00ec la polvere interstellare, che causava l'arrossamento del colore delle stelle lontane.\nDescrizione.\nIl mezzo interstellare consiste di una miscela piuttosto rarefatta di ioni, atomi, molecole, granuli di polvere, raggi cosmici e campi magnetici; in massa il 99% della materia \u00e8 costituito dai gas, il restante 1% dalle polveri. Le densit\u00e0 (\u03c1) variano da poche migliaia ad alcune centinaia di milioni di particelle per metro cubo, con un valore medio attestato nella Via Lattea di un milione di particelle al m3 (1 particella al cm3). Il Sole, ad esempio, sta attualmente viaggiando, nel corso della sua orbita attorno al centro galattico, all'interno della Nube Interstellare Locale (\u03c1=0,1 atomi cm\u22123), posta a sua volta all'interno della Bolla Locale (\u03c1=0,05 atomi cm\u22123). Come risultato della nucleosintesi del Big Bang, il gas del mezzo interstellare \u00e8 costituito all'incirca all'89% da idrogeno e per il 9% da elio, con un 2% di elementi pi\u00f9 pesanti (definiti nel gergo astronomico \"metalli\") e composti in tracce.\nIl mezzo interstellare gioca un ruolo importante in astrofisica per via del suo ruolo di \"via di mezzo\" tra ordini di grandezza stellari ed ordini di grandezza galattici. Le stelle inoltre interagiscono in molteplici modi col mezzo interstellare: innanzi tutto si formano all'interno delle regioni pi\u00f9 dense dell'ISM, le nubi molecolari, quindi ne plasmano le strutture grazie ai loro venti e ne modificano la composizione, arricchendola degli elementi pi\u00f9 pesanti prodotti al loro interno, una volta giunte al termine della loro evoluzione, tramite l'emissione di una nebulosa planetaria o l'esplosione di una supernova; quest'ultimo meccanismo \u00e8 alla base della produzione degli elementi pi\u00f9 pesanti del ferro, l'ultimo elemento sintetizzabile nel nucleo di una stella. Queste continue interazioni tra stelle e ISM aiutano a determinare il tasso al quale una galassia consuma le sue riserve gassose, e dunque permette di misurare il tempo in cui essa va incontro ad un'attiva formazione stellare.\nComposizione.\nIl mezzo \u00e8 composto normalmente per il 99% da gas e per l'1% da polveri. Il gas \u00e8 composto mediamente per il 90% da idrogeno e per il 10% da elio, con tracce di elementi pi\u00f9 pesanti (chiamati sia pur impropriamente \"metalli\" in termini astronomici). Tra questi sono presenti calcio, neutro o sotto forma di cationi Ca+ (90%) e Ca++ (9%), molecole inorganiche (H2O, CO, H2S, NH3, HCN) e organiche (formaldeide, acido formico, etanolo) e radicali (HO\u00b0, CN\u00b0).\nQuesto mezzo \u00e8 in genere estremamente tenue: le densit\u00e0 variano da pochi atomi a poche centinaia di atomi per centimetro cubo (il che \u00e8 comunque un milione di volte pi\u00f9 denso delle regioni al di fuori di una galassia). Recenti studi hanno mostrato che la densit\u00e0 nelle vicinanze del Sole (entro 15 anni luce) \u00e8 molto pi\u00f9 bassa della media galattica: da 0,04 a 0,1 atomi per centimetro cubo.\nLa composizione del mezzo interstellare \u00e8 diversa nei vari tipi di galassie: nelle ellittiche esso \u00e8 quasi completamente assente, nelle lenticolari \u00e8 presente in misura ridotta, mentre \u00e8 maggiormente presente nelle galassie pi\u00f9 giovani, come le galassie spiraliformi, tra cui la Via Lattea.\nLe caratteristiche prominenti del mezzo interstellare sono quelle dove, per un motivo o per l'altro, esso \u00e8 pi\u00f9 concentrato: nubi molecolari giganti (in cui \u00e8 spesso presente una viva attivit\u00e0 di formazione stellare), nubi interstellari, resti di supernova, nebulose planetarie ed altre strutture diffuse e nebulari. \nEffetti.\nL'effetto del mezzo interstellare sulle osservazioni \u00e8 chiamato estinzione: la luce di una stella viene diminuita di intensit\u00e0 perch\u00e9 \u00e8 rifratta ed assorbita dal mezzo. L'effetto \u00e8 diverso a seconda della lunghezza d'onda della luce. Per esempio, la lunghezza d'onda tipica per l'assorbimento dell'idrogeno molecolare si trova a circa , n=1, cio\u00e8 la transizione Lyman-alpha. Perci\u00f2 \u00e8 quasi impossibile vedere la luce emessa dalla stella a questa lunghezza d'onda, perch\u00e9 \u00e8 assorbita quasi tutta durante il suo viaggio verso la Terra.\n\u00c8 per\u00f2 possibile studiare il mezzo interstellare proprio sfruttando la sua estinzione: le diverse bande di assorbimento, non attribuibili alla stella, danno informazioni sulla densit\u00e0 e sulla velocit\u00e0 del gas che lo compone. Le informazioni sono state ricavate studiando una singola riga del suo spettro, la radiazione a 21 cm dell'idrogeno.\nFasi.\nIl mezzo interstellare \u00e8 in genere diviso in tre \"fasi\", a seconda della sua \"temperatura\": caldo (milioni di gradi), temperato (migliaia di gradi) e freddo (poche decine di kelvin). \u00c8 da notare che la \"temperatura\" \u00e8 considerata in questo caso come espressione della velocit\u00e0 delle particelle di gas, se la si misurasse con un termometro esso registrerebbe in ogni caso valori vicini allo zero assoluto.\nIl modello a tre fasi fu introdotto da Chistopher McKee e Jeremiah Ostriker in un articolo del 1977 ed ha formato la base degli studi successivi. La proporzione relativa di queste tre fasi \u00e8 ancora oggetto di dibattito."}
{"id": "39360", "revid": "1718925", "url": "https://it.wikipedia.org/wiki?curid=39360", "title": "Toccata", "text": "La toccata \u00e8 una forma musicale, inizialmente applicata al liuto e in seguito agli strumenti a tastiera, in particolar modo all'organo e al clavicembalo aveva la funzione di breve introduzione. Derivava da una ricerca musicale improvvisata sullo strumento: il termine infatti significa proprio \"toccare\" lo strumento e la toccata consiste perlopi\u00f9 di ripetute scale e arpeggi ascendenti e discendenti con variazioni. Pi\u00f9 di rado il nome \u00e8 esteso ad opere per pi\u00f9 strumenti, come nel caso dell'inizio dell'opera \"L'Orfeo\" di Claudio Monteverdi.\nPeriodo rinascimentale.\nQuesto modo musicale \u00e8 apparso per la prima volta alla fine del periodo rinascimentale, circa nei primi decenni del XVI secolo. Ha avuto origine nell'Italia del nord. Molte pubblicazioni degli anni 1590 comprendono delle toccate, di compositori come Girolamo Diruta, Adriano Banchieri, Claudio Merulo, Andrea e Giovanni Gabrieli, Luzzasco Luzzaschi e Annibale Padovano.\nLe prime toccate furono per liuto; la prima testimonianza del termine si trova nella raccolta \"\"Intabolatura de leuto de diversi autori\" (Milano, 1536) di Giovanni Antonio Casteliono: in questa vi sono quattro brani chiami \"Tochata\" di cui uno \u00e8 di Francesco Canova da Milano.\nIntorno alla seconda met\u00e0 del XVI secolo la toccata ebbe un grande sviluppo a Venezia dove venne applicata solo al repertorio sacro ed eseguita quindi all'organo.\nLe composizioni prevedevano veloci movimenti prima di una mano e poi dell'altra, con passaggi brillanti che scendono a cascata contrapposti ad un accompagnamento di un accordo con l'altra mano.\nAndrea Gabrieli, zio di Giovanni Gabrieli, usa anche il termine \"intonazione\", che indica una toccata in forma ridotta che pu\u00f2 andare dalle cinque alle venti battute; l'intonazione aveva lo scopo di preparare il coro al brano da eseguire: inizia con degli accordi e prosegue con delle scale. Le intonazioni in genere non venivano trascritte poich\u00e9 potevano essere facilmente improvvisate; alcune sono raccolte nell'opera \"Intonazioni d'organo di Andrea Gabrieli et di Gio: suo nepote [...] Composte sopra tutti li Dodici toni della Musica, libro primo\" di Andrea Gabrieli pubblicato a Venezia nel 1593.\nLe toccate per organo di Giovanni Gabrieli \u2014 probabilmente composte in giovane et\u00e0 \u2014 ci sono pervenute tramite dei manoscritti fatti da alcuni suoi allievi tedeschi.\nAdriano Banchieri pubblic\u00f2 a Venezia nel 1605 un trattato intitolato \"L'organo suonarino\"\" che trattava l'arte dell'intonazione improvvisata.\nClaudio Merulo fu un altro organista e compositore vissuto nello stesso periodo. Le sue toccate furono stampate a Venezia su due tomi, il primo nel 1598 e il secondo nel 1604. La struttura delle toccate di Merulo intervallava sezioni improvvisate con sezioni fugate. Questa struttura a multi-sezioni fu la base di compositori successivi quali Johann Jakob Froberger, Dietrich Buxtehude e Johann Sebastian Bach.\nTra i compositori attivi nella Serenissima in quel periodo, c'era anche il giovane Hans Leo Hassler, che studi\u00f2 con il Gabrieli; fu lui a portare con s\u00e9 questo modo in Germania, e fu l\u00ec che la toccata raggiunse il vertice del suo sviluppo, con il culmine nell'opera di Johann Sebastian Bach pi\u00f9 di cento anni dopo.\nLa toccata ebbe anche un notevole successo a Napoli tra la fine XVI e l'inizio del XVII secolo ed ebbe come noti compositori Ascanio Mayone e Giovanni Maria Trabaci che trattarono le loro toccate in modo quasi clavicembalistico con grande originalit\u00e0, unendo accordi con altre varie figure melodiche.\nPeriodo barocco.\nLa toccata barocca, che era iniziata con Girolamo Frescobaldi, \u00e8 pi\u00f9 articolata e di maggiore durata, intensit\u00e0 e di accresciuto virtuosismo rispetto alla versione tardo-rinascimentale, raggiunge perfino livelli di stravaganza pari all'opprimente attenzione ai dettagli riscontrabili nell'architettura di quel periodo. Spesso compaiono passaggi rapidissimi inframezzati da salti e arpeggi, alternati con parti che prevedono accordi o fughe. A volte manca un tempo regolare, e ci\u00f2 aumenta quel senso di improvvisazione che contraddistingue spesso questo genere musicale.\nAltri compositori di toccate del periodo barocco, prima di Bach, includono Michelangelo Rossi, Johann Jakob Froberger, Jan Pieterszoon Sweelinck, Alessandro Scarlatti e Dietrich Buxtehude.\nLe toccate di Bach sono tra gli esempi pi\u00f9 famosi per questo tipo di composizione. Le sue toccate per organo sono composizioni brillanti che molto si prestano all'improvvisazione, spesso seguite da un movimento indipendente, chiamato fuga. In questo caso la toccata viene utilizzata al posto del pi\u00f9 consueto preludio. Le sue toccate per clavicembalo sono opere composte da pi\u00f9 parti, che includono anche una fuga nella struttura.\nPeriodo romantico.\nSuccessivamente al periodo barocco, le toccate compaiono meno frequentemente, anche se ci sono alcuni esempi degni di nota. Robert Schumann scrisse una toccata per pianoforte solista, cos\u00ec come Maurice Ravel come parte de \"Le tombeau de Couperin\". Sempre di questo periodo, altre note toccate per organo sono quella del finale della \"Sinfonia n. 5\" di Charles-Marie Widor e la toccata in sol maggiore di Th\u00e9odore Dubois. Anche Sergei Prokofiev ne scrisse una in re minore op.11.\nCuriosit\u00e0.\nUna toccata familiare a molti in Italia \u00e8 la Toccata In La Maggiore Per Arpa &amp; Orchestra di Pietro Domenico Paradisi, che la RAI utilizzava come musica di sottofondo per \"L'Intervallo\"."}
{"id": "39365", "revid": "228587", "url": "https://it.wikipedia.org/wiki?curid=39365", "title": "Teorema di Abel-Ruffini", "text": "Il teorema di Abel-Ruffini afferma che non esiste una relazione risolutiva generale \"esprimibile tramite radicali\" per le equazioni polinomiali di grado 5 o superiore.\nIl teorema fu provato per la prima volta da Paolo Ruffini nel 1799, ma la sua dimostrazione fu generalmente ignorata. Sebbene contenesse una piccola lacuna, fu piuttosto innovativa nell'uso dei gruppi di permutazione. Il teorema \u00e8 anche attribuito a Niels Henrik Abel, che pubblic\u00f2 una dimostrazione nel 1824.\nL'interpretazione.\nIl contenuto di questo teorema viene spesso frainteso. Esso non asserisce che le equazioni di grado superiore al quarto siano insolubili. Infatti, tutte le equazioni polinomiali non costanti hanno una soluzione (perlomeno nel campo dei numeri complessi), come afferma il teorema fondamentale dell'algebra. Nonostante tali soluzioni non possano sempre essere espresse algebricamente in maniera esatta, esse possono essere calcolate fino ad un grado di precisione arbitrario usando tecniche numeriche come il metodo di Newton-Raphson o il metodo di Laguerre, e in questo modo non sono diverse dalle soluzioni delle equazioni polinomiali di secondo, terzo e quarto grado. Il teorema riguarda solo la \"forma\" che una soluzione deve avere: la soluzione di un'equazione di grado superiore al quarto non pu\u00f2 sempre essere espressa partendo dai coefficienti e utilizzando soltanto operazioni aritmetiche ed estrazioni di radice, e dunque non esiste una generica \"formula risolutiva\" come per le equazioni di secondo, terzo e quarto grado.\nEquazioni di grado inferiore al quinto.\nLe soluzioni di qualunque equazione di secondo grado possono essere espresse in termini di addizione, sottrazione, moltiplicazione, divisione e radice quadrata, utilizzando la familiare formula risolutiva:\nFormule analoghe per equazioni di terzo e quarto grado, utilizzanti radici cubiche e radici quarte, sono note fin dal XVI secolo.\nQuinto grado e superiore.\nIl teorema di Abel-Ruffini dice che ci sono alcune equazioni di quinto grado la cui soluzione non pu\u00f2 essere espressa tramite radicali e un esempio \u00e8 dato dall'equazione formula_2. \u00c8 tuttavia importante osservare che \"alcune\" equazioni possono comunque essere risolte mediante \"radicali\", ad esempio l'equazione formula_3, che si fattorizza in formula_4. Un criterio per determinare se un'equazione pu\u00f2 essere risolta tramite radicali fu dato da \u00c9variste Galois ed \u00e8 ora alla base della teoria di Galois: un'equazione polinomiale pu\u00f2 essere risolta per radicali se e solo se il suo gruppo di Galois \u00e8 un gruppo risolubile.\nDall'analisi di Galois segue che la ragione per cui le equazioni di secondo, terzo e quarto grado possono essere risolte per radicali \u00e8 che i gruppi simmetrici: formula_5, formula_6 e formula_7 sono gruppi risolubili, mentre non esistono formule analoghe per le equazioni di grado superiore al quarto perch\u00e9 formula_8 non \u00e8 risolubile per formula_9.\nStoria.\nIntorno al 1770, Joseph Louis Lagrange inizi\u00f2 a preparare il terreno all'unificazione delle varie idee che erano state usate fino a quel momento per risolvere le equazioni, mettendole in relazione alla teoria dei gruppi di permutazioni, sotto forma di risolventi di Lagrange. Tuttavia Lagrange non riusc\u00ec a sviluppare un metodo di risoluzione per le equazioni di quinto grado e superiore ed inizi\u00f2 a supporre che un tale metodo non esistesse, senza tuttavia fornirne una prova conclusiva. Nel 1799, Paolo Ruffini propose una dimostrazione del teorema, tuttavia questa fu a lungo ignorata anche a causa di una lacuna. Ruffini infatti dava per scontato che una soluzione deve necessariamente essere una funzione dei radicali e, mentre Cauchy riteneva che questa assunzione fosse minore, la maggior parte degli storici ritiene che la dimostrazione non fu mai completa fino a quando Abel non dimostr\u00f2 questa assunzione nel 1824."}
{"id": "39369", "revid": "1632387", "url": "https://it.wikipedia.org/wiki?curid=39369", "title": "Acido acetico", "text": "Lacido acetico (nome IUPAC acido etanoico) \u00e8 un composto chimico organico la cui formula chimica \u00e8 CH3COOH, meglio conosciuto per conferire all'aceto il suo caratteristico sapore acre e il suo odore pungente. L'acido acetico puro, anidro (ovvero privo di acqua), chiamato \"acido acetico glaciale\", a temperatura ambiente \u00e8 un liquido incolore che attrae acqua dall'ambiente (igroscopia) e che congela al di sotto dei 16,7 \u00b0C (62 \u00b0F) in un solido cristallino incolore. L'acido acetico \u00e8 corrosivo, e i suoi vapori causano irritazione agli occhi, infiammazione delle vie respiratorie e congestione dei polmoni, ma chimicamente \u00e8 un acido debole per via della sua limitata capacit\u00e0 di dissociarsi in soluzioni acquose.\nL'acido acetico \u00e8 uno dei pi\u00f9 semplici acidi carbossilici (il secondo, dopo l'acido formico). \u00c8 un composto molto diffuso in natura; gli organismi superiori lo impiegano ampiamente come intermedio di sintesi, ed \u00e8 anche il prodotto finale della fermentazione acetica in cui l'etanolo viene ossidato dall\"Acetobacter\" in presenza di aria. \u00c8 un importante reagente chimico e prodotto industriale che viene utilizzato nella produzione del polietilentereftalato, usato principalmente per le bottiglie di plastica per le bibite; dell'acetato di cellulosa, principalmente per le pellicole fotografiche; dell'acetato di polivinile per le colle da legno e in molte fibre sintetiche e tessuti. In casa, diluito in acqua viene spesso usato come smacchiante. Nell'industria alimentare, l'acido acetico \u00e8 usato come additivo alimentare con la funzione di regolatore di acidit\u00e0; \u00e8 classificato sotto il codice E260.\nNomenclatura.\nIl nome comune \"acido acetico\" \u00e8 il pi\u00f9 diffusamente usato, ed \u00e8 ufficialmente il nome preferito dalla IUPAC. Il nome deriva da \"acetum\", la parola latina per aceto. Il sinonimo \"acido etanoico\" \u00e8 un nome sistematico usato nelle spiegazioni introduttive alla nomenclatura chimica.\nAcido acetico glaciale \u00e8 il nome comune dell'acido acetico privo d'acqua. Simile alla parola tedesca \"Eisessig\" (letteralmente, aceto ghiacciato), il nome deriva dai cristalli simili a quelli del ghiaccio che si formano quando la temperatura della sostanza scende leggermente al di sotto dei 16,7\u00a0\u00b0C.\nL'abbreviazione pi\u00f9 comune per acido acetico, ma anche quella ufficiale, \u00e8 AcOH oppure HOAc, dove \"Ac\" sta per gruppo acetile, CH3\u2212C(=O)\u2212. Nel contesto delle reazioni acido-base \u00e8 spesso usata l'abbreviazione HAc, dove \"Ac\" invece sta per l'anione acetato (CH3COO\u2212), anche se quest'uso \u00e8 visto da molti come fuorviante. In entrambi i casi, \"Ac\" non deve essere confuso con l'elemento chimico attinio.\nL'acido acetico ha formula minima CH2O e formula molecolare C2H4O2. La seconda \u00e8 spesso scritta come CH3-CO2-H, CH3COOH, CH3CO2H o HOCOCH3 per riflettere meglio la sua struttura chimica. Quando l'acido acetico perde un H+, lo ione risultante \u00e8 l'anione \"acetato\". Il nome \"acetato\" pu\u00f2 anche riferirsi a un sale contenente questo anione, o a un estere dell'acido acetico.\nStoria.\nL'aceto \u00e8 un prodotto di antiche origini. La produzione di acido acetico per mezzo dei batteri \u00e8 presente in tutto il mondo, e ogni cultura che ha praticato la fermentazione della birra o del vino ha inevitabilmente scoperto l'aceto come risultato naturale conseguente all'esposizione all'aria di queste bevande.\nL'uso dell'acido acetico in chimica risale all'antichit\u00e0. Nel III secolo a.C., il filosofo greco Teofrasto descrive come l'aceto agisce sui metalli producendo pigmenti utili nell'arte, come la \"biacca\" o \"bianco di piombo \" (carbonato di piombo) e il \"verdegrigio\", una mistura verde di sali di rame tra cui l'acetato rameico monoidrato. Gli antichi romani bollivano il vino acido in recipienti di piombo per produrre uno sciroppo molto dolce chiamato \"sapa\". Il sapa era ricco di diacetato di piombo, una sostanza dolce chiamata \"zucchero di piombo\" o \"zucchero di Saturno\", che ha contribuito all'avvelenamento da piombo tra l'aristocrazia romana. L'alchimista persiano del XIII secolo Jabir ibn Hayyan riusc\u00ec a concentrare l'acido acetico dall'aceto attraverso la distillazione.\nNel Rinascimento, l'acido acetico glaciale era preparato per distillazione a secco di acetati metallici. L'alchimista tedesco del XVI secolo Andreas Libavius descrive questa procedura, e compara l'acido acetico glaciale prodotto con questo metodo all'aceto. La presenza di acqua nell'aceto ha un cos\u00ec significativo effetto sulle propriet\u00e0 dell'acido acetico che per secoli i chimici credettero che l'acido acetico glaciale e l'acido trovato nell'aceto fossero due sostanze differenti. Il chimico francese Pierre Adet ha provato che sono identiche.\nNel 1847, il chimico tedesco Hermann Kolbe sintetizz\u00f2 l'acido acetico per la prima volta partendo da materiali inorganici. Questa sequenza di reazioni consisteva nella clorurazione del disolfuro di carbonio a tetracloruro di carbonio, con successiva da pirolisi a tetracloroetilene, idrolisi acquosa ad acido tricloroacetico e infine riduzione elettrolitica ad acido acetico.\nA partire dal 1910 molto dell'acido acetico glaciale era ottenuto dal \"liquore pirolegnoso\" ottenuto dalla distillazione del legno. L'acido acetico era isolato da questo per trattamento con calce spenta, e il risultante acetato di calcio era acidificato con acido solforico ottenendo acido acetico. A quel tempo la Germania produceva 10.000 tonnellate di acido acetico glaciale, circa il 30% del quale era usato nella produzione del colorante indaco.\nPropriet\u00e0 chimiche.\nNegli acidi carbossilici come l'acido acetico, l'atomo di idrogeno (H) del gruppo carbossilico (\u2212COOH) pu\u00f2 essere donato come ione H+ (protone), conferendogli cos\u00ec il carattere acido. L'acido acetico in soluzioni acquose \u00e8 un acido monoprotico debole, efficace, con una costante di dissociazione acida a 20\u00a0\u00b0C di M (pKa 4,8). La sua base coniugata \u00e8 l'acetato (CH3COO\u2212). Una soluzione 1 M in acqua a 20\u00a0\u00b0C (all'incirca la concentrazione dell'aceto domestico) ha pH di 2,4, indicando che solamente lo 0,4% delle molecole di acido acetico sono dissociate.\nLa struttura cristallina dell'acido acetico mostra che le molecole accoppiate nei dimeri sono connesse da legami a idrogeno. I dimeri possono essere individuati anche nei vapori a 120\u00a0\u00b0C. Sono presenti inoltre nella fase liquida delle soluzioni diluite di solventi che non formano legami a idrogeno, e una certa quantit\u00e0 \u00e8 presente anche nell'acido acetico puro, ma vengono distrutti in presenza di solventi che formano legami a idrogeno. L'entalpia di dissociazione del dimero \u00e8 stimata in 65,0\u00a0\u2013 66,0\u00a0kJ/mol, e l'entropia di dissociazione in 154\u00a0\u2013 157\u00a0J mol\u22121 K\u22121. Questo comportamento dimerizzante \u00e8 condiviso da altri acidi carbossilici minori.\nL'acido acetico liquido \u00e8 un solvente protico idrofilo (polare), simile all'etanolo e all'acqua. Con una moderata costante dielettrica di 6,2, pu\u00f2 sciogliere non solo composti polari come sali inorganici e glucidi, ma anche composti non-polari come oli ed elementi chimici come zolfo e iodio. Si miscela rapidamente con altri solventi polari e non-polari come acqua, cloroformio ed esano. Questa propriet\u00e0 di dissoluzione e miscibilit\u00e0 fa dell'acido acetico un composto molto usato nell'industria chimica.\nReazioni chimiche.\nL'acido acetico \u00e8 corrosivo per molti metalli, tra cui ferro, magnesio e zinco, con cui forma gas idrogeno e sali metallici chiamati acetati. L'alluminio, quando esposto all'ossigeno, forma un sottile strato di ossido di alluminio sulla sua superficie che \u00e8 relativamente resistente, in modo tale da consentire alle autocisterne di trasportare l'acido acetico. Gli acetati metallici possono essere preparati anche partendo da acido acetico e una base appropriata, come nella popolare reazione \"bicarbonato + aceto\". Con l'eccezione dell'acetato di cromo(II), praticamente tutti gli acetati sono solubili in acqua.\nL'acido acetico subisce le tipiche reazioni chimiche di un acido carbossilico, come la produzione di acqua e acetato metallico quando reagisce con alcali, la produzione di un acetato quando reagisce con un metallo, e come la produzione di acetato, acqua e biossido di carbonio quando reagisce con carbonati e idrogenocarbonati. La pi\u00f9 significativa delle sue reazioni \u00e8 la formazione di etanolo per riduzione e formazione di derivati come cloruro di acetile via sostituzione nucleofila acilica.\nAltri derivati per sostituzione includono l'anidride acetica; questa anidride \u00e8 prodotta per perdita di acqua da due molecole di acido acetico. Gli esteri dell'acido acetico si possono formare attraverso l'esterificazione di Fischer, e anche le ammidi possono essere prodotte. Quando riscaldato oltre i 440\u00a0\u00b0C, l'acido acetico si decompone producendo biossido di carbonio e metano, o producendo chetene e acqua.\nL'acido acetico pu\u00f2 essere rivelato attraverso il suo caratteristico odore. I sali dell'acido acetico hanno una reazione cromatica in soluzione di cloruro di ferro (III); l'intensa colorazione rossa scompare dopo acidificazione. Quando riscaldati con triossido di diarsenico, gli acetati formano un composto, l'ossido di cacodile, che pu\u00f2 essere rilevato grazie ai suoi vapori maleodoranti.\nBiochimica.\nIl gruppo acetile, derivato dall'acido acetico, \u00e8 fondamentale nella biochimica di virtualmente tutte le forme di vita. Quando \u00e8 legato al coenzima A \u00e8 centrale nel metabolismo di carboidrati e grassi; comunque, la concentrazione di acido acetico nelle cellule \u00e8 mantenuto a un livello basso per evitare di interrompere il controllo del pH del contenuto delle cellule. A differenza degli acidi carbossilici a catena lunga (gli acidi grassi), l'acido acetico non esiste nei trigliceridi naturali; per\u00f2, il trigliceride artificiale triacetina (triacetato di glicerile) \u00e8 un additivo alimentare comune, e si trova nei cosmetici e nei medicinali a uso topico.\nL'acido acetico \u00e8 prodotto e secreto da certi batteri, tra cui l\"Acetobacter\" e il \"Clostridium acetobutylicum\". Questi batteri si trovano universalmente nei cibi, nell'acqua e nel terreno, ed \u00e8 prodotto naturalmente nei frutti e in altri cibi andati a male. L'acido acetico \u00e8 inoltre un componente della lubrificazione vaginale dell'uomo e di altri primati, dove sembra servire come moderato agente antisettico.\nProduzione.\nL'acido acetico \u00e8 prodotto sia sinteticamente sia dalla fermentazione batterica. Oggi, la produzione biologica occupa solamente circa il 10% della produzione mondiale, ma rimane importante per la produzione dell'aceto, anche perch\u00e9 molte leggi nazionali sulla purezza del cibo determinano che l'aceto per uso alimentare debba essere di origine biologica. Circa il 75% dell'acido acetico prodotto per l'uso nell'industria chimica proviene da carbonilazione del metanolo. Il resto \u00e8 prodotto con metodi alternativi. D'altra parte, l'acido acetico \u00e8 un prodotto secondario di diversi processi chimici, ad esempio la sintesi di acido acrilico.\nLa produzione mondiale di acido acetico vergine \u00e8 stimata in 5\u00a0Mt/a (milioni di tonnellate per anno), approssimativamente la met\u00e0 delle quali prodotte negli Stati Uniti. La produzione europea \u00e8 di circa 1\u00a0Mt/a ed \u00e8 in declino, mentre 0,7\u00a0Mt/a sono prodotte in Giappone. Altre 1,5\u00a0Mt vengono riciclate ogni anno, portando il totale del mercato mondiale a 6,5\u00a0Mt/a. I due principali produttori di acido acetico vergine sono Celanese e BP Chemicals. Altri maggiori produttori sono Millennium Chemicals, Sterling Chemicals, Samsung, Eastman e Svensk Etanolkemi.\nNella tabella seguente sono indicati alcuni tra i metodi di produzione dell'acido acetico:\nCarbonilazione del metanolo.\nMolto acido acetico vergine \u00e8 prodotto per mezzo della carbonilazione del metanolo. In questo processo, metanolo e monossido di carbonio reagiscono per produrre acido acetico, secondo l'equazione chimica:\nIl processo implica iodometano come intermedio di reazione, e avviene in tre passaggi. Affinch\u00e9 la carbonilazione avvenga, \u00e8 necessario un catalizzatore, usualmente un metallo complesso (secondo passaggio).\nAlterando le condizioni di processo, l'anidride acetica pu\u00f2 anche essere prodotta nello stesso impianto. Siccome sia il metanolo sia il monossido di carbonio sono materie prime grezze, la carbonilazione del metanolo sembra essere un allettante metodo per la produzione di acido acetico. Nella sede britannica della Celanese, Henry Drefyus ha sviluppato un impianto pilota per la carbonilazione gi\u00e0 nel 1925. Per\u00f2, la mancanza di materiali funzionali che potevano contenere la reazione corrosiva mista alle alte pressioni necessarie (200 atmosfere o pi\u00f9) ha scoraggiato la commercializzazione di questa via per un po' di tempo. Il primo processo di carbonilazione commerciale, che utilizzava cobalto come catalizzatore, fu elaborato dalla compagnia chimica tedesca BASF nel 1963. Nel 1968, fu scoperto che un catalizzatore basato sul rodio (\"cis\"\u2212[Rh(CO)2I2]\u2212) consentiva di poter operare a basse pressioni con quasi nessun sottoprodotto. Il primo impianto che utilizz\u00f2 questo catalizzatore fu costruito dalla compagnia chimica statunitense Monsanto nel 1970, e la carbonilazione del metanolo con il rodio come catalizzatore divent\u00f2 il metodo dominante nella produzione di acido acetico (vedi processo Monsanto). Alla fine degli anni novanta, la BP Chemicals commercializz\u00f2 il catalizzatore Cativa ([Ir(CO)2I2]\u2212), attivato dal rutenio. Questo processo, che sfrutta l'iridio come catalizzatore, \u00e8 verde e pi\u00f9 efficiente e ha largamente soppiantato il processo Monsanto, spesso negli stessi impianti di produzione.\nOssidazione dell'acetaldeide.\nPrima della commercializzazione del processo Monsanto, la maggior parte dell'acido acetico era prodotto per ossidazione dell'acetaldeide, che rimane il secondo pi\u00f9 importante metodo di produzione, anche se non competitivo rispetto alla carbonilazione del metanolo. L'acetaldeide pu\u00f2 essere prodotta per ossidazione di butano o nafta leggera, o per idratazione di etilene.\nQuando butano o nafta leggera sono riscaldati con aria in presenza di vari ioni metallici, tra cui quelli di manganese, cobalto e cromo, si formano perossidi e successivamente si decompongono per produrre acido acetico secondo l'equazione chimica:\nTipicamente, la reazione \u00e8 condotta con valori di temperatura e pressione tali che la temperatura sia la pi\u00f9 alta possibile mantenendo il butano ancora in fase liquida. Condizioni tipiche di reazione sono 150\u00a0\u00b0C e 55\u00a0atm. Possono inoltre formarsi diversi prodotti secondari, tra cui butanone, etil acetato, acido formico e acido propionico; anche questi prodotti secondari hanno un valore commerciale, e le condizioni di reazione possono essere alterate per produrne maggiori quantit\u00e0, se economicamente vantaggioso. Comunque, la separazione dell'acido acetico da questi sottoprodotti aggiunge un costo al processo.\nSotto condizioni simili e utilizzando catalizzatori simili a quelli usati per l'ossidazione del butano, l'acetaldeide pu\u00f2 essere ossidata dall'ossigeno presente nell'aria per produrre acido acetico:\nUtilizzando catalizzatori moderni, questa reazione pu\u00f2 avere una resa di oltre il 95%. I principali prodotti secondari sono etil acetato, acido formico e formaldeide, i quali hanno un minor punto di ebollizione rispetto all'acido acetico e sono facilmente seperabile per distillazione.\nOssidazione dell'etilene.\nL'acetaldeide pu\u00f2 essere preparata a partire da etilene con il processo Wacker, e successivamente ossidata come descritto pi\u00f9 sopra. Recentemente \u00e8 stata commercializzata un'economica conversione a singolo stadio da etilene ad acido acetico dalla compagnia chimica Showa Denko, che ha aperto un impianto di ossidazione dell'etilene a \u014cita, Giappone, nel 1997. Il processo \u00e8 catalizzato da un catalizzatore al metallo palladio supportato da acido tungstosilicico idrato. Si pensa che sia competitivo con la carbonilazione del metanolo per piccoli impianti (100.000\u2013250.000\u00a0tonnellate/anno), a seconda del prezzo locale dell'etilene.\nFermentazione ossidativa.\nPer buona parte della storia umana, l'acido acetico, sotto forma di aceto, \u00e8 stato prodotto dai batteri del genere \"Acetobacter\". Se hanno ossigeno a sufficienza, questi batteri possono produrre aceto da una variet\u00e0 di bevande alcoliche; tra queste, le pi\u00f9 comunemente usate sono sidro di mela, vino, grano fermentato, malto, riso o patate. La reazione chimica complessiva facilitata da questi batteri \u00e8:\nSe una soluzione diluita di alcool viene inoculata con \"Acetobacter\" e viene mantenuta in un luogo caldo e arieggiato, essa diventer\u00e0 aceto nel giro di pochi mesi. L'industria produttrice di aceto accelera questo processo fornendo un supplemento di ossigeno ai batteri.\nLe prime quantit\u00e0 di aceto prodotte dalla fermentazione probabilmente sono la conseguenza di errori nel processo di vinificazione. Se il mosto viene fermentato a una temperatura troppo elevata, \"Acetobacter\" finisce per sopraffare il lievito naturalmente presente nei grappoli. Non appena la domanda di aceto per l'uso in cucina e per usi medico-sanitari crebbe, i viticultori impararono in fretta a usare materiali organici per produrre l'aceto nei caldi mesi estivi prima che i grappoli venissero raccolti pronti per essere trasformati in vino. Questo metodo era lento, e non sempre soddisfacente, poich\u00e9 i viticultori non comprendevano il processo che avveniva.\nUno dei primi moderni processi commerciali fu il \"metodo veloce\" o \"metodo tedesco\", praticato per la prima volta in Germania nel 1823. In questo processo, la fermentazione ha luogo in una torre impaccata con trucioli da legno o carbone vegetale. Il contenuto alcolico viene fatto salire verso la cima della torre, mentre fresca aria atmosferica viene fornita dal basso per convezione naturale o forzata. La quantit\u00e0 aggiuntiva di aria fornita in questo processo riduce il tempo di preparazione dell'aceto da mesi a settimane.\nAl giorno d'oggi, la maggior parte dell'aceto \u00e8 prodotto in serbatoi in cui sono immerse colture microbiologiche, metodo descritto per la prima volta nel 1949 da Otto Hromatka e Heinrich Ebner. In questo metodo, l'alcol \u00e8 fermentato ad aceto in un serbatoio in cui avviene un mescolamento continuo, e l'ossigeno viene fornito per mezzo di bolle d'aria che attraversano la soluzione. Usando questo metodo, aceto con il 15% di acido acetico pu\u00f2 essere preparato in soli 2-3 giorni.\nFermentazione anaerobica.\nAlcune specie di batteri anaerobi, tra cui parecchi membri del genere \"Clostridium\", possono convertire direttamente zuccheri in acido acetico, senza usare l'etanolo come intermediario. La reazione chimica complessiva condotta da questi batteri pu\u00f2 essere schematizzata come:\nPi\u00f9 interessante dal punto di vista della produzione industriale, molti di questi batteri acetogeni possono produrre acido acetico partendo da composti con un solo atomo di carbonio, tra cui metanolo, monossido di carbonio o una miscela di biossido di carbonio e idrogeno:\nQuesta abilit\u00e0 del \"Clostridium\" di utilizzare zuccheri direttamente o di produrre acido acetico da reagenti meno costosi indica che questi batteri possono potenzialmente produrre acido acetico in maniera pi\u00f9 efficiente rispetto a ossidatori di etanolo come l\"Acetobacter\"; per contro, i batteri \"Clostridium\" sono meno tolleranti all'ambiente acido che l\"Acetobacter\". Perfino il \"Clostridium\" pi\u00f9 tollerante all'acido pu\u00f2 produrre una concentrazione di acido acetico solo pari a pochi punti percentuale, in confronto ad alcuni \"Acetobacter\" che possono produrre aceto fino a una concentrazione del 20% in acido acetico. A oggi, rimane economicamente meno vantaggioso produrre aceto utilizzando l\"Acetobacter\" che non produrrlo usando il \"Clostridium\" e poi concentrarlo. Come risultato, anche se i batteri acetogenici sono conosciuti fin dal 1940, il loro uso a livello industriale rimane confinato a una nicchia di applicazioni.\nApplicazioni.\nL'acido acetico \u00e8 un reagente chimico usato per la produzione di composti chimici. Il maggior uso di acido acetico come reagente si ha nella produzione del monomero acetato di vinile, seguito da vicino da quella di anidride acetica e dell'estere. Il volume di acido acetico usato nell'aceto \u00e8 comparativamente piccolo.\nVinil acetato monomero.\nIl pi\u00f9 largo uso di acido acetico viene fatto nella produzione del vinil acetato monomero (VAM). Questa applicazione occupa approssimativamente dal 40% al 45% della produzione mondiale di acido acetico. La reazione \u00e8 fra etilene e acido acetico in presenza di ossigeno con palladio come catalizzatore.\nL'acetato di vinile pu\u00f2 essere polimerizzato ad acetato di polivinile o ad altri polimeri utilizzati come vernici o adesivi.\nProduzione dell'estere.\nI principali esteri dell'acido acetico sono comunemente usati come inchiostri, vernici e rivestimenti. Gli esteri includono acetato di etile, n-acetato di butile, acetato di isobutile e acetato di propile. Sono tipicamente prodotti per reazione catalizzata tra acido acetico e il corrispondente alcol.\nLa maggior parte degli esteri acetati sono per\u00f2 prodotti a partire dall'acetaldeide utilizzando la reazione Tishchenko. In aggiunta, alcuni eteri acetati sono usati come solventi per nitrocellulosa, colori acrilici, per rimuovere film protettivi e macchie su legno. I primi dioli monoetere sono stati prodotti a partire da ossido di etilene od ossido di propilene con alcol, i quali sono stati poi esterificati con acido acetico. I tre principali prodotti sono l'EEA (\"ethylene glycol monoethyl ether acetate\"), l'EBA (\"ethylene glycol monobutyl ether acetate\") e il PMA (\"propylene glycol monomethyl ether acetate\"). Questa applicazione occupa circa dal 15% al 20% della produzione mondiale di acido acetico. Per alcuni di questi eteri acetati, per esempio l'EEA, \u00e8 stato dimostrato che sono nocivi per la riproduzione umana.\nAnidride acetica.\nIl prodotto della condensazione fra due molecole di acido acetico \u00e8 l'anidride acetica. La produzione mondiale di anidride acetica \u00e8 la maggiore applicazione, e occupa approssimativamente dal 25% al 30% della produzione globale di acido acetico. L'anidride acetica pu\u00f2 essere prodotta direttamente dalla carbonilazione del metanolo evitando l'acido, e gli impianti predisposti per il processo Cativa possono essere adattati per la produzione di anidride.\nL'anidride acetica \u00e8 un forte agente acetilante. Come tale, la sua maggiore applicazione \u00e8 per la produzione di acetato di cellulosa, un tessuto sintetico usato fra l'altro per le pellicole cinematografiche. L'anidride acetica \u00e8 anche un reagente per la produzione di aspirina, eroina e altri composti.\nAceto.\nLe soluzioni di acido acetico diluite non possono essere denominate aceto, in quanto questa denominazione \u00e8 riservata solamente a prodotti ottenuti per doppia fermentazione (alcolica e acetica) da materie prime di origine agricola.\nSolamente in alcuni paesi fuori dall'Unione europea la denominazione \u00e8 ancora in uso anche per soluzioni diluite di acido acetico.\nLe soluzioni di acido acetico (tipicamente con concentrazioni di acido acetico tra il 5% e il 18%, percentuali usualmente calcolate in massa) sono utilizzate direttamente come correttore di pH e anche nella conservazione dei vegetali e altri cibi.\nIl totale di acido acetico usato come aceto su scala mondiale non \u00e8 elevato, ma storicamente \u00e8 l'uso pi\u00f9 vecchio e meglio conosciuto di tale sostanza.\nUso come solvente.\nL'acido acetico glaciale \u00e8 un eccellente solvente protico polare, come citato pi\u00f9 sopra. \u00c8 frequentemente usato come solvente nella ricristallizzazione per purificare composti organici. L'acido acetico puro allo stato liquido \u00e8 utilizzato come solvente nella produzione dell'acido tereftalico (TPA), una materia prima per la produzione del polietilentereftalato (PET). Anche se conta fra il 5% e il 10% della produzione mondiale, ci si aspetta che questa specifica applicazione cresca significativamente nel prossimo decennio, di pari passo all'incremento della produzione di PET.\nL'acido acetico \u00e8 spesso usato come solvente nelle reazioni che coinvolgono carbocationi, come l'alchilazione di Friedel-Crafts. Ad esempio, uno degli stadi nella produzione della canfora sintetica coinvolge un riarrangiamento di Wagner-Meerwein da campene ad acetato di isobornile; qui, l'acido acetico agisce sia come solvente sia come nucleofilo per intrappolare il carbocatione riarrangiato. L'acido acetico \u00e8 il solvente da scegliere quando si riduce un aril nitro-gruppo ad anilina utilizzando Pd/C (\"Palladium on carbon\", una forma di palladio usata per la catalisi).\nL'acido acetico glaciale \u00e8 usato in chimica analitica per la stima di deboli sostanze alcaline come le ammidi organiche; l'acido acetico glaciale \u00e8 una base molto pi\u00f9 debole dell'acqua, cosicch\u00e9 le ammidi si comportano come base forte. Pu\u00f2 essere titolato usando una soluzione in acido acetico glaciale di un acido molto forte, come l'acido perclorico.\nAltre applicazioni.\nSoluzioni diluite di acido acetico sono utilizzate anche per la loro bassa acidit\u00e0. Esempi in ambito domestico includono l'uso nelle vasche di sviluppo dei rullini fotografici, l'uso come agente smacchiante per rimuovere il calcare dai rubinetti e dai bollitori. L'acidit\u00e0 \u00e8 sfruttata anche per trattare le punture delle meduse rendendo inefficaci le sue cellule irritanti, prevenendo seri infortuni o la morte se applicato immediatamente, e per il trattamento delle infezioni dell'orecchio nelle persone in preparazioni come il Vosol. Inoltre, l'acido acetico \u00e8 usato in spray per preservare gli stoccamenti di balle di fieno, scoraggiando la crescita di funghi e batteri. L'acido acetico glaciale \u00e8 usato anche nel processo rimozione delle verruche e in acquariofilia come fonte di carbonio per stimolare lo sviluppo batterico di vasche in maturazione.\nSali organici e inorganici sono prodotti a partire dall'acido acetico, tra cui:\nAlcuni acidi acetici sostituiti sono: \nL'ammontare di acido acetico usato in queste applicazioni nel loro insieme (a parte il TPA) occupa un altro 5%\u201310% della produzione mondiale. In ogni caso non ci si aspetta che queste applicazioni crescano tanto quanto la produzione di TPA.\nSicurezza.\nL'acido acetico concentrato \u00e8 corrosivo e deve essere maneggiato con opportuna cura, poich\u00e9 pu\u00f2 causare bruciature della pelle, danni permanenti agli occhi e irritazioni delle membrane delle mucose. Queste bruciature o vescichette non compaiono prima di qualche ora dell'esposizione. I guanti in lattice non offrono adeguata protezione; quindi, quando si maneggia il composto, devono essere impiegati speciali guanti resistenti, come quelli fatti in gomma nitrilica. L'acido acetico concentrato si infiamma con difficolt\u00e0 in laboratorio; l'infiammabilit\u00e0 diventa un rischio se la temperatura dell'ambiente oltrepassa i 39\u00a0\u00b0C (102\u00a0 \u00b0F), e in presenza di aria pu\u00f2 formare miscele esplosive oltre questa temperatura (limiti di esplosione: 5,4%\u201316%).\nI rischi nell'uso delle soluzioni di acido acetico dipendono dalla concentrazione. La tabella seguente elenca la classificazione EU delle soluzioni di acido acetico:\nSoluzioni che vanno oltre il 25% in acido acetico devono essere manipolate sotto cappa a causa dei vapori pungenti e corrosivi. L'acido acetico diluito, nella forma di aceto, \u00e8 innocuo, anche se l'ingestione di grandi quantit\u00e0 di soluzione \u00e8 pericoloso per la vita umana e animale; pu\u00f2 causare gravi danni al sistema digestivo e una modificazione potenzialmente letale dell'acidit\u00e0 del sangue.\nA causa della loro incompatibilit\u00e0 (si hanno reazioni di decomposizione violenta), si raccomanda di mantenere l'acido acetico lontano da acido cromico, glicol etilenico, acido nitrico, acido perclorico, permanganati, perossidi; anche dovendo operare con idrossidi \u00e8 consigliabile una certa cautela, poich\u00e9 questi ultimi liberano rapidamente grosse quantit\u00e0 di calore nella neutralizzazione dell'acido."}
{"id": "39370", "revid": "486946", "url": "https://it.wikipedia.org/wiki?curid=39370", "title": "Animale domestico", "text": ""}
{"id": "39372", "revid": "599013", "url": "https://it.wikipedia.org/wiki?curid=39372", "title": "Fuga", "text": ""}
{"id": "39374", "revid": "122154481", "url": "https://it.wikipedia.org/wiki?curid=39374", "title": "Contrappunto", "text": "Contrappunto, nella terminologia musicale, sta a indicare:\nL'espressione si riferisce alla pratica di contrapporre a un \"cantus firmus\", cio\u00e8 a una voce avente una melodia tratta dal canto gregoriano ed esposta lentamente, una nuova melodia, secondo regole che si andarono sviluppando nel corso della storia della musica e che giunsero a maturazione nel XVIII secolo. La nuova melodia era creata con un'idea imitativa, ovvero doveva avere caratteristiche che ricordassero il \"cantus firmus\".\nNella scrittura contrappuntistica lo scopo principale che si vuole ottenere \u00e8 l'indipendenza melodica delle varie parti della composizione che, ad esempio, possono essere in relazione tra loro anche attraverso procedimenti imitativi. Nel contrappunto l'effetto di accordo dato dal sovrapporsi delle diverse voci \u00e8 in un certo senso incidentale. In primo luogo, infatti, il contrappunto si concentra sull'aspetto melodico piuttosto che sull'effetto armonico.\nIl termine deriva dal latino \"punctus contra punctum\", ovvero nota contro nota (\"punctum\" \u00e8 il termine del latino medievale equivalente al nostro termine \"nota\").\nPrincipi generali.\nIl contrappunto generalmente comprende linee musicali indipendenti, anche molto diverse tra loro. Il contrappunto si focalizza sull'interazione melodica delle linee musicali, e solo secondariamente sulle nuove armonie prodotte dall'interazione delle stesse. Nelle parole di John Rahn\nSviluppo.\nEsempi di generi correlati sono il \"round\" (anche nella tradizione \"folk\", dove tre o pi\u00f9 voci cantano esattamente la stessa melodia ma iniziando in momenti diversi, un tipo di ripetizione), il canone e la fuga.\nStoria.\nIl contrappunto, inteso come disciplina regolata, nasce in occidente attraverso la pratica dell\"organum\", ma fatti contrappuntistici possono essere rilevati ogni qualvolta si ascoltano pi\u00f9 linee melodiche in rapporto tra loro; lo sviluppo e l'evoluzione del contrappunto \u00e8 rintracciabile nelle musiche di matrice europea.\nIn ogni epoca la scrittura di musica in contrappunto \u00e8 stata soggetta a regole spesso molto rigide. Il contrappunto si \u00e8 sviluppato durante il tardo Medioevo e il Rinascimento ed \u00e8 stato dominante nei periodi successivi, caratterizzando in particolar modo la musica barocca.\nLa stessa parola \"contrappunto\" si riferisce alla pratica di contrapporre a un \"cantus firmus\", cio\u00e8 ad una voce avente una melodia tratta generalmente dal canto gregoriano ed esposta a valori larghi, una nuova melodia, secondo regole che si andarono sviluppando via via nel corso della storia della musica e che giunsero a maturazione, partendo dalla polifonia organale dell'XI secolo e passando per le mutazioni delle consonanze, delle dissonanze e all'individuazione di pi\u00f9 parti autonome, nel XVI secolo.\nLa polifonia, a partire dall\"Ars Antiqua\" in avanti, si corred\u00f2 via via di consigli, pi\u00f9 che di regole, seguendo i quali si poteva dar vita a una composizione veramente polifonica, nel senso che tutte le voci dovevano essere assolutamente indipendenti l'una dall'altra. In questo senso nel corso del XVI secolo i compositori toccarono il vertice di questa concezione, fornendo il modello per le generazioni successive. L'uso sapiente e misurato degli artifici contrappuntistici \u00e8 riassumibile a titolo di esempio nelle opere di Palestrina, Marenzio, Orlando di Lasso, Carlo Gesualdo e Claudio Monteverdi. In questo periodo la tecnica contrappuntistica si allontan\u00f2 dalla visione cosiddetta orizzontale a favore di un modello armonico-verticale della composizione.\nEsempio magistrale dell'uso del contrappunto in epoca barocca pu\u00f2 essere considerata tutta l'opera di Johann Sebastian Bach, in particolare \"L'arte della fuga\" e il \"Clavicembalo ben temperato\".\nIl contrappunto delle \"species\".\nIl contrappunto delle \"species\" generalmente offre meno libert\u00e0 al compositore rispetto ad altri tipi di contrappunto, ed \u00e8 quindi chiamato \"contrappunto stretto\". Questo tipo di contrappunto fu sviluppato come mezzo pedagogico nel quale gli studenti progredivano attraverso varie \"species\" o \"serie\" di complessit\u00e0 crescente, con una parte molto semplice che rimaneva costante (da qui il termine \"cantus firmus\" ossia melodia fissa). Lo studente gradualmente acquisiva l'abilit\u00e0 di scrivere liberamente in contrappunto (ossia senza un \"cantus firmus\"). L'idea nacque almeno nel 1533, quando Giovanni Maria Lanfranco descrisse un concetto simile nel suo \"Scintille di musica\" (Brescia, 1533). Il teorico veneziano del XVI secolo Gioseffo Zarlino la elabor\u00f2 ulteriormente nel suo influente \"Le istituzioni armoniche\" (Venezia, 1558) e infine fu per la prima volta formalizzata nel libro di Ludovico Zacconi \"Prattica di musica\" (1619). Zacconi, al contrario di teorici successivi, incluse qualche tecnica 'extra' come il contrappunto invertibile.\nNel 1725 fu pubblicato a Vienna il celeberrimo trattato a dialogo \"Gradus ad Parnassum\" del teorico e compositore austriaco Johann Joseph Fux. Quest'opera ebbe ampi riconoscimenti tra i contemporanei di Fux e fu utilizzata come trattato fondamentale per l'apprendistato dei compositori delle generazioni successive. Il merito di Fux risiede nella sua capacit\u00e0 di aver saputo codificare nel modo pi\u00f9 sistematico le basilari tecniche contrappuntistiche ripartendole in varie fasi (le cosiddette \"species\") che procedono progressivamente dal semplice al complesso. La maggior parte dei teorici successivi si ispir\u00f2 molto da vicino al lavoro di Fux, a volte con qualche modificazione idiosincratica. Di seguito le cinque \"species\".\nE oltre.\nNuove tecniche non solo indussero i teorici della musica a ricercare nuove terminologie, ma anche a reimpostare la teoria su nuove basi. All'epoca del basso continuo il contrappunto intensific\u00f2 la sua funzione scolastica.\nCon la crisi della tonalit\u00e0 e della concezione armonica risalente alla fine dell'Ottocento, si assistette a una ripresa della concezione contrappuntistica. Nel Novecento sia la tecnica seriale sia la tecnica che prevede una molteplicit\u00e0 di suoni isolati, e non ultima la focalizzazione su tutte le dimensioni del suono diedero fiato ad una nuova forma di contrappunto, come ad esempio quella del contrappunto polidimensionale.\nNell'era moderna furono introdotte la politonalit\u00e0 e l'atonalit\u00e0, che espansero ancora le possibilit\u00e0 del contrappunto.\nContrappunto libero.\nDa un punto di vista storico il \"contrappunto stretto\" fu praticato soprattutto durante il Rinascimento; successivamente, con lo sviluppo dell'armonia, dal periodo Barocco in poi, la maggior parte delle composizioni in contrappunto furono scritte nello spirito del contrappunto libero.\nComunque, secondo Kent Kennan: \"... l'insegnamento secondo quella tecnica (del contrappunto libero) non divenne molto diffusa fino alla fine del XIX secolo.\" (Kent Kennan, \"Counterpoint\", p.\u00a04)\nAspetti principali del contrappunto libero:\nContrappunto lineare.\nIl \"contrappunto lineare\" \u00e8 una \"tecnica puramente orizzontale nella quale l'integrit\u00e0 delle singole linee melodiche non \u00e8 sacrificata a considerazioni armoniche. Le voci iniziano pi\u00f9 liberamente, noncuranti degli effetti che i loro movimenti combinati possono creare\".\nAssociata con il neoclassicismo, la prima opera a utilizzare il termine \u00e8 l'ottetto di Stravinsky nel 1923, ispirato da Bach e Palestrina. Comunque, secondo Knud Jeppesen: \"I punti di partenza di Bach e Palestrina sono agli antipodi. Palestrina inizia dalla voce e arriva agli accordi; la musica di Bach cresce da uno sfondo idealmente armonico, contro il quale le voci si sviluppano con una coraggiosa indipendenza che lascia spesso senza fiato.\"\nSecondo Michael Cunningham, l'armonia lineare \"\u00e8 un approccio frequente nel XX secolo... [nel quale le voci] sono combinate con un abbandono quasi sconsiderato, nella speranza che ne risultino nuovi accordi o progressioni.\"\nContrappunto dissonante.\nIl \"contrappunto dissonante\" fu teorizzato originariamente da Charles Seeger come \"una disciplina puramente per le scuole\" consistente nel contrappunto delle \"species\" ma con tutte le regole tradizionali invertite. Il contrappunto di prima specie deve essere tutto dissonanze, stabilendo \"la dissonanza, invece della consonanza, come regola\" e le consonanze si risolvono di salto. Scrisse che \"l'effetto di questa disciplina\" \u00e8 \"di purificazione\". Altri aspetti della composizione, come il ritmo, possono essere 'dissonantizzati' applicando lo stesso principio (Charles Seeger, \"On Dissonant Counterpoint\", Modern Music 7, n. 4 (giugno-luglio 1930): 25-26).\nSeeger non fu il primo a utilizzare il contrappunto dissonante, ma fu il primo a teorizzarlo e promuoverlo. Altri compositori che utilizzarono il contrappunto dissonante, anche se non nella stessa maniera prescritta da Seeger, furono Ruth Crawford-Seeger, Carl Ruggles, Henry Cowell, Henry Brant, Dane Rudhyar, Lou Harrison, Fartein Valen, e Arnold Sch\u00f6nberg.\nRadio a contrappunto.\nGlenn Gould us\u00f2 quello che consider\u00f2 un tipo di contrappunto nei suoi tre documentari radio \"The Idea of North\", \"The Latecomers\", e \"The Quiet in the Land\" (Trilogia della Solitudine). Gould chiam\u00f2 questo metodo \"contrapuntal radio\", usualmente tradotto in italiano con \"radio a contrappunto\" o meglio \"radio contrappuntale\". \u00c8 caratterizzato dalle voci di due o pi\u00f9 persone che parlano o suonano simultaneamente, entrando e uscendo dalla scena musicale come in una fuga."}
{"id": "39375", "revid": "1024534", "url": "https://it.wikipedia.org/wiki?curid=39375", "title": "Papa Damaso I", "text": "Biografia.\nFiglio dell'iberico Antonio (prete aggregato alla chiesa di San Lorenzo) e di una certa Laurentia, si \u00e8 ritenuto per molto tempo che fosse nato nell'attuale Portogallo, ma ricerche storiche pi\u00f9 recenti sembrano indicare che egli possa essere nato a Roma; di certo crebbe a Roma al servizio della chiesa di San Lorenzo martire.\nDamaso contro Ursino.\nL'elezione e il mandato di Damaso si inseriscono in una frattura dei cristiani romani avvenuta durante il regno dell'imperatore Costanzo II, il quale nel 355 depose ed esili\u00f2 da Roma il vescovo Liberio (352\u2013366) per essersi opposto alla sua politica anti-nicena e per non aver condannato Atanasio di Alessandria; al suo posto fu eletto Vescovo il diacono Felice. Qualche tempo dopo Liberio fu riabilitato, per le pressioni che alcune ricche matrone romane avevano esercitato sull'Imperatore tramite i loro mariti, e Liberio torn\u00f2 a Roma, dove ora si trovavano per\u00f2 due vescovi. La frattura sembr\u00f2 ricomporsi con la morte di Felice nel novembre del 365, ma alla morte di Liberio, il 24 settembre 366, il clero romano si divise nuovamente in due fazioni: una, che faceva riferimento a Felice, scelse e consacr\u00f2 il diacono Ursino; l'altra, composta da coloro che avevano sostenuto Liberio, elesse e consacr\u00f2 Damaso.\n\u00c8 probabile che Ursino e Damaso siano stati eletti contemporaneamente, con Ursino che fu scelto e consacrato nella \"basilica Iulii trans Tiberim\" (la basilica di Santa Maria in Trastevere), e Damaso eletto e consacrato nella chiesa del titolo \"in Lucinis\" (la chiesa di San Lorenzo in Lucina). Le fonti antiche si dividono sulle date precise: la \"Collectio Avellana\" precisa che Ursino fu scelto e consacrato prima di Damaso, e riporta come i sostenitori di quest'ultimo assediarono per tre giorni i sostenitori di Ursino nella \"basilica Iulii\"; Rufino afferma che fu invece Damaso a essere scelto per primo, e che allora Ursino si fece scegliere e consacrare vescovo prima della consacrazione del suo avversario; Girolamo non menziona chi sia stato scelto per primo, ma afferma che Damaso fu consacrato per primo.\nDamaso si appell\u00f2 alle autorit\u00e0 civili e il \"praefectus urbi\" Vivenzio Scisciano, ubbidendo agli ordini dell'imperatore Valentiniano I, esili\u00f2 Ursino; la \"Collectio Avellana\" afferma per\u00f2 che Ursino fosse stato esiliato perch\u00e9 Damaso aveva corrotto Vivenzio e il \"praefectus annonae\" Giuliano. Vivenzio non intervenne militarmente per fermare gli scontri tra le fazioni, ma anzi si allontan\u00f2 da Roma, e i sostenitori di Damaso e Ursino continuarono i loro scontri. Ammiano narra un attacco alla basilica di Sicinino (la basilica liberiana) che caus\u00f2 137 morti:\nNella \"Collectio Avellana\" si cita un altro sanguinoso episodio: i sostenitori di Ursino si erano rifugiati nella basilica liberiana, ma l\u00ec furono assaliti dai seguaci di Damaso (26 ottobre), e alla fine degli scontri si contarono 160 morti e molti feriti.\nNel maggio 367 a Vivenzio succedette il senatore gallico Giunio Pomponio Ammonio; ad agosto dello stesso anno entr\u00f2 invece in carica Vettio Agorio Pretestato; Ursino si appell\u00f2 all'imperatore Valentiniano per poter tornare a Roma con i propri diaconi, e l'Imperatore lo perdon\u00f2 e gli concesse il ritorno. Ma non appena Ursino torn\u00f2 a Roma (15 settembre 367), scoppiarono nuovamente degli scontri tra i suoi sostenitori e quelli di Damaso, e gli ursiniani continuarono a occupare la basilica liberiana.\nPretestato decise di intervenire per porre fine definitivamente agli scontri. Si schier\u00f2 dalla parte di Damaso e fece bandire nuovamente Ursino; fece anche espellere gli ursiniani da Roma, anche se l'imperatore limit\u00f2 il bando all'area \"intra muros\", Gli ursiniani ripresero a riunirsi fuori le mura, \"ad Sanctam Agnem\" (la basilica di Sant'Agnese fuori le mura), ma anche qui furono attaccati dai damasiani. Damaso ricevette dal prefetto la basilica di Sicinino, che era la sede principale degli ursiniani.\nDalla Gallia prima e da Milano successivamente, nel 370 Ursino fece accusare Damaso di gravi delitti da un ebreo di nome Isacco. Fu celebrato un processo che nel 372 assolse il Vescovo di Roma, e Ursino, per decreto del nuovo imperatore Graziano, fu definitivamente esiliato a Colonia.\nQuesti contrasti si rifletterono non solo sulla reputazione di Damaso ma anche su quella della Chiesa romana. Molti, sia nella societ\u00e0 pagana che in quella cristiana, videro in Damaso un uomo le cui ambizioni terrene erano superiori alle preoccupazioni pastorali. Nel 378, alla corte imperiale, fu mossa contro Damaso anche un'accusa di adulterio, dalla quale fu scagionato prima dall'imperatore Graziano e, poco dopo, da un sinodo romano di quarantaquattro vescovi, che scomunic\u00f2 i suoi accusatori.\nDamaso e le eresie.\nIn un periodo piuttosto burrascoso per il cristianesimo e nonostante le accuse personali, grazie alla forte personalit\u00e0 Damaso si batt\u00e9 per il riconoscimento della supremazia della sede episcopale di Roma e difese con vigore l'ortodossia cattolica contro tutte le eresie. In due sinodi romani (368 e 369 o 370) condann\u00f2 fermamente l'apollinarismo e il macedonianismo. Nel secondo dei due sinodi scomunic\u00f2 Aussenzio, il vescovo ariano di Milano (che comunque mantenne la sede fino alla morte, nel 374, quando fu sostituito da Ambrogio).\nIl sinodo di Antiochia del 378 stabil\u00ec la legittimit\u00e0 di un vescovo solo se riconosciuto tale da quello di Roma, e forte di questo diritto (e spalleggiato dal vescovo Ambrogio da Milano che coni\u00f2, per l'occasione, la formula \"Dove \u00e8 Pietro, l\u00e0 \u00e8 la Chiesa\") depose immediatamente tutti i vescovi ariani. Nella lotta contro l'arianesimo, che fu sensibilmente ridotto anche per la favorevole politica degli imperatori Graziano in Occidente e Teodosio I in Oriente, si avvalse anche del grande aiuto di San Girolamo, ardente predicatore dell'ortodossia.\nIl momento era favorevole al dogmatismo cattolico, come \u00e8 dimostrato dalla convocazione del Concilio di Costantinopoli (381), nel quale, oltre alla ferma condanna di tutte le eresie, venne affermata la divinit\u00e0 dello Spirito Santo e ribadito, in una formulazione pi\u00f9 precisa, il \"simbolo niceno\" gi\u00e0 affermato nel concilio di Nicea del 325.\nDamaso, nel 382, sollecit\u00f2 san Girolamo (che fu anche suo segretario privato per qualche tempo) ad intraprendere la revisione delle antiche versioni latine della Bibbia, nota come \"Vulgata\". Grazie al suo impegno, la Chiesa orientale, nella persona di Basilio di Cesarea (nei confronti del quale Damaso nutr\u00ec per\u00f2 sempre dei sospetti), ne implor\u00f2 l'aiuto e l'incoraggiamento contro l'arianesimo che laggi\u00f9 era trionfante. Sulla questione dello scisma meleziano ad Antiochia di Siria, Damaso, con Atanasio d'Alessandria prima e poi Pietro II di Alessandria (che ospit\u00f2 a Roma durante l'esilio) parteggi\u00f2 per la fazione di Paolino, considerato pi\u00f9 rappresentativo dell'ortodossia di Nicea; alla morte di Melezio, Damaso cerc\u00f2 di assicurare la successione a Paolino nella sede episcopale di Licopoli.\nIl pontefice sostenne, inoltre, l'appello dei senatori cristiani all'Imperatore Graziano per la rimozione dell'altare della Vittoria dal Senato e sotto il suo pontificato fu emanato il famoso Editto di Tessalonica di Teodosio I, (27 febbraio 380), che definiva il credo niceno (e quindi il Cristianesimo nella formulazione romana) come religione di Stato. Oltre all'affermazione della formula nicena, che dunque toglieva di mezzo le dottrine ariane, l'editto definiva per la prima volta i Cristiani seguaci del vescovo di Roma \u201ccattolici\u201d, bollando tutti gli altri come eretici e come tali soggetti a pene e punizioni.\nAutorit\u00e0 della Chiesa e primato della Sede apostolica.\nQuando, nel 379, l'Illiria si stacc\u00f2 dall'Impero romano d'Occidente, Damaso si affrett\u00f2 a salvaguardare l'autorit\u00e0 della Chiesa di Roma nominando un vicario apostolico nella persona di Ascolio, vescovo di Tessalonica. Questa fu l'origine dell'importante vicariato papale legato a quella sede.\nDamaso fu il primo vescovo di Roma ad invocare il \"testo petrino\" (Matteo ), secondo il quale il primato della Sede Apostolica, variamente favorito da atti imperiali ed editti dei suoi tempi, non si basa sulle delibere dei concili, ma sulle parole di Ges\u00f9 Cristo. Da Damaso in poi, infatti, si nota un marcato aumento del volume e dell'importanza delle pretese di autorit\u00e0 e di primato da parte dei vescovi romani.\nQuesto sviluppo delle prerogative papali, specialmente ad Occidente, port\u00f2 anche a un grande aumento dello sfarzo. Tale splendore secolare riguard\u00f2 molti membri del clero romano, i cui scopi mondani ed i cui costumi furono duramente redarguiti da san Girolamo, provocando (29 luglio 370) un editto dell'imperatore Valentiniano I indirizzato al papa, che vietava ad ecclesiastici e monaci (in un secondo tempo anche vescovi e monache) di perseguire vedove ed orfani nella speranza di ottenere da loro regali e lasciti. Il papa impose che la legge fosse strettamente osservata.\nUn certo numero di immagini di \u00ab\u00bb in coppe in vetro dorato probabilmente rappresentano questo pontefice e sembrano essere le prime immagini contemporanee di un papa a conservarsi, sebbene non vi sia alcun tentativo di riprodurne correttamente le fattezze. \u00abDamas\u00bb appare con altre figure, tra cui un Floro che potrebbe essere il padre di Proiecta Turcia. \u00c8 stato suggerito che Damaso, o qualcuno del suo gruppo, abbia commissionato e distribuito queste coppe ad amici e sostenitori, parte di un programma \u00abche inseriva insistentemente la sua presenza episcopale nel panorama cristiano\u00bb.\nAltri campi d'azione.\nDamaso pu\u00f2 essere considerato il primo papa mecenate della storia. Contribu\u00ec notevolmente anche all'arricchimento liturgico ed estetico delle chiese cittadine. Dopo il termine della Grande Persecuzione i cristiani tornarono a professare la loro religione in pubblico, pertanto le Catacombe di Roma iniziarono ad andare in disuso. Damaso, per\u00f2, vi fece eseguire lavori di restauro, consolidamento ed ampliamento, impedendone la rovina. Dilettandosi di poesia, man mano che rinveniva ed identificava i sepolcri dei martiri e dei vescovi, componeva epigrammi in loro onore e li faceva trascrivere dal calligrafo Furio Dionisio Filocalo sui rispettivi sepolcri. Nella cripta dei papi del cimitero di Callisto fece scrivere: \u00abQui io, Damaso, desidererei far seppellire i miei resti, ma temo di turbare le pie ceneri dei Santi\u00bb. La passione di archeologo era nutrita, in Damaso, da una profonda piet\u00e0 e la sua azione apostolica era guidata da un alto senso di responsabilit\u00e0.\nQuesti abbellimenti cerimoniali e l'enfasi sull'eredit\u00e0 romana di Pietro e Paolo port\u00f2 ad un generale convincimento, presso le classi alte romane, che la vera gloria di Roma era cristiana e non pagana. Tutto ci\u00f2 rese socialmente pi\u00f9 accettabile, per le classi alte, la conversione al cristianesimo.\nPapa Damaso intu\u00ec perfettamente quale doveva essere il ruolo della Chiesa nel collegamento e nell\u2019inserimento tra il potere papale e quello imperiale: per poter attuare questo progetto, egli doveva prendere possesso del luogo pi\u00f9 importante che deteneva il potere politico a Roma, il Palatino. Per questo motivo, tra l'anno 375 e il 379, le spoglie mortali di san Cesario di Terracina furono traslate da Terracina a Roma, con l'assistenza di papa Damaso \"intro Romanum Palatium, in optimo loco, imperiali cubicolo\", ossia nella Domus Augustana sul colle Palatino (nel sito di Villa Mills, distrutta), affinch\u00e9 l\u2019imperatore avesse avuto un santo tutelare di nome \"Caesarius\". San Cesario, quindi, sostitu\u00ec il culto dei Divi Cesari. All'interno di questo palazzo imperiale venne eretto un oratorio in onore del martire chiamato \"San Cesareo in Palatio\". Esso fu il primo luogo di culto cristiano, regolarmente ed ufficialmente costituito sul Palatino: fu il segno palese della consacrazione cristiana del palazzo imperiale perch\u00e9 sostitu\u00ec il larario domestico degli imperatori pagani ed ebbe vero e proprio carattere di cappella palatina.\nDamaso restaur\u00f2 anche la chiesa della quale era stato diacono (la basilica di San Lorenzo in Damaso) e provvide alla corretta conservazione degli archivi della Chiesa romana. In onore del trasferimento provvisorio in quel luogo (358) dei corpi dei santi Pietro e Paolo, fece costruire nella basilica di San Sebastiano sulla via Appia, il monumento marmoreo noto come \"Platonia\", e lo fece decorare con un'iscrizione.\nSulla Via Ardeatina fece costruire, tra i cimiteri di Callisto e Domitilla, una \"basilicula\" (piccola chiesa), le cui rovine furono scoperte tra il 1902 e il 1903 e che, secondo il \"Liber Pontificalis\", conterrebbe i resti mortali del papa, di sua madre e di sua sorella. In questa occasione lo scopritore, monsignor Joseph Wilpert, trov\u00f2 anche l'epitaffio della madre del papa, Laurentia.\nDamaso fece costruire in Vaticano un battistero in onore di san Pietro e lo fece decorare con una delle sue artistiche iscrizioni, ancora preservata nelle cripte del Vaticano. Fece drenare questa regione sotterranea in modo che i corpi ivi sepolti (\"juxta sepulcrum beati Petri\") non fossero corrotti da acque stagnanti o di riflusso.\nLa sua devozione per i martiri romani \u00e8 conosciuta grazie al lavoro di Giovanni Battista de Rossi. Damaso compose anche un certo numero di brevi epigrammi su vari martiri e santi e degli inni, o \"Carmina\".\nNel 382 fece pervenire al Concilio di Roma una sua lettera, il \"De explanatione fidei\", in cui tra le varie disposizioni stabilisce il canone biblico, osservato ancora oggi dalla Chiesa cattolica.\nDamaso mor\u00ec l'11 dicembre 384. Anche per s\u00e9 aveva composto un epitaffio:\nCulto.\nLa sua festa ricorre l'11 dicembre.\nLa tradizione vuole che il 1\u00ba settembre del 1577 il cardinale Alessandro Farnese il giovane abbia fatto traslare le sue spoglie, insieme a quelle di papa Eutichiano, nella basilica di San Lorenzo in Damaso. La reliquia del suo cranio \u00e8 conservata nella basilica di San Pietro in Vaticano, mentre quella di un braccio, secondo quanto scritto su una lapide del 1091, si troverebbe nella chiesa di San Tommaso in Parione.\nPer le sue attivit\u00e0 nelle catacombe \u00e8 venerato come il protettore degli archeologi.\nDal Martirologio Romano:\nDal 2011 questo santo ha dato il nome all'Universit\u00e0 ecclesiastica San Damaso, un centro cattolico di istruzione superiore appartenente all'Arcivescovado di Madrid, in Spagna, dove si possono trovare teologia, diritto canonico, scienze religiose, letteratura cristiana e classica e filosofia."}
{"id": "39376", "revid": "287204", "url": "https://it.wikipedia.org/wiki?curid=39376", "title": "Papa Siricio", "text": "Biografia.\nSiricio nacque da un certo Tiburzio, entr\u00f2 al servizio della Chiesa in tenera et\u00e0 e, secondo l'iscrizione posta sulla sua tomba, durante il pontificato di papa Liberio (352-366), fu prima lettore e poi diacono. Dopo la morte di papa Damaso I, Siricio fu eletto suo successore all'unanimit\u00e0 e, probabilmente, fu consacrato vescovo il 17 dicembre. L'Ursino, che era stato eletto vescovo di Roma in opposizione a Damaso (366), era ancora vivo e continu\u00f2 rivendicare il proprio titolo; l'imperatore Valentiniano II per\u00f2, in una lettera al prefetto di Roma Piniano (23 febbraio 385), diede il suo beneplacito all'elezione di Siricio e si affid\u00f2 alle preghiere del neoeletto vescovo, e di conseguenza non sorse alcuna difficolt\u00e0.\nIl primato della sede di Roma e i primi decreti papali.\nImmediatamente dopo il suo insediamento, Siricio ebbe l'occasione di affermare il suo primato sulla Chiesa universale. Ad una lettera di Imerio, vescovo di Tarragona (Tarraconense), indirizzata a papa Damaso, che conteneva quesiti su quindici argomenti riguardanti battesimo, penitenza, disciplina della Chiesa e celibato del clero, Siricio rispose il 10 febbraio 385 con un'altra lettera, che conteneva un decreto in cui impose il celibato ecclesiastico. Questo tema non era mai stato trattato da nessun Papa in precedenza; dimostr\u00f2 di esercitare in piena coscienza la sua autorit\u00e0 suprema sulla Chiesa. Allo stesso tempo dispose che Imerio rendesse note le sue deliberazioni alle province vicine, cos\u00ec che potessero essere osservate su un'area il pi\u00f9 possibile vasta. La lettera di Siricio \u00e8 di particolare importanza perch\u00e9 \u00e8 il pi\u00f9 antico decreto papale integralmente conservato. \u00c8 comunque certo che anche i suoi predecessori avevano pubblicato tali decreti: Siricio stesso menzionava nel suo scritto le \u00abdelibere generali\u00bb di papa Liberio, spedite alle province, che per\u00f2 non si sono conservate. Siricio ebbe particolarmente a cuore il mantenimento della disciplina all'interno della Chiesa e l'osservanza di canoni da parte del clero e del laicato.\nIl 6 gennaio 386 un sinodo romano, a cui parteciparono ottanta vescovi, ribad\u00ec in nove canoni le leggi della Chiesa su vari punti concernenti la disciplina (consacrazione di vescovi, celibato ecc.). Le decisioni del sinodo furono comunicate dal Papa ai vescovi del nord Africa e, probabilmente, anche agli altri che non avevano partecipato al sinodo, col comando di agire in concordanza con loro. Un'altra lettera spedita alle varie chiese trattava dell'elezione di vescovi e presbiteri degni. In tutte le sue deliberazioni, comunque, il Papa parl\u00f2 con la piena coscienza della sua suprema autorit\u00e0 ecclesiastica e della sua missione pastorale su tutte le Chiese.\nControversie dottrinali.\nSiricio affront\u00f2 il problema del sorgere di diverse correnti teologiche all'interno della Chiesa.\nIn quegli anni si stava diffondendo anche a Roma il monachesimo, ma la mancanza di regole precise e l'inserimento nella metropoli produsse alcune anomalie, deviazioni e forme di ascetismo eccessivo. Un monaco romano in particolare, Gioviniano, aveva elaborato delle teorie contro i digiuni e il celibato, affermando l'inutilit\u00e0 dei digiuni ascetici fatti senza fede e diventati ormai mero ritualismo, l'inutilit\u00e0 del celibato e del relativo voto di castit\u00e0, che egli considerava un dono divino pari a quello del matrimonio ma non ad esso superiore, negando la perpetua verginit\u00e0 di Maria; il pensiero di Gioviniano ebbe molto successo, anche fra il clero di Roma. Intorno al 390-392 Siricio convoc\u00f2 un sinodo durante il quale Gioviniano ed otto dei suoi seguaci furono condannati e scomunicati. La sentenza fu inviata anche ad Ambrogio, vescovo di Milano ed amico di Siricio, il quale convoc\u00f2 a sua volta un sinodo dei vescovi dell'Italia settentrionale che, concordando con la decisione di Roma, condann\u00f2 i seguaci di Gioviniano.\nAltri teologi, come Bonoso, vescovo di Sardica (390) (che fu anche accusato di errare sul dogma della Trinit\u00e0) ponevano in discussione il dogma della verginit\u00e0 di Maria. Siricio ed Ambrogio si opposero a Bonoso ed ai suoi seguaci e confutarono le loro tesi, quindi il Papa lasci\u00f2 le ulteriori incombenze contro Bonoso al vescovo di Tessalonica e agli altri vescovi illirici.\nCome il suo predecessore Damaso I, anche Siricio prese parte alla controversia su Priscilliano: condann\u00f2 fermamente i vescovi che lo avevano accusato per aver portato la questione di fronte alla giustizia secolare ed aver spinto Magno Massimo, che all'epoca regnava ancora in precario equilibrio con Valentiniano II e Teodosio I, a condannare a morte e giustiziare Priscilliano ed alcuni dei suoi seguaci. Massimo cerc\u00f2 di giustificare la sua azione inviando al papa gli atti del processo, ma Siricio scomunic\u00f2 Felice, vescovo di Treviri, che aveva sostenuto Itacio, l'accusatore di Priscilliano, e nella cui citt\u00e0 aveva avuto luogo l'esecuzione. Indirizz\u00f2 poi ai vescovi spagnoli una lettera nella quale stabiliva le condizioni alle quali i Priscilliani convertiti sarebbero potuti tornare in comunione con la Chiesa di Roma.\nSecondo la biografia riportata nel \"Liber Pontificalis\", Siricio adott\u00f2 anche misure severe contro il Manicheismo. Tuttavia, ci\u00f2 non pu\u00f2 essere desunto dalle scritture del convertito Agostino d'Ippona che, quando giunse a Roma nel 383, era un manicheo. Se Siricio avesse preso particolari posizioni contro di loro, Agostino ne avrebbe probabilmente parlato. Il passo del \"Liber Pontificalis\" potrebbe essere riferito alla vita di papa Leone I. Probabilmente, all'epoca in cui fu scritto, per manichei si intendevano anche i priscilliani. In ogni caso, vari imperatori d'occidente, inclusi Onorio e Valentiniano II, legiferarono contro i Manichei, che consideravano oppositori politici, e presero misure severe contro i membri di questa corrente.\nAd oriente Siricio cerc\u00f2 di ricomporre lo scisma meleziano; questo scisma era proseguito dopo la morte di Melezio di Antiochia durante il Concilio di Costantinopoli nel 381. I seguaci di Melezio, nestoriani, elessero quale suo successore Flaviano, mentre i sostenitori del vescovo Paolino, dopo la sua morte (388), elessero Evagrio. Evagrio mor\u00ec nel 392 e, per le manovre di Flaviano, non venne eletto alcun successore. Grazie alla mediazione di Giovanni Crisostomo e di Teofilo d'Alessandria, fu inviata a Roma un'ambasciata condotta da Acacio, vescovo di Beroea, al fine di convincere Siricio a riconoscere Flaviano e a riammetterlo in comunione con la Chiesa.\nCarattere di Siricio.\nA Roma, il nome di Siricio \u00e8 particolarmente legato alla basilica sulla tomba di San Paolo sulla Via Ostiense che, durante il suo pontificato, fu ricostruita dall'imperatore come basilica a 5 navate e fu dedicata dal papa stesso nel 390. Il nome di Siricio \u00e8 stato anche trovato su uno dei pilastri che non sono andati distrutti dall'incendio del 1823 e che ora si trova nel vestibolo dell'entrata laterale del transetto.\nDue dei suoi contemporanei descrissero il carattere di Siricio in maniera negativa. Paolino da Nola, che durante la sua visita a Roma nel 395, fu trattato in maniera sospettosa dal Papa, parlava dell'\"urbici papae superba discretio\" (\u00abl'altezzoso comportamento del vescovo di Roma\u00bb). Girolamo, da parte sua, parlava della \u00abmancanza di giudizio\u00bb di Siricio riguardo al trattamento di Tirannio Rufino al quale, nel momento in cui lasciava Roma nel 398, il Papa aveva dato una lettera in cui specificava che era in comunione con la Chiesa.\nSiricio mor\u00ec il 26 novembre del 399 e fu sepolto nel cimitero di Priscilla sulla Via Salaria.\nCulto.\nLa festa liturgica di Siricio ricorre il 26 novembre.\nIl suo nome fu inserito nel Martirologio Romano da papa Benedetto XIV (1748), che scrisse una dissertazione per provare la sua santit\u00e0. Non fu inserito nella prima edizione (1584) per le perplessit\u00e0 di Girolamo.\nDal Martirologio romano:"}
{"id": "39377", "revid": "1372005", "url": "https://it.wikipedia.org/wiki?curid=39377", "title": "Papa Anastasio I", "text": "Biografia.\nIl \"Liber Pontificalis\" lo dice romano di origine.\nDella nobile famiglia De Massimi, edific\u00f2 a Roma la Basilica Crescenziana, individuata oggi in San Sisto Vecchio. Sempre il \"Liber pontificalis\" gli attribuisce il decreto con cui disponeva che i preti dovessero ascoltare in piedi il Vangelo letto dai diaconi. La misura potrebbe essere stata dettata dalla necessit\u00e0 di attenuare gli attriti che esistevano tra i due ordini ecclesiastici.\nCombatt\u00e9 con energia il donatismo nelle provincie settentrionali dell'Africa, ratificando le decisioni del I Concilio di Toledo del 400.\nAnastasio I \u00e8 ricordato specialmente per l'intervento nella controversia origenista. Nel 399 gli amici di san Girolamo si adoperarono per ottenere dal papa una formale condanna dell'origenismo. Sollecitato anche da lettere e da ambasciatori di Teofilo, vescovo di Alessandria, per la partecipazione dell'Occidente a questa lotta, condann\u00f2 gli scritti del teologo alessandrino Origene Adamantio, poco dopo la loro traduzione in latino.\nTra le persone a lui vicine ci furono sant'Agostino d'Ippona, san Girolamo, e san Paolino di Nola. Girolamo ne parlava come di un uomo di grande santit\u00e0, che era ricco nella sua povert\u00e0.\nDopo un pontificato breve, due anni e un mese, seppur molto attivo, Anastasio mor\u00ec il 19 dicembre 401. Fu sepolto nelle Catacomba di Ponziano.\nCulto.\nLa sua memoria liturgica ricorre il 19 dicembre (il 27 aprile secondo il Liber Pontificalis). Le sue reliquie assieme a quelle di papa Innocenzo I, donate da papa Sergio II, furono traslate da Liudolfo di Sassonia nella neonata abbazia di Gandersheim nell'846.\nDal Martirologio romano:"}
{"id": "39379", "revid": "125491677", "url": "https://it.wikipedia.org/wiki?curid=39379", "title": "Papa Innocenzo I", "text": "Govern\u00f2 la chiesa in un periodo particolarmente difficile per Roma, che sub\u00ec l'assedio e il saccheggio da parte di Alarico I re dei Visigoti (24 agosto 410).\nBiografia.\nPrima dell'elevazione alla cattedra di Pietro, molto poco si sa sulla sua vita. Secondo il \"Liber Pontificalis\" era originario di Albano Laziale e suo padre si chiamava Innocenzo, mentre secondo il contemporaneo Girolamo, suo padre fu papa Anastasio I, quindi sarebbe della nobile famiglia De Massimi (sarebbe nato prima che il padre fosse consacrato). Crebbe fra il clero al servizio della Chiesa. Dopo la morte di Anastasio (dicembre 401) fu unanimemente scelto quale vescovo di Roma dal clero e dal popolo.\nDottrina e opere.\nNon sappiamo molto sulle sue attivit\u00e0 ecclesiastiche a Roma.\nRecuper\u00f2 diverse chiese di Roma dai Novazianisti (Socrate Scolastico, \"Historia Ecclesiastica\", VII, II), e fece bandire dalla citt\u00e0 il fotiniano Marco. Un drastico editto che l'imperatore Onorio promulg\u00f2 da Roma (22 febbraio 407) contro i Manichei, i Montanisti e i Priscillianisti (\"Codex Theodosianus\", XVI, 5, 40), fu molto probabilmente concordato con lui.\nGrazie alla munificenza di Vestina, una ricca matrona romana, Innocenzo fu in grado di far costruire e riccamente abbellire una chiesa dedicata ai Santi Gervasio e Protasio (il vecchio \"Titulus Vestinae\") che tuttora esiste, dedicata a San Vitale.\nRiguardo alla disciplina ecclesiastica, Innocenzo afferm\u00f2 con forza il principio in base al quale tutte le Chiese devono uniformarsi alla dottrina ed alle tradizioni della Chiesa di Roma. I suoi interventi dottrinali riguardarono in particolare la liturgia e i sacramenti e non perse, inoltre, alcuna opportunit\u00e0 per mantenere ed estendere l'autorit\u00e0 della sede romana quale ultima istanza presso la quale appianare tutte le dispute. Fin dall'inizio del suo pontificato, infatti, Innocenzo si comport\u00f2 come capo dell'intera Chiesa, sia occidentale che orientale.\nLe lettere.\nLa sua sollecitudine verso tutte le Chiese \u00e8 testimoniata dalle numerose epistole inviate ai vari vescovi. Trentasei di queste formano il primo nucleo delle collezioni canoniche, o lettere encicliche, che sono parte integrante del magistero ordinario dei pontefici.\nNella lettera con la quale lo informava della sua elezione alla sede di Roma, conferm\u00f2 all'arcivescovo Anisio di Tessalonica i privilegi che gli erano stati concessi gi\u00e0 dai papi precedenti. Quando infatti l'Illiria Orientale fu inclusa nell'Impero romano d'Oriente (379), papa Damaso I aveva mantenuto gli antichi privilegi del papato su quelle terre, ed il suo successore Siricio aveva concesso all'arcivescovo di Tessalonica il diritto di consacrare i vescovi di quel Paese. Queste prerogative furono dunque confermate da Innocenzo (Ep. I) che, in una lettera successiva (Ep. XIII, 17 giugno 412), affid\u00f2 l'amministrazione suprema delle diocesi dell'Illiria Orientale all'arcivescovo Rufo di Tessalonica, quale rappresentante della Chiesa di Roma. Da quest'ultima lettera deriva l'istituzione del vicariato papale di Illiria, con gli arcivescovi di Tessalonica considerati vicari dei papi.\nIl 15 febbraio 404, Innocenzo invi\u00f2 un'importante comunicazione a Vittrizio, vescovo di Rouen (Ep. II), che aveva posto alla sua attenzione una serie di questioni disciplinari. I punti controversi riguardavano la consacrazione dei vescovi, l'ammissione nelle file del clero e le ordinazioni, le dispute tra chierici, i casi in cui le questioni importanti (\"causae majores\") sarebbero dovute passare dal tribunale episcopale alla Diocesi di Roma, il celibato, il ricevimento dei Novazianisti o dei Donatisti convertiti nella Chiesa, i monaci e le monache. In generale, il papa indic\u00f2 la disciplina della Chiesa romana quale norma da seguire per tutti gli altri vescovi di tutte le diocesi. Invi\u00f2 quindi una comunicazione simile anche ai vescovi spagnoli (Ep. III), fra i quali erano sorte delle difficolt\u00e0, specialmente riguardo ai vescovi Priscillianisti. Innocenzo regol\u00f2 questa questione e, nello stesso tempo, risolse altri problemi di disciplina ecclesiastica.\nLettere di contenuto simile, di argomento disciplinare, o contenenti decisioni su casi importanti, furono inviate ad Esuperio vescovo di Tolosa (Ep. VI), ai vescovi di Macedonia (Ep. XVII), a Decenzio, vescovo di Gubbio (Ep. XXV) ed a Felice, vescovo di Nocera (Ep. XXXVIII). Lettere pi\u00f9 brevi vennero inviate anche a molti altri vescovi, fra cui una a Massimo e Severo, vescovi britannici, nella quale prescrisse che quei presbiteri che, gi\u00e0 ordinati, avevano generato bambini, avrebbero dovuto essere allontanati dal sacro ufficio (Ep. XXXIX).\nLa presa e il sacco di Roma.\nL'assedio e la presa di Roma da parte dei Visigoti di Alarico (408-410) avvenne durante il suo pontificato. Si tratt\u00f2 di un tragico avvenimento che derivava le sue profonde motivazioni dalla debolezza dell'impero, difeso ormai solo da saltuari e non coordinati interventi personali da parte di generali pi\u00f9 o meno valorosi e retto da imperatori come Onorio che, dal suo rifugio ravennate, non si mostr\u00f2 mai all'altezza della situazione ma anzi scaric\u00f2 pavidamente la responsabilit\u00e0 della salvezza dello Stato sui senatori di Roma, che non potevano che offrire il pagamento di un inutile tributo. Quando, durante il primo assedio, il capo dei barbari aveva dichiarato che si sarebbe ritirato solamente a condizione che i romani gli avessero accordato una pace favorevole, un gruppo di senatori si rec\u00f2 da Onorio a Ravenna per tentare, se possibile, di negoziare la pace tra lui e i Visigoti. Anche papa Innocenzo si un\u00ec a questa ambasceria. Ma tutti i suoi tentativi di favorire la pace furono vani. I barbari ripresero allora l'assedio, e il 24 agosto del 410 penetrarono in Roma. Secondo Zosimo, i danni prodotti dalla peste e dalla carestia furono cos\u00ec tremendi, e l'aiuto divino sembrava cos\u00ec distante, che venne concesso il tacito assenso papale ad eseguire la tradizionale processione di senatori al Campidoglio proposta dal pagano Gabinio Barbaro Pompeiano.\nIl papa e gli altri ambasciatori, comunque, non furono in grado di rientrare in citt\u00e0, che fu presa e saccheggiata. Tuttavia la caduta di Roma, narrata sia da Agostino di Ippona che da Girolamo, non segn\u00f2 il declino dell'autorit\u00e0 pontificia, che anzi ne usc\u00ec pi\u00f9 che onorevolmente. Sembra infatti verosimile che Alarico (ariano e dunque cristiano, anche se eretico) possa aver preso qualche accordo con il papa, se \u00e8 vero che, come riferisce il Gregorovius sulla base di notizie d'epoca, \u00ab\"Alarico aveva dato ai suoi guerrieri piena libert\u00e0 di saccheggio, ordinando tuttavia di risparmiare la vita degli abitanti e di rispettare le chiese e in particolare le basiliche dei due apostoli usate dai cristiani come luogo di rifugio.\"\u00bb.\nLa difesa di Giovanni Crisostomo.\nAnche i cristiani orientali richiesero un'azione energica da parte del papa. Giovanni Crisostomo, vescovo di Costantinopoli, che era perseguitato dall'Imperatrice Elia Eudossia e dal patriarca di Alessandria Teofilo, si mise sotto la protezione di Innocenzo, che era gi\u00e0 stato informato da Teofilo della deposizione di Giovanni, seguita al cosiddetto Sinodo della Quercia (\"ad quercum\"), radunatosi nel 403 nei pressi di Calcedonia, in Anatolia. Ma il papa non riconobbe le conclusioni del sinodo, richiam\u00f2 Teofilo ad un nuovo sinodo a Roma, confort\u00f2 Giovanni, e scrisse una lettera al clero e al popolo di Costantinopoli nella quale stigmatizzava severamente la loro condotta nei confronti del vescovo. Ma in realt\u00e0 n\u00e9 il popolo n\u00e9 il clero erano avversi a Giovanni, che infatti fu richiamato a furor di popolo e nuovamente esiliato in Armenia su pressione dell'imperatrice. Innocenzo manifest\u00f2 l'intenzione di convocare a Tessalonica un sinodo generale, di fronte al quale la questione sarebbe stata dibattuta e decisa, e ne inform\u00f2 Onorio, Imperatore d'Occidente, che scrisse ripetutamente a suo fratello, l'Imperatore d'Oriente Arcadio, pregandolo di convocare i vescovi orientali al sinodo di Tessalonica, di fronte al quale sarebbe comparso Teofilo per rendere ragione delle sue posizioni. Ma Teofilo godeva del favore di Arcadio, ed i latori delle lettere furono mal ricevuti; il sinodo dunque non ebbe mai luogo, nonostante gli sforzi del papa e dell'imperatore d'Occidente. Innocenzo rimase comunque in contatto epistolare con Giovanni; quando quest'ultimo, dal suo luogo d'esilio, lo ringrazi\u00f2 per la sua sollecitudine, il papa rispose con un'altra lettera confortante, che il vescovo esiliato ricevette solamente poco prima della sua morte, avvenuta nel (407) (Epp. XI, XII). Innocenzo non riconobbe mai Arsazio di Tarso ed Attico, che erano stati elevati alla Sede di Costantinopoli al posto di Giovanni, illegalmente deposto.\nDopo la morte di Giovanni, Innocenzo volle che il nome del patriarca deceduto fosse riabilitato, ma ci\u00f2 non avvenne fino alla morte di Teofilo (412), sebbene molti altri vescovi orientali avessero riconosciuto il torto fatto a Giovanni Crisostomo.\nGli origenisti e il Pelagianesimo.\nL'autorit\u00e0 papale fu invocata da varie parti anche nelle controversie origeniste e pelagiane.\nSan Girolamo e le monache di Betlemme furono attaccati nei loro monasteri dai seguaci di Pelagio: un diacono fu ucciso, ed una parte degli edifici fu data alle fiamme. Giovanni, vescovo di Gerusalemme, che era in violento disaccordo con Girolamo a causa della controversia origenista, non faceva nulla per prevenire questi oltraggi. Tramite Aurelio, vescovo di Cartagine, Innocenzo invi\u00f2 a San Girolamo una lettera di condoglianze nella quale lo informava che avrebbe utilizzato l'influenza della sede di Roma per reprimere tali crimini, e che se Girolamo gli avesse fornito i nomi dei colpevoli, avrebbe proceduto ulteriormente nella questione. Il papa allo stesso tempo scrisse una seria lettera di esortazione al vescovo di Gerusalemme in cui lo tacciava di negligenza nei suoi doveri pastorali. Innocenzo fu dunque costretto a prendere partito nella controversia pelagiana. Su proposta di Paolo Orosio, il sinodo di Gerusalemme port\u00f2 la questione dell'ortodossia di Pelagio di fronte alla sede romana. Infatti, il sinodo dei vescovi orientali tenutosi a Diospolis nel dicembre 415, che era stato ingannato da Pelagio riguardo ai suoi insegnamenti reali e lo aveva quindi assolto, si propose ad Innocenzo in favore dell'eretico. Sulla base del rapporto di Orosio riguardo a quanto era accaduto a Diospolis, i vescovi africani riuniti nel 416 in un nuovo sinodo a Cartagine, confermarono la condanna che era stata gi\u00e0 pronunciata nel 411 contro Celestio, che condivideva le idee di Pelagio. Altrettanto fecero i vescovi di Numidia al sinodo di Mileve. Entrambi i sinodi riportarono dunque le loro decisioni al papa e gli chiesero di confermarle. Poco dopo questi avvenimenti, cinque vescovi africani, fra cui Agostino d'Ippona, scrissero ad Innocenzo una lettera personale sulle loro posizioni riguardo alla questione pelagiana. Innocenzo nella sua risposta lod\u00f2 i vescovi africani perch\u00e9, consapevoli dell'autorit\u00e0 della Sede Apostolica, avevano fatto appello alla Cattedra di Pietro; rifiut\u00f2 quindi gli insegnamenti di Pelagio e ratific\u00f2 le decisioni prese dai sinodi africani (Epp. XXVII-XXXIII). rigettando le risultanze della riunione di Diospolis. Pelagio allora invi\u00f2 una professione di fede ad Innocenzo, che, tuttavia, fu consegnata solamente al suo successore.\nInnocenzo fu papa fino al 12 marzo del 417 e mor\u00ec a Roma il 28 luglio del 417, giorno in cui si festeggia la sua memoria. Secondo il \"Liber Pontificalis\" fu sepolto nella Catacomba di Ponziano sulla via Portuense, insieme al \"padre\" e predecessore Anastasio I.\nCulto.\nLa sua memoria ricorre il 12 marzo.\nLe reliquie di Innocenzo potrebbero essere state traslate nella Basilica dei Santi Silvestro e Martino ai Monti, come risulta dal \"Diario Romano\", edizione 1926. Secondo Vitichindo di Corvey, le sue reliquie assieme a quelle di papa Anastasio I, donate da papa Sergio II, furono traslate da Liudolfo di Sassonia nella neonata abbazia di Gandersheim nell'846.\nDal Martirologio Romano:"}
{"id": "39380", "revid": "339392", "url": "https://it.wikipedia.org/wiki?curid=39380", "title": "Girolamo di Dalmazia", "text": ""}
{"id": "39394", "revid": "466539", "url": "https://it.wikipedia.org/wiki?curid=39394", "title": "Worms", "text": "Worms (: , in tedesco standard ; in tedesco palatino \"Wo\u02b3ms\", in italiano storico \"Vormazia\", derivato dal latino \"Vormatia\"), \u00e8 una citt\u00e0 extracircondariale di abitanti della Renania-Palatinato, in Germania, situata a S-SO da Francoforte sul Meno, sulla sponda occidentale del Reno; fa parte della regione metropolitana Reno-Neckar.\nCaratteristiche.\nVivace centro commerciale e manifatturiero (settori alimentare, conciario, della birra, tessile e chimico), possiede un duomo romanico (Cattedrale di Worms, sec. XII-XIII, le chiese di S. Paolo, S. Andrea, S. Martino, tutte del XIII secolo, e la Liebfrauenkirche del XV secolo, oltre al museo di Belle Arti.\nGi\u00e0 centro celtico (Borbetomagus), fu occupata (I secolo a.C.) dai Vangioni da cui prese il nome (Oppidum Vangionum). Fu quindi civitas romana, centro del regno dei Burgundi e degli Alemanni. Fu importante sede vescovile specialmente nel X e XI secolo. Fu sede di trattati, diete e colloqui religiosi, dando il nome a una dieta di principi e a un concordato (vedi sotto). Nel 1519 divenne citt\u00e0 libera per concessione dell'imperatore. Inoltre in quel secolo Worms pass\u00f2 al protestantesimo e ospit\u00f2 diverse conferenze su temi religiosi.\nStoria.\nCitt\u00e0 dei Nibelunghi.\nWorms \u00e8 considerata la \"citt\u00e0 dei Nibelunghi\". La maggior parte degli episodi medievali riguardanti i Nibelunghi sono ambientati a Worms e nei suoi dintorni e con l'apertura del museo dei Nibelunghi nel 2001 tornano a rivivere personaggi come Hagen, Sigfrido, Crimilde, Brunilde, Gunther. I \"Nibelungenfestspiele\", messi in scena da Dieter Wedel, sono rappresentati da attori del calibro di Mario Adorf.\nWorms \u00e8 stata anche un sito ebraico sin dall'XI secolo e vanta il cimitero ebraico pi\u00f9 antico d'Europa e una Sinagoga romanica del 1034.\nLa lotta per le investiture.\nLa citt\u00e0 di Worms d\u00e0 il nome al concordato stretto nel 1122 fra l'imperatore Enrico V di Franconia e papa Callisto II. Con tale atto i due contraenti si impegnavano a rispettare i limiti delle proprie competenze nell'investitura dei vescovi-conti: la Chiesa aveva il diritto di nominare i vescovi, mentre l'imperatore conservava la prerogativa di conferire loro i poteri politici e civili.\nIl concordato di Worms segna una tappa importante nella strada che porta alla soluzione della secolare lotta per le investiture fra Impero e Papato. La figura dei vescovi-conti era stata istituita dall'imperatore Ottone I di Sassonia (936-973) per creare una classe di funzionari statali fedeli al potere centrale, in antagonismo ai feudatari laici. Il vantaggio per l'imperatore era che il vescovo-conte dopo la morte non lasciava eredi legittimi e pertanto il feudo ritornava nelle mani dell'imperatore.\nProtestantesimo.\nA Worms si riun\u00ec anche una dieta di principi tedeschi nel 1521. Durante tale riunione l'imperatore Carlo V d'Asburgo band\u00ec Martin Lutero dall'Impero e ne proscrisse le dottrine. Tuttavia Lutero fu ospitato da Federico il Saggio, elettore di Sassonia, nel suo castello di Wartburg, dove pot\u00e9 in tutta tranquillit\u00e0 redigere la sua traduzione delle Sacre Scritture in lingua tedesca. Intanto molte citt\u00e0 tedesche rifiutarono di dare applicazione ai deliberati imperiali di Worms e il Luteranesimo si diffuse nei Paesi di lingua tedesca e nei Paesi Bassi: eruppero cos\u00ec nella societ\u00e0 germanica le spinte radicali implicite nel messaggio della Riforma.\nStoria moderna.\nIl 13 settembre 1743 fu concluso a Worms un trattato che suggellava l'alleanza antifrancese dei Savoia con Maria Teresa d'Austria e l'Inghilterra nella guerra di successione austriaca. \nDurante la seconda guerra mondiale il centro storico medioevale fu completamente raso al suolo ad eccezione della grande cattedrale romanica."}
{"id": "39395", "revid": "6923", "url": "https://it.wikipedia.org/wiki?curid=39395", "title": "Dyne", "text": "Il dyne, dine o dina (dal greco \u03b4\u03cd\u03bd\u03b1\u03bc\u03b9\u03c2, \"dynamis\", cio\u00e8 \"forza\", \"potenza\") \u00e8 l'unit\u00e0 di misura della forza del sistema CGS. Il suo simbolo \u00e8 dyn. Nel sistema MKS corrisponde a di newton.\nIl dyne pu\u00f2 essere definito come la forza necessaria a dare un'accelerazione di 1 centimetro al secondo\u00b2 a una massa di un grammo.\nDyne per centimetro \u00e8 l'unit\u00e0 di misura normalmente associata alla tensione superficiale. Per esempio, la tensione superficiale dell'acqua distillata \u00e8 72\u00a0dyn/cm a ()."}
{"id": "39397", "revid": "37401", "url": "https://it.wikipedia.org/wiki?curid=39397", "title": "Inanna", "text": "Inanna (anche Inana; cuneiforme sumerico: , dIN.AN.NA, forse con il significato di \"Signora del Cielo\", anche dM\u00da\u0160 con il significato di \"Splendente\"; in dialetto emesal: \"ga\u0161an.an.na\") \u00e8 la dea sumera della fecondit\u00e0, della bellezza e dell'amore, inteso come relazione erotica (con l'epiteto di \"nu.gig\", inteso come \"ierodula\") piuttosto che coniugale; successivamente assimilata alla dea accadica, quindi babilonese e assira, I\u0161tar (anche E\u0161tar). Inanna/I\u0161tar \u00e8 la pi\u00f9 importante divinit\u00e0 femminile mesopotamica. Inanna era anche dea della guerra, della giustizia, dell'agricoltura e regolava i cicli della natura. La sua natura dualistica (dea delle piogge gentili ed assassine) la rende una delle figure pi\u00f9 interessanti della mitologia arcaica. Inanna incarnava la massima rappresentazione divina, in quanto ermafrodita. La poetessa e sacerdotessa Enheduanna, i cui poemi risalenti al XXIV sec. A.C. rappresentano i primi esempi di poesia mai ritrovati, elev\u00f2 Inanna a dea principale dell'intero pantheon sumero nella sua opera \"L'esaltazione di Inanna\".\nOrigini.\nLa pi\u00f9 antica attestazione del nome di questa divinit\u00e0 \u00e8 riscontrabile nelle tavole di argilla rinvenute nell'antico complesso templare dell'Eanna (Uruk), e risalenti ai periodi tardo Uruk-Gemdet Nasr, quindi intorno al 3400-3000 a.C., risultando i segni pi\u00f9 antichi come pittogrammi, mentre i pi\u00f9 recenti sono riportati in modo pi\u00f9 astratto.\nLa \"Lista degli d\u00e8i di Fara\" riporta il suo nome dopo quello di An e di Enlil e prima di quello di Enki, comunque sia, le fonti pre-sargoniche non sembrano prestare particolare attenzione a questa divinit\u00e0.\nGenealogia.\nLa principale tradizione sumerica (citt\u00e0 di Uruk) la vuole figlia del dio del Cielo, \"An\" (in questo contesto assume il titolo di \"nu.gig.an.na\" (\"ierodula di An\"). Un'altra tradizione (citt\u00e0 di Isin) la vuole invece figlia del dio della Luna, \"Nanna\" e sorella gemella del dio del Sole, \"Utu\".\nParticolarit\u00e0.\nBellissime sono le poesie d'amore scritte da Inanna e rivolte al proprio amore e promesso sposo Dumuzi. Ella dona agli abitanti di Uruk, la citt\u00e0 di cui \u00e8 protettrice, i Me sottratti a Enki con un inganno (lo fece ubriacare dopo averlo sedotto con la sua bellezza), in modo che gli uomini possano vivere in prosperit\u00e0 e benessere. Dopo la perdita del suo innamorato divenne una seduttrice di uomini e di dei: nella saga di Gilgamesh, questi rifiuta le sue profferte di sesso, rinfacciandole che nessun uomo \u00e8 rimasto vivo fino all'indomani mattina, dopo avere giaciuto con lei nella notte.\nLa discesa di Inanna negli Inferi.\nIl testo pi\u00f9 lungo e complesso su Inanna giunto fino a noi \u00e8 il poema \"La discesa di Inanna\", conosciuto per la maggior parte da tavolette rinvenute negli scavi archeologici eseguiti tra il 1889 e il 1900 sulle rovine della citt\u00e0 di Nippur, nel sud della Mesopotamia (attuale Iraq).\nIl testo narra che Inanna scese nel Kur, l'Oltretomba, per portare alla sorella mostruosa Ereshkigal condoglianze per l'uccisione del \"Toro del Cielo\"; prima, per\u00f2, Inanna disse alla fida Ninshuba: \"Se non torner\u00f2 tra 3 giorni e 3 notti, dovrai avvertire gli altri Dei perch\u00e9 riescano a liberarmi!\". Inanna attravers\u00f2 sette cancelli dando in pedaggio i suoi vestiti e giunse nuda nel Kur. Ereshkigal imprigion\u00f2 Inanna nel Kur e dopo 3 giorni e 3 notti Inanna non torn\u00f2 ancora e perci\u00f2 Ninshuba avvert\u00ec Enki e gli altri Dei. Dumuzid (oppure Dumuzi, o Damu) per amore si sacrific\u00f2 al posto di Inanna e la Dea rinacque. Per\u00f2 la tristezza di Geshtinanna, sorella di Dumuzid, commosse Ereshkigal che gli permise di tornare sulla terra durante l'estate e la primavera.\nIl mito \u00e8 generalmente interpretato come una raffigurazione del ciclo della vegetazione. Dumuzi (divinit\u00e0 della fertilit\u00e0), giace per sei mesi con Inanna (che rappresenta la potenza della generazione) e per sei mesi con la sorella \"oscura\" di lei, Ereshkigal (il letargo invernale, rappresentato simbolicamente dalla morte). Il dualismo Dumuzi-Geshtinanna viene messo in relazione con l'alternarsi stagionale dei frutti della terra (le messi per Dumuzi e la vite per Geshtinanna).\nNon mancano peraltro le interpretazioni del mito in chiave psicoanalitica. In questa accezione, la discesa di Inanna \u00e8 spiegata con la necessit\u00e0 per la psiche di confrontarsi con il proprio \"lato oscuro\" (Ereshkigal), connesso all'istintualit\u00e0 cieca e alla distruttivit\u00e0 (la \"pulsione di morte\" di Freud), per raggiungere l'equilibrio e la completezza."}
{"id": "39400", "revid": "1718925", "url": "https://it.wikipedia.org/wiki?curid=39400", "title": "Athame", "text": "L'athame o atham\u00e9 (in inglese , o ) \u00e8 un particolare coltello-pugnale utilizzato nei rituali neopagani, soprattutto nella wicca. In alcune tradizioni si tratta di un coltello a doppio filo con una corta impugnatura (solitamente nera perch\u00e9 il nero \u00e8 l'assenza di colore, piuttosto che un colore in s\u00e9: si ritiene che il nero possa assorbire le energie negative ed elaborarle, privarle di potere e dissolverle innocuamente nell'universo). Altre tradizioni richiedono che la lama sia non affilata, curva o presenti altre caratteristiche particolari. \nL'athame \u00e8 utilizzato solo per scopi rituali, per dirigere i flussi di energia; se \u00e8 necessario tagliare fisicamente qualcosa (come erbe che vengono raccolte per i filtri, corde, etc.) si usa un altro coltello: il boline (anche se alcune tradizioni incoraggiano l'uso dell'athame a scopi pratici, per acquisire familiarit\u00e0 con esso). L'athame invoca l'energia e la allontana, controlla le entit\u00e0 e le forze invisibili, tiene a bada gli spiriti negativi impedendo loro di distruggere un incantesimo e attirando ed invitando le entit\u00e0 che possiedono vibrazioni positive. \nMolte tradizioni associano l'athame col principio maschile o con l'elemento aria, anche se l'associazione col fuoco non \u00e8 rara.\nRituale di consacrazione.\nLa consacrazione dell'athame avviene in luna calante ed \u00e8 piuttosto complessa. Secondo un rituale di consacrazione, la lama deve essere riscaldata ad alta temperatura prima di essere consacrata nel rituale. Al termine del rituale l'athame va sotterrato per settantadue ore; una volta dissotterrato e ripulito, va riposto nel suo fodero in attesa di essere utilizzato. L'athame non deve mai essere usato per incidere la carne o estrarre sangue, nel qual caso lo strumento perder\u00e0 valore e andr\u00e0 eliminato. Non va mai mostrato in pubblico, ma va conservato nell'oscurit\u00e0 e trattato con il rispetto e la cura che merita un oggetto rituale."}
{"id": "39402", "revid": "6923", "url": "https://it.wikipedia.org/wiki?curid=39402", "title": "Boline", "text": "Il boline o bolline (in inglese ) \u00e8 un piccolo coltello utilizzato nei rituali magico-religiosi wiccan e neopagani, solitamente presenta un manico bianco ed \u00e8 impiegato a fini pratici, per sminuzzare le erbe, per tagliare o per incidere (al contrario dell'athame, il quale ha il manico generalmente nero o scuro ed i bordi rigorosamente non affilati); per questo motivo alcune tradizioni non lo considerano un vero e proprio strumento magico ma un semplice attrezzo di lavoro.\nAl contrario per\u00f2 in alcune specifiche tradizioni si incoraggia l'uso degli attrezzi magici nella vita di ogni giorno, per questo motivo non esiste una distinzione netta fra \"boline\" ed \"athame\"."}
{"id": "39405", "revid": "125829713", "url": "https://it.wikipedia.org/wiki?curid=39405", "title": "Badminton", "text": "Il badminton (o volano) \u00e8 uno sport che consiste nel colpire con una racchetta un oggetto leggero di forma conica aperta, chiamato volano, facendogli oltrepassare la rete e mandandolo nella met\u00e0 campo opposta, dove dovr\u00e0 essere ribattuto al volo dall'avversario.\nTra i pi\u00f9 veloci sport di racchetta, nel badminton sono necessarie prestanza fisica, agilit\u00e0 e prontezza di riflessi. L'effetto \u00e8 spettacolare con scambi rapidi, cambi di fronte e movimentati recuperi.\nSi gioca in singolo maschile o femminile, doppio maschile o femminile o doppio misto su un campo rettangolare diviso da una rete alta 1,55 m alle estremit\u00e0 (pali di sostegno) e 1,510 m al centro. Non ci sono differenze di altezza rete fra uomini e donne. \nLe competizioni agonistiche internazionali vengono praticate solamente al coperto: data l'elevata leggerezza dei volani, anche un piccolissimo alito di vento potrebbe deviare la loro traiettoria. Si svolgono tornei estivi di beach-badminton sulle spiagge.\nStoria.\nIl badminton ha radici antichissime. Si presume che questo gioco sia stato portato in Europa da alcuni ufficiali inglesi dalla citt\u00e0 di Poona, in India, e abbia preso nome dal castello, Badminton House, in cui fu giocato la prima volta come sport.\nIl \"badminton\" \u00e8 diventato sport olimpico alle Olimpiadi di Barcellona nel 1992, dopo essere stato sport dimostrativo alle Olimpiadi di Seul nel 1988. Il gioco del badminton \u00e8 stato ripreso anche in alcuni film, come la versione cartone animato di \"Robin Hood\", nel quale Lady Cocca scambia alcuni passaggi con Lady Marian.\nAttrezzatura e gioco.\nIl badminton \u00e8 uno sport che si gioca in singolo o in coppia su di un campo rettangolare diviso da una rete alta 1,55 m alle estremit\u00e0 e di 1,52 m al centro. Non ci sono differenze di altezza rete fra uomini e donne. Il campo \u00e8, invece, lungo 13,4 m e largo 5,2 m o 6,1 m (coppia); inoltre nel doppio al momento del servizio (battuta iniziale), siccome \u00e8 praticato solamente da un giocatore per coppia, viene accorciato il campo di un'area equivalente a quella che \u00e8 stata aggiunta lateralmente. Il gioco consiste nel colpire un volano con una racchetta facendogli oltrepassare la rete e mandandolo nella met\u00e0 campo opposta dove dovr\u00e0 essere ribattuto al volo dall'avversario. \nNel badminton si utilizzano la racchetta ed il volano da badminton, la racchetta \u00e8 simile a quella de tennis,\u00e8 lunga 68 cm, pu\u00f2 essere in metallo o in fibra di carbonio e il suo peso pu\u00f2 variare dagli 85 grammi ai 140 grammi. Il volano \u00e8 costituito da due parti fondamentali: una base in sughero, che ha la forma di una semisfera, e 14-16 piume d'oca disposte circolarmente attorno alla base. I volani possono essere anche di materiale sintetico. La base \u00e8 la parte pi\u00f9 pesante dell'attrezzo, ecco perch\u00e9, in qualsiasi modo venga lanciato, il volano ricade sempre dalla parte della base. Il peso complessivo del volano varia da 4,74 grammi a 5,50 g. \nTra i pi\u00f9 veloci sport di racchetta, il badminton \u00e8 uno sport in cui si rendono necessarie prestanza fisica, agilit\u00e0 e prontezza di riflessi. L'effetto \u00e8 spettacolare con scambi rapidi, cambi di fronte e movimentati recuperi. Possono sfidarsi, oltre a due giocatori (singolare), anche due coppie dello stesso sesso (doppio maschile o doppio femminile), o due coppie formate da giocatori di entrambi i sessi (doppio misto).\nOgni giocatore o coppia prende posizione su un lato della rete, su un campo rettangolare delimitato da linee. Lo scopo del gioco \u00e8 di colpire un volano usando una racchetta e facendolo passare sopra la rete in modo che l'avversario non riesca a rispedirlo indietro prima che tocchi terra e al contempo facendo s\u00ec che non atterri al di fuori dei limiti del campo. Ogni volta che si ottiene ci\u00f2, il giocatore o la coppia guadagnano un punto. Il primo giocatore o coppia che ottiene 21 punti (sul 20 pari si pu\u00f2 proseguire finch\u00e9 non si hanno 2 punti di vantaggio) vince un \"set\". Un incontro di \"badminton\" pu\u00f2 essere composto da un qualsiasi numero dispari di \"set\" (normalmente 3). Il vincitore dell'incontro \u00e8 il primo a vincere pi\u00f9 della met\u00e0 dei \"set\" (ovvero a vincerne 2 su 3, o 3 su 5 e cos\u00ec via).\nTecnica.\nDurante il gioco si possono usare svariati tipi di colpi, tra i quali i pi\u00f9 importanti sono: \"Clear\", che \u00e8 un colpo che manda il volano in fondo campo e che serve a fare indietreggiare l'avversario il pi\u00f9 possibile, e si distingue in offensivo e difensivo: offensivo quando ha la traiettoria tesa e di conseguenza veloce, difensivo quando invece ha una traiettoria alta e lenta; \"Drop\", che \u00e8 un colpo nel quale il giocatore mette poca forza, poich\u00e9 il suo scopo \u00e8 quello di mandare il volano il pi\u00f9 possibile vicino alla rete colpendolo da fondocampo, e si distingue anch'esso in difensivo e offensivo: difensivo quando ha la traiettoria lenta e cade molto vicino alla rete, offensivo quando cade leggermente pi\u00f9 lontano dalla rete con traiettoria tesa e pi\u00f9 veloce; il colpo risolutore del \"badminton\" \u00e8 lo \"Smash\", cio\u00e8 la schiacciata, che viene eseguito molte volte con il salto: \u00e8 il colpo pi\u00f9 veloce del gioco e in questi casi il volano pu\u00f2 superare anche i 300\u00a0km/h, tutti questi colpi vengono spesso eseguiti da fondo campo.\nInfatti, quando si gioca \"a rete\", cio\u00e8 nei pressi della rete, si usano colpi con nomi diversi: tramite il \"Lift\" si alza il volano a fondocampo (anche questo colpo pu\u00f2 essere distinto tra offensivo e difensivo: difensivo quando il lift \u00e8 alto e \"a campana\", offensivo quando invece il colpo \u00e8 teso e veloce, in modo da dare meno tempo all'avversario per tornare a centro campo); il \"Cut\" (detto anche Spin Drop) \u00e8 un colpo che da sotto rete cerca di mandare il volano il pi\u00f9 possibile corto e basso dall'altra parte (viene chiamato Cut o Spin perch\u00e9 il volano viene \"tagliato\" tramite un determinato movimento, e quindi il volano gira su se stesso mentre effettua la traiettoria); il \"Kill\" costituisce la cosiddetta chiusura a rete, equiparabile allo \"smash\" prima citato.\nQuesti sono i colpi principali del \"badminton\", ma ne esistono varianti che modificano lo stile di gioco di ogni atleta che pratica questo sport.\nOrganizzazione.\nL' organizzazione \u00e8 formata da 166 nazioni di tutti i continenti che aderiscono alla Badminton World Federation (BWF).\nOrgani di governo.\nIl Badminton World Federation (BWF) \u00e8 l'organo di governo riconosciuto a livello internazionale di questo sport responsabile per la conduzione di tornei e si avvicina il fair play. Cinque confederazioni regionali sono associati al BWF:\nTornei.\nEuropa.\nDue eventi sono stati sospesi:"}
{"id": "39406", "revid": "123995179", "url": "https://it.wikipedia.org/wiki?curid=39406", "title": "Beach volley", "text": "Il beach volley (anche chiamato beach volleyball, e meno comunemente sand volleyball, sand volley e pallavolo da spiaggia) \u00e8 uno sport di squadra giocato sulla sabbia, olimpico dal 1996. Nato come variante del gioco della pallavolo, da semplice ricreazione sulle spiagge si \u00e8 evoluto fino a diventare sport professionistico in vari paesi del mondo. Due squadre di due giocatori ciascuna si scontrano su un campo di sabbia diviso da una rete.\nCome nella pallavolo, lo scopo del gioco \u00e8 quello di mandare la palla sopra la rete per farla cadere nel campo avversario cercando di opporsi al medesimo obiettivo della squadra avversaria.\nOgni squadra ha a disposizione tre tocchi, comprensivi del tocco del muro, a differenza della pallavolo.\nLa palla \u00e8 messa in gioco con un servizio, ovvero un colpo del servitore diretto sopra la rete al campo avversario.\nLo scambio continua fino a quando la palla tocca terra in campo, fuori dal campo (out), o una squadra fallisce nel tentativo di attacco.\nLa squadra che vince lo scambio conquista un punto (rally point system).\nSe \u00e8 la squadra che riceve a vincere lo scambio, oltre al punto guadagna il diritto al servizio. Il giocatore di servizio deve cambiare ogni volta che si verifica questa combinazione. Originario della California e delle Isole Hawaii, il beach volley \u00e8 ora uno sport molto popolare anche in regioni che non presentano una linea costiera, come la Svizzera.\nA livello internazionale, le nazioni pi\u00f9 vittoriose sono tra gli uomini il Brasile (166 medaglie d'oro), gli Stati Uniti (54) e la Germania (14). La coppia carioca Emanuel-Alison \u00e8 Campione del Mondo ai Mondiali di Roma 2011. Tra le squadre femminili conduce sempre il Brasile (124 medaglie d'oro), seguito da Stati Uniti (90) e Cina (17). La coppia di punta brasiliana Larissa-Juliana \u00e8 Campione del Mondo ai Mondiali di Roma 2011. Assieme all'Australia e alla Svizzera, queste sono le nazioni che con pi\u00f9 frequenza sono salite sul podio degli eventi FIVB e olimpici.\nGli Stati Uniti conducono la classifica di presenze al World Tour (279 eventi), seguiti dall'Italia (216) e dal Brasile (206), facendone le nazioni pi\u00f9 attive nel panorama internazionale.\n\u00c8 lo sport pi\u00f9 popolare tra quelli praticati sulla sabbia, ogni stabilimento balneare in ogni angolo del globo ha almeno un campo di beach volley, persino in nazioni dove la pallavolo ha scarso riscontro. Questo perch\u00e9 \u00e8 uno sport facilmente praticabile, richiede poche attrezzature (a differenza del beach tennis), poca manutenzione e poco spazio (a differenza del beach soccer e beach handball), a livello amatoriale ha regole personalizzabili e possono partecipare un numero variabile di giocatori ed \u00e8 uno sport altamente ricreativo.\nRegole di gioco.\nLe regole del gioco si differenziano da quelle della pallavolo principalmente per:\nL'area di gioco \u00e8 un rettangolo di sabbia che misura 16x8m e composto da una sabbia fine ma non appiccicosa, circondato da una zona libera larga almeno 3m.\nIl campo \u00e8 delimitato da linee di gioco larghe 5\u20138\u00a0cm. L'altezza e le caratteristiche della rete sono le stesse della pallavolo (2.24m per le donne e 2.43 per gli uomini).\nIl numero di partecipanti per squadra \u00e8 di 2 giocatori e non sono ammessi cambi. I giocatori sono liberi di disporsi all'interno del campo da gioco, eccezion fatta per il giocatore di servizio. Il fallo di posizione non \u00e8 previsto. Deve essere rispettato l'ordine del servizio. Un membro della coppia riveste il ruolo di capitano. Si gioca a piedi scalzi, a meno di specifiche e momentanee autorizzazioni.\nUna partita \u00e8 articolata in set e la vittoria si assegna al meglio dei tre set. Per vincere un set sono necessari 21 punti, con un vantaggio minimo di due punti. In caso di parit\u00e0 al termine del secondo set, il terzo e ultimo set si assegna alla squadra che ottiene per prima 15 punti con un vantaggio minimo di due punti.\nSi commette fallo di attacco se la palla viene colpita e indirizzata dalle sole dita con i polpastrelli (pallonetto), o se l'attacco in palleggio ha una traiettoria non perpendicolare alla linea delle spalle (a meno che questo non sia stato indirizzato al compagno). Per effettuare colpi a pallonetto vanno usate le nocche.\nQualsiasi tocco, compreso quello di ricezione e difesa, deve essere pulito. La palla non pu\u00f2 essere catturata, bloccata, trattenuta o accompagnata. Fanno eccezione l'azione difensiva di un attacco forte, che pu\u00f2 essere difeso sopra la testa a mani aperte e l'azione contesa a muro: in entrambi i casi la palla pu\u00f2 essere brevemente trattenuta. Il tocco di muro conta come tocco di squadra.\nSi effettua cambio campo alla fine di ogni set, ogni sette punti e suoi multipli durante il primo e il secondo set, ogni cinque punti e suoi multipli nel terzo ed ultimo set. Questo viene fatto per mediare tra le due squadre le caratteristiche del campo, come insolazione e ventilazione.\nIl pallone, di pelle sintetica o similari, \u00e8 ricoperto di un materiale impermeabile. \u00c8 leggermente pi\u00f9 grande di quello da pallavolo (66\u201368\u00a0cm) ed \u00e8 gonfiato ad una pressione minore (171-221\u00a0hPa), ma il peso deve essere lo stesso (260-280\u00a0g).\nNel beach volley \u00e8 molto in uso segnalare al compagno le intenzioni di muro nella fase \"break\". \nQuesti segnali vengono fatti dietro la schiena con entrambe le mani, cos\u00ec da poter differenziare i due giocatori, e sono tendenzialmente quattro: un dito disteso della mano, indica che sul giocatore corrispondente alla mano stessa, si terr\u00e0 un muro lungo la linea laterale del campo; due dita distese indicheranno invece un muro diagonale; il pugno chiuso indicher\u00e0 un \"pull off\", ovvero una \"finta\" a muro per raggiungere velocemente la posizione di difesa; la mano aperta indica invece l'intenzione di murare la palla e non una determinata zona del campo.\nStoria del gioco.\nIl gioco della pallavolo in sala, da cui deriva il beach volley, \u00e8 stato inventato nel 1895 dall'americano William G. Morgan, direttore della Ymca di Holyoke. Egli, mescolando elementi presi in prestito dal basket, dal baseball, dal tennis e dalla pallamano inventa un gioco per la sua classe di economisti che avesse minor contatto fisico rispetto al basket.\nIl nome originale \u00e8 Mintonette, che deriva dalla parola badminton, infatti lo scopo non \u00e8 altro che quello di far volare (\"volley\") una palla da una parte all'altra della rete. La nascita del beach volley viene fatta risalire al 1915, mentre nel 1930 a Santa Monica fu giocata la prima partita tra due coppie di giocatori. Nello stesso anno lo sport sbarca oltreoceano in Palavas, Lacanau e Royan in Francia; vicino a Sofia, in Bulgaria; a Praga, nella Repubblica Ceca e a Riga, in Lettonia.\nNel 1947 si gioca il primo torneo ufficiale a State Beach, California, senza premio in denaro. Vincono Saenez-Harris.\nNel 1948 i vincitori del torneo tenuto sempre a State Beach vengono premiati con una cassa di Pepsi.\nNegli anni '50 viene organizzato il primo circuito su cinque spiagge della California: Santa Barbara, State, Corona del Mar, Laguna e San Diego. Il beach volley diventa parte integrante dello stile di vita californiano. Persino i Beatles a Sorrento Beach si dilettano a colpi di palleggi e bagher e Marilyn Monroe parla della neonata disciplina.\nIl presidente J. F. Kennedy partecipa al primo evento ufficiale di beach volley sulle spiagge di Sorrento Beach a Los Angeles.\nNel 1974 Si svolge a San Diego il primo torneo sponsorizzato, con un premio in denaro di 1.500$. Davanti a 250 spettatori sono vincitori Dennis Hare e Fred Zuelich.\nNel 1976, a State Beach va in scena il primo campionato di beach volley con in palio 5.000$. Vincono Jim Menges e Greg Leem davanti a 30.000 spettatori.\nNel 1980 negli Stati Uniti si svolge il primo tour organizzato, con sette tappe in calendario ed un premio pari a 52.000$.\nNel 1984 si ha notizia del primo torneo di beach volley in Italia: viene organizzato al Fantini Club, sulla spiaggia di Cervia. Qui viene coniata anche la parola \"beach volley\", italianizzata dall'americana \"beach volleyball\".\nNel 1986 davanti a 5.000 spettatori, si tiene a Rio de Janeiro la prima esibizione internazionale di beach volley.\nNel 1987 Sulle spiagge brasiliane di Ipanema viene organizzato il primo torneo internazionale omologato dalla FIVB. La coppia americana, composta da Sinjin Smith e Randy Stoklos, si aggiudica il premio in denaro di 22.000$.\nIl primo World Tour - FIVB World Series.\nNegli anni 1989-'90 nasce il primo circuito internazionale FIVB di Beach Volley sotto il nome World Series, che include appuntamenti in Brasile, Italia e Giappone. La tappa brasiliana fa registrare il tutto esaurito. Sinjin Smith e Randy Stoklos (USA) si laureano campioni del mondo.\nNel settembre 1990 si riunisce a Losanna il primo Consiglio Mondiale della FIVB per stilare un programma di crescita del beach volley.\nNell 1992 Il beach volley \u00e8 presente alle Olimpiadi di Barcellona come sport dimostrativo. In seno alla FIVB viene creata una sezione appositamente dedicata al beach volley.\nNegli anni 1994-'95 Per la prima volta il beach volley \u00e8 presente ai Goodwill Games disputati San Pietroburgo (Russia).\nNegli anni 1995-'96 Il ranking internazionale FIVB costituisce uno dei criteri che regolano la qualificazione delle migliori coppie ai Giochi olimpici. Circa 600 atleti, in rappresentanza di 42 Paesi, partecipano al torneo di qualificazione olimpico. Oltre 50 Federazioni Nazionali prevedono al loro interno un Consiglio Nazionale in materia di beach volley per promuovere la disciplina nel proprio Paese.\nLa prima Olimpiade.\nNel 1996 ad Atlanta si disputa la prima edizione del torneo olimpico di beach volley, al quale assistono complessivamente 107.000 spettatori. Karch Kiraly conquista il terzo oro olimpico (due con il volley), aggiudicandosi il primo successo nella specialit\u00e0. Il podio maschile \u00e8 nord-americano: oro ed argento rispettivamente per le coppie statunitensi Kiraly-Steffes e Dodd-Witmarsh, bronzo per il duo canadese Child-Heese. Nel torneo femminile, invece, le brasiliane Jackie Silvia e Sandra Pires superano le connazionali Monica Rodrigues ed Adriana Samuel. Terze le australiane Natalie Cook e Kerri Ann Pottharst.\nNel 1998 Viene inaugurato il nuovo World Tour Open, che fa tappa anche in Argentina, Canada, Cina e Repubblica Ceca. Il beach volley entra di diritto nelle principali competizioni internazionali, tra cui i Giochi del Sud-Est Asiatico, i Giochi Panamericani e le Universiadi. Con l'obiettivo di offrire possibilit\u00e0 di ascesa ai giocatori di medio livello, la FIVB introduce le categorie inferiori: Challenger, Satellite e i tornei amatoriali. Oltre 120 Paesi svolgono regolare attivit\u00e0 di beach volley.\nDal 1999 il World Tour \u00e8 l'unico circuito internazionale riconosciuto dal CIO per la qualificazione ai Giochi Olimpici. Per la prima volta il Campionato del Mondo di beach volley si svolge in Europa, precisamente a Marsiglia. La manifestazione fa registrare 50.000 spettatori complessivi. L'oro va ai brasiliani Jos\u00e9 Loiola ed Emanuel.\nNel 2000 in Australia il beach volley diventa una delle discipline con maggior appeal. Andrea Raffaelli e Maurizio Pimponi hanno l'onore di rappresentare i colori azzurri per l'Italia anche se con scarsi risultati. Le migliori 24 coppie al mondo si sfidano nel meraviglioso impianto di Bondi Beach, che pu\u00f2 ospitare fino a 10.000 persone. L'oro di Sydney va agli statunitensi Dain Blanton ed Eric Fonoimoana, vittoriosi in finale sulla coppia brasiliana Z\u00e9 Marco-Ricardo. Gradino pi\u00f9 basso del podio per i tedeschi J\u00f6rg Ahmann ed Axel Hager. Le australiane Natalie Cook e Kerri Ann Pottharst, inoltre, si aggiudicano la prova femminile. Argento e bronzo per le coppie brasiliane Behar-Bede e Samuel-Pires.\nNel 2001 a Le Lavandou (Francia) si disputa il primo Campionato del Mondo Under 21 (24-26 agosto) con 24 coppie sia nel torneo maschile che in quello femminile.\nDal 2002 per incoraggiare la pratica del beach volley tra le giovani generazioni, la FIVB vara i Campionati del Mondo Under 21 ed Under 18 su base annuale. Novit\u00e0 anche sul fronte regolamentare: si riducono le dimensioni del campo (16x8 m) e viene adottata la formula del rally point system.\nDal 2003 la Swatch diventa title sponsor del World Tour e partner del Campionato del Mondo. Su manifesti, volantini e biglietti compare il nuovo logo. La tecnologia diventa sempre pi\u00f9 protagonista degli eventi, con segnapunti elettronici ed apparecchi per la misura della velocit\u00e0. Lo Swatch FIVB World Tour si svolge in 22 tappe mondiali (10 maschili e 12 femminili), compreso il torneo di qualificazione olimpico, distribuite su 4 continenti con pi\u00f9 di 700 atleti provenienti da oltre 50 Paesi, che concorrono alla cifra record di 5 milioni di dollari. A Rio de Janeiro l'oro mondiale va ai brasiliani Ricardo ed Emanuel.\nNel 2004 ad Atene 24 coppie maschili ed altrettante femminili partecipano al torneo olimpico che si svolge in 12 giorni. Non solo grande spettacolo in campo, nel magnifico impianto costruito sullo stile degli anfiteatri dell'antica Grecia, ma anche intrattenimento, con il coinvolgimento di 12 ballerini, dj, speaker multilingue e direttori di produzione. Il titolo va ai brasiliani Ricardo ed Emanuel, mentre, gli spagnoli Javier Bosma e Pablo Herrera, vincono l'argento. Terzo posto per gli svizzeri Patrick Heuscher e Stefan Kobel. Le statunitensi Kerri Walsh e Misty May, poi, hanno la meglio sulle brasiliane Shelda Bede ed Adriana Behar. Il bronzo va all'altra coppia statunitense composta da Holly McPeack ed Elain Youngs.\nNel 2007 il World Tour si allarga a 34 tappe (17 maschili e 17 femminili), con un premio in denaro complessivo di 8.15 milioni di dollari.\nNel 2008 Pechino ospita il quarto appuntamento olimpico di beach volley. Nei 14 giorni di gare si disputano 108 incontri maschili e femminili, che incoronano campioni olimpici gli statunitensi Phil Dalhausser and Todd Rogers. Argento e bronzo per le coppie brasiliane Araujo-Magalhaes ed Emanuel-Ricardo. Nel torneo femminile le statunitensi Kerri Walsh e Misty May-Treanor s'impongono sulle cinesi Tian Jia e Wang Jie. Terzo posto per l'altro duo cinese composto da Xue Chen e Zhang Xi.\nNel 2009 il World Tour lancia un nuovo visual dinamico e suggestivo in grado di trasmettere in maniera innovativa e brillante tutta la forza e l'entusiasmo del beach volley: due campioni ritratti in un'azione spettacolare sullo sfondo di un colosseo gremito di fan. Il momento clou dell'anno sono i Campionati del mondo, maschili e femminili, con un montepremi da un milione di dollari, presentati da ConocoPhilips dal 25 giugno al 5 luglio a Stavanger in Norvegia. Il premio complessivo del Swatch FIVB World Tour \u00e8 di 7.7 milioni di dollari. Nel mese di ottobre la FIVB assegna all'Italia l'organizzazione dei Mondiali del 2011."}
{"id": "39412", "revid": "968255", "url": "https://it.wikipedia.org/wiki?curid=39412", "title": "Ginnastica artistica", "text": "La ginnastica artistica \u00e8 una delle quattro discipline olimpiche appartenenti alla macro-area della ginnastica e si divide nella sezione maschile e femminile. \nLa ginnastica artistica maschile prevede sei differenti specialit\u00e0, ovvero sei differenti attrezzi sui quali il ginnasta pu\u00f2 eseguire i suoi esercizi: il corpo libero, il volteggio, le parallele simmetriche, il cavallo, gli anelli e la sbarra.\nLa ginnastica artistica femminile prevede quattro differenti specialit\u00e0, ovvero quattro differenti attrezzi sui quali la ginnasta pu\u00f2 eseguire i suoi esercizi: il corpo libero, il volteggio, le parallele asimmetriche e la trave.\nL'atleta di tale disciplina, il ginnasta, sostiene allenamenti pi\u00f9 o meno intensi, rispetto al suo livello tecnico di appartenenza. L'allenamento serve per assimilare e acquisire i numerosi elementi ginnici, per i quali \u00e8 necessario sviluppare diverse caratteristiche: coordinazione, mobilit\u00e0 articolare, forza, velocit\u00e0, ritmo, agilit\u00e0, dinamismo.\nStoria della ginnastica artistica.\nLe origini della ginnastica artistica sono molto antiche; si possono individuare in diverse culture, quali quella cinese, egizia e micenea.\nPer quanto riguarda i Greci, la ginnastica fu prima praticata dai Dori. Si deve per\u00f2 precisare che gli antichi, per \u00abginnastica artistica\u00bb , non intendevano quello che intendiamo noi oggi, bens\u00ec quegli esercizi fisici che corrispondono all'attuale atletica leggera, alla lotta, al pugilato.\nLa ginnastica non incontr\u00f2 eccessivo favore nell'et\u00e0 romana. I romani, che pure non disprezzavano gli esercizi fisici in funzione militare, non apprezzavano la ginnastica perch\u00e9 la ritenevano propria degli schiavi o degli stranieri e perch\u00e9 erano contrari a mostrarsi nudi in pubblico.\nSolo dopo il Mille la cultura fisica riacquist\u00f2 importanza.\nNel diciannovesimo secolo si giunse all'attuazione di una ginnastica scientifica, che si basava su esercizi come la corsa e i salti, per opera soprattutto di F.L. Jahn, che inaugur\u00f2 a Berlino la prima palestra pubblica all'aperto. Introdusse, inoltre, l'uso degli attrezzi. Nello stesso periodo lo svedese Pehr Henrik Ling ide\u00f2, in contrasto con l'attrezzistica di Jahn, un metodo ginnico creato per sviluppare progressivamente il corpo secondo le sue possibilit\u00e0.\nAdolf Spiess, in Germania, si dedic\u00f2 allo sviluppo della ginnastica collettiva.\nIn seguito dalla fusione del metodo di Jahn e quello di Spiess nacque la moderna ginnastica artistica (sistema Jahn/Spiess).\nIn Italia nel 1807 Girolamo Bagatta introdusse la ginnastica nel suo istituto a Desenzano, frequentato dai giovani delle migliori famiglie lombarde e venete.\nIl maggior sviluppo di queste attivit\u00e0 sportive si ebbe per\u00f2 in Piemonte, dove R. Obermann introdusse l'istruzione ginnica degli allievi dell'accademia militare.\nDal 1830 al 1860 nacquero in Italia parecchie associazioni ginniche, che federandosi nel 1869 a Venezia diedero origine alla Federazione Ginnastica d'Italia. Dodici anni dopo fu fondata la Federazione Internazionale di Ginnastica (Liegi 1881).\nAttrezzi.\nEsistono vari attrezzi utilizzati nella disciplina della ginnastica artistica. \nGli atleti bagnano gli ostaggi e i paracalli con dell'acqua e possono anche applicare della magnesia per impedire di scivolare, quest'ultima pu\u00f2 essere applicata anche sulle mani prive di paracalli. \nAttrezzi maschili.\nGli attrezzi utilizzati dal settore maschile (GAM) sono sei, due condivisi con il settore femminile: il corpo libero e il volteggio; quattro utilizzati solo in questo settore: gli anelli, il cavallo con maniglie, le parallele simmetriche e la sbarra.\nAnelli.\nGli \"anelli\" (in inglese \"\"still rings\", abbreviato in SR) hanno un esercizio che dura circa un minuto, durante il quale il ginnasta tiene posizioni isometriche e compie passaggi dinamici, terminando con un salto detto uscita. L'attuale Codice dei Punteggi prevede che l'esercizio sia composto da 10 difficolt\u00e0, tra le quali devono esserci necessariamente movimenti di slancio, posizioni di forza, movimenti di slancio combinati a posizioni di forza, combinazioni tra 2 posizioni di forza, e deve terminare necessariamente con un'uscita.\nCavallo con maniglie.\nIl \"cavallo con maniglie\" (in inglese \"pommel horse\", abbreviato in PH) \u00e8 alto da terra 105\u00a0cm ed \u00e8 dotato di maniglie alte 15\u00a0cm montate parallelamente e nella parte superiore dell'attrezzo. Ogni atleta per effettuare un esercizio deve tenersi sull'attrezzo solo con le mani, infatti se un atleta in gara toccasse l'attrezzo con i piedi ci sarebbe una penalizzazione da parte dei giudici. I movimenti principali dell'attrezzo sono la sforbiciata e il mulinello, che consistono in rotazioni delle gambe e delle braccia in appoggio sulle diverse parti dell'attrezzo.\nParallele simmetriche.\nLe \"parallele simmetriche\" o \"pari\" (in inglese \"parallel bars\", abbreviato in PB) sono costituite da due staggi, composti da strati di diversa flessibilit\u00e0 in legno e solitamente dotati di anima metallica, regolabili a diverse altezze. Al ginnasta viene richiesta una serie di evoluzioni al loro interno, senza mai toccare il suolo con i piedi, ma sfruttando l'oscillazione sulle braccia, sulla base della quale si sviluppano passaggi in verticale fra staggi, salti, ed infine l'uscita dall'attrezzo.\nSbarra.\nLa \"sbarra\" (in inglese \"high bar\", abbreviato in HB) \u00e8 un attrezzo simile alle parallele asimmetriche femminili, costituito da un solo staggio, L'esercizio \u00e8 eseguito dal ginnasta senza mai scendere dall'attrezzo. L'elemento principale che il ginnasta utilizza per eseguire i vari elementi \u00e8 chiamato granvolta, un movimento circolare attorno alla sbarra che pu\u00f2 essere eseguito di petto o di dorso. Durante la granvolta il ginnasta accumula energia cinetica e, sfruttando anche l'elasticit\u00e0 della sbarra, attua dei salti al di sopra o alla stessa altezza dell'attrezzo. L'esercizio inizia con un'entrata e termina con un'uscita, nella quale il ginnasta si stacca definitivamente dallo staggio ed atterra sul tappeto.\nAttrezzi femminili.\nGli attrezzi utilizzati dal settore femminile (GAF) sono quattro, due condivisi con il settore maschile: il corpo libero e il volteggio; due utilizzati solo in questo settore: le parallele asimmetriche e la trave.\nParallele asimmetriche.\nLe \"parallele asimmetriche\" (in inglese \"uneven bars\"\", abbreviato in UB), o comunemente \"parallele\", sono un attrezzo che richiede forza nelle braccia, elasticit\u00e0 e dinamismo. Le ginnaste eseguono movimenti in gran velocit\u00e0 e i passaggi pi\u00f9 spettacolari sono quelli caratterizzati dai grandi salti con ripresa dello stesso staggio oppure passando da uno staggio all'altro. L'esercizio inizia con un'entrata e termina con un'uscita, nella quale la ginnasta si stacca definitivamente dallo staggio ed atterra sul tappeto.\nTrave.\nLa \"trave di equilibrio\" , o comunemente \"trave\", \u00e8 un attrezzo su cui l'atleta deve eseguire una routine composta da salti, elementi acrobatici, giri ed elementi artistici in un massimo di 60 secondi. Se l'atleta supera il tempo stabilito \u00e8 prevista una penalit\u00e0 sul punteggio finale dell'esecuzione. L'esercizio inizia con un'entrata e termina con un'uscita, nella quale la ginnasta si stacca definitivamente dallo staggio ed atterra su un tappeto. Secondo il regolamento della Federazione Internazionale, la trave deve essere posta ad un'altezza di 125\u00a0cm, deve essere lunga 5\u00a0m e larga 10\u00a0cm.\nCorpo libero.\nIl \"corpo libero\" maschile prevede una serie di esercizi senza musica e senza l'ausilio di strumenti specifici al di fuori del suolo, termine col quale si pu\u00f2 alternativamente definire il corpo libero. Per il corpo libero si ricorre all'uso di un quadrato ampio 12\u00d712 metri, con un metro di \"sicurezza\" intorno. Il corpo libero femminile si svolge su una pedana in tutto simile a quella del corpo libero maschile. Esso prevede una serie di esercizi collegati a elementi coreografici, accompagnati da una base musicale.\nL'uscita dalla pedana porta ad una penalit\u00e0 per entrambi i settori.\nVolteggio.\nNel volteggio (in inglese \"vault\", abbreviato in VT) il o la ginnasta corre lungo una corsia, non pi\u00f9 lunga di 25 metri, batte a 2 piedi su una pedana posizionata davanti alla tavola e dopo aver appoggiato le mani sull'attrezzo esegue l'esercizio. Il punteggio si basa su diversi parametri. Le ginnaste devono arrivare al suolo in modo pulito, senza salti o passi successivi all'atterraggio, ed entro una porzione definita del tappeto. Devono inoltre dimostrare una buona tecnica ed esecuzione del volteggio stesso. Cadute, passi, tecnica scadente ed elementi eseguiti in maniera non ottimale portano ad una sottrazione di punti come anche il mantenere troppo a lungo le mani sulla tavola o il tocco dei piedi sulla tavola.\nPer poter vincere una medaglia in questa specialit\u00e0, sono necessari due salti. Per poter competere nel concorso generale individuale o nella finale a squadre, uno solo.\nMetodo di competizione.\nAlle Olimpiadi e ai Mondiali la competizione \u00e8 suddivisa in 4 sezioni che si svolgono in giorni diversi: qualificazioni, finale a squadre, finale individuale e finali ad attrezzo.\nLa regola \u00e8 stata introdotta nel 2004, per evitare che i podi fossero dominati dalle nazioni pi\u00f9 forti (prima del 2004 potevano gareggiare 3 ginnaste per nazione).\nLa regola \u00e8 presente alle Olimpiadi e ai Campionati Mondiali. Le altre competizioni non sono vincolate a questo regolamento e possono utilizzare altri metodi di gara. Ad esempio, ai Giochi Panamericani del 2007, il metodo di gara era il 6-5-4, permettendo a tre atleti di ogni paese di passare nella finale individuale.\nLimiti di et\u00e0.\nLa FIG impone un limite minimo di et\u00e0 per i ginnasti che competono in campo nazionale: 8 anni compiuti nel momento dell'iscrizione alla gara scelta. Le diverse fasce di et\u00e0 sono divise in categorie: con il termine \"categoria senior\", ci si riferisce a qualsiasi ginnasta professionista con un'et\u00e0 ammissibile dalle norme della Federazione Internazionale. Con il termine \"categoria junior\", ci si riferisce a qualsiasi ginnasta professionista che compete a livello nazionale e internazionale con un'et\u00e0 inferiore a quella imposta dalla Federazione. Dal 2012 le ginnaste devono avere almeno 16 anni o compiere 16 anni entro l'anno solare per essere classificate come \"senior\".\nSolo i ginnasti della categoria senior possono competere ai Giochi Olimpici, ai Campionati Mondiali e alle Coppe del Mondo. Per poter competere alle Olimpiadi di Tokyo, ad esempio, una ginnasta deve essere nata prima del 1\u00ba gennaio 2005. Non vi \u00e8, invece, alcun limite di et\u00e0 massima. Inoltre, in alcune competizioni come i Goodwill Games, i Giochi Panamericani e i Pacific Rim, atleti della categoria senior e junior competono insieme.\nL'et\u00e0 minima richiesta dalla Federazione \u00e8 senza dubbio una delle regole pi\u00f9 controverse della ginnastica artistica, ed \u00e8 spesso stata dibattuta da allenatori, ginnasti e addetti a questo sport. Un altro argomento molto discusso \u00e8 quello che riguarda la falsificazione dell'et\u00e0. Dal momento che questa regola \u00e8 stata adottata nel 1980, ci sono stati casi documentati o sospetti di junior con documenti falsificati per poter competere come senior. Il limite di et\u00e0 \u00e8 applicato sia nella ginnastica maschile che in quella femminile, ma \u00e8 molto pi\u00f9 controversa in quella femminile: la maggior parte dei ginnasti raggiunge un buon livello fisico nella tarda adolescenza o attorno ai vent'anni; le ginnaste invece sono in grado di competere a livello internazionale gi\u00e0 nel periodo adolescenziale.\nPunteggi e Codice dei punteggi.\nI punteggi vengono stabiliti dal Codice dei punteggi (CdP), il quale viene aggiornato ogni 4 anni subendo cambiamenti pi\u00f9 o meno incisivi. Il Codice contiene sia le regole per assegnare i punteggi sia l'elenco degli elementi permessi; quando un atleta \u00e8 il primo ad eseguire un determinato elemento in una gara FIG, l'elemento prende il nome dell'atleta. Questo sistema \u00e8 stato radicalmente rivisto nel 2006: in base al nuovo codice, i punti vengono \"divisi\" in due parti, in modo da valutare i diversi aspetti della prestazione in maniera il pi\u00f9 possibile oggettiva.\nIl cambiamento pi\u00f9 evidente dal 2006 \u00e8 stato quello dell'interrompere la possibilit\u00e0 di ottenere un \"10 perfetto\" in gara. Prima del 2006, ad ogni esercizio veniva assegnato un valore di partenza (in inglese \"Start Value\", abbreviato in SV). Un esercizio poteva valere al massimo 10: una routine con tutti gli elementi necessari aveva automaticamente un valore di partenza base (9,4 nel 1996; 9,0 nel 1997; 8,8 nel 2001). Per poter aumentare il valore fino a 10, il ginnasta doveva eseguire combinazioni pi\u00f9 complesse.\nSanzioni, ammonizioni ed espulsioni.\nAnche nella ginnastica artistica il regolamento prevede ammonizioni ed espulsioni. Gli allenatori che violano le regole previste dal Codice dei punteggi possono essere ammoniti e poi espulsi.\nTra le regole vi sono:\nCompetizioni.\nNazionali.\nMolte nazioni hanno una competizione a livello nazionale (i \"Campionati Nazionali\") che si svolge ogni anno, e che determina i migliori ginnasti nella categoria individuale e nei quattro (GAF) o sei (GAM) attrezzi.\nIn Italia ci sono: "}
{"id": "39417", "revid": "2028514", "url": "https://it.wikipedia.org/wiki?curid=39417", "title": "Ginnastica ritmica", "text": "La ginnastica ritmica \u00e8 una disciplina della ginnastica e uno sport olimpico principalmente femminile, di squadra, individuale o a coppie. Le ginnaste individuali possono decidere di partecipare principalmente a due tipi di gare: la specialit\u00e0 o la categoria. Le ginnaste che partecipano al campionato di categoria devono sostenere quattro rotazioni (ossia eseguire quattro esercizi) con attrezzi differenti tra fune, cerchio, palla, clavette e nastro stabiliti dalla federazione italiana a differenza delle ginnaste che decidono di partecipare al campionato di specialit\u00e0 che hanno la possibilit\u00e0 di scegliere due attrezzi. La durata massima degli esercizi \u00e8 per entrambi di 90 secondi di esecuzione per esercizio. Per le squadre e per le coppie invece gli esercizi sono due, pi\u00f9 lunghi, fino a 150 secondi; nella prima delle due prove le ginnaste hanno tutte lo stesso attrezzo, mentre nella seconda vengono usati due tipi di attrezzi. Come per le individualiste, anche per le squadre le rotazioni degli attrezzi sono stabilite dalla FIG (Federazione Internazionale Ginnastica).\nLa storia.\nLe origini.\nLe origini della ginnastica ritmica sono piuttosto recenti poich\u00e9 tale disciplina, cos\u00ec come si presenta oggi, si \u00e8 sviluppata a partire dai primi anni del Novecento. In questo periodo, essa portava il nome di Ginnastica Moderna perch\u00e9 voleva contrapporsi alla ginnastica tradizionale. In seguito, per distinguere la semplice attivit\u00e0 motoria da quella agonistica, sono stati introdotti due appellativi diversi, rispettivamente Ginnastica Ritmica Educativa e Ginnastica Ritmica Sportiva.\nNonostante il sorgere di questo sport sia recente, si hanno notizie di un'attivit\u00e0 sportiva eseguita a corpo libero o con piccoli attrezzi e guidata dalla musica sin dai tempi dei popoli primitivi, degli Egizi, degli antichi greci e romani. Dopo un periodo di stasi nel Medioevo, la ginnastica continu\u00f2 ad evolversi: durante il Rinascimento, l'educazione umanistica valorizz\u00f2 l'esercizio fisico restituendogli l'antico splendore mentre, nei secoli successivi, furono molti gli studiosi e i filosofi che riconobbero l'importanza di questo sport non solo a livello fisico ma anche morale. Padre della ginnastica \u00e8 considerato il tedesco Guts Muths (1759-1839), il quale pose l'accento sull'armonia da essa derivante e studi\u00f2 alcuni esercizi adatti alle caratteristiche femminili.\nNell'Ottocento, le teorie sviluppatesi nei secoli precedenti, che comprendono le idee di Noverre, Delsarte e Bode, vennero riconfermate e rielaborate in diversi modi. Figure importanti di questo periodo sono il francese George Demeny (1850-1917), il quale scopr\u00ec gli effetti benefici dei movimenti completi, in cui il corpo partecipa ad ogni azione di una sua parte, e Emilio Baumann che, a Bologna, si interess\u00f2 all'uso di piccoli attrezzi come il cerchio e la fune. Sul finire del Ottocento, lo svizzero \u00c9mile Jaques-Dalcroze ide\u00f2 un tipo di danza sportiva che divent\u00f2 piuttosto popolare. Chiamata Euritmica, questa pu\u00f2 essere definita come \u201cl'arte di esprimere la musica con movimenti del corpo\u201d. Egli infatti studi\u00f2 un tipo di attivit\u00e0 motoria basata sul concetto di ritmo e armonia in contrapposizione alla ginnastica tradizionale che allora era rigida e in certi momenti quasi innaturale. La ginnastica ritmica infatti non \u00e8 altro che la trasposizione in chiave competitiva dei concetti di espressivit\u00e0, eleganza, armonia e sensibilit\u00e0 musicale. Ed \u00e8 proprio la musica che cerca di mettere in evidenza l'armoniosit\u00e0 dei gesti e di affinare la sensibilit\u00e0 ritmica degli atleti. La prima ginnastica ritmica, dunque, nasce da esigenze di didattica musicale.\nDiffusione in Italia.\nIn Italia, la ginnastica femminile comincia a svilupparsi nella citt\u00e0 di Torino. Gi\u00e0 nel 1925 in questa citt\u00e0 vengono rappresentati esercizi di corpo libero e con piccoli attrezzi (palle, funi, cerchi e piccole clavette di legno), ma solo nel 1948 la disciplina, ancora con fine puramente educativo, diventa di carattere competitivo. Il merito innovativo della ginnastica femminile in Italia va in particolare ad Andreina Sacco Gotta, insegnante di educazione fisica e diplomata in pianoforte al Conservatorio di Torino. La Gotta fu una figura estremamente eclettica, inserita pienamente nel mondo dello sport e della ginnastica.\nLe prime competizioni.\nI primi esercizi di Ritmica furono presentati alle Olimpiadi di Stoccolma nel 1912 e a quelle di Anversa nel 1920. Nel 1928, in occasione dei Giochi olimpici di Amsterdam, essa venne inclusa nel programma della ginnastica artistica. Bench\u00e9 la prima competizione si svolse in URSS nel 1948, questo sport rimase nell'ombra della ginnastica artistica fino al 1956. Il suo aspetto artistico lo rese molto popolare nell'Europa dell'Est e la federazione internazionale di ginnastica (F.I.G.) lo riconobbe come sport indipendente nel 1962. L'anno seguente furono organizzati i primi campionati del mondo, che si svolsero a Budapest.\nFurono introdotti poi esercizi di gruppo eseguiti con attrezzi e furono determinati i tipi di attrezzi: fune, palla, cerchio, nastro, clavette, che dovevano rispettare una determinata composizione oltre a peso, lunghezza, diametro. Contemporaneamente al programma venivano anche perfezionate le norme di gara secondo un preciso codice dei punteggi, il quale definiva i tipi e le regole di esecuzione delle gare, le esigenze fondamentali della composizione e della maestria esecutiva delle ginnaste negli esercizi individuali e di gruppo.\nSoltanto nel 1984 la Ginnastica Ritmica entr\u00f2 a far parte del programma Olimpico di Los Angeles ma unicamente con la specialit\u00e0 individuale. La gara a squadre venne inserita solo nel 1996 in occasione delle Olimpiadi di Atlanta.\nCaratteristiche.\nLa competizione avviene per valutazione di due o pi\u00f9 esecuzioni. Una giuria assegna un punteggio a ciascuna esecuzione, a partire dal quale viene stilata la classifica finale, il punteggio pu\u00f2 superare i 20,00 (esecuzione + difficolt\u00e0). Viene considerata penalizzante la ripetizione di una difficolt\u00e0.\nL'esercizio pu\u00f2 essere effettuato individualmente, in coppia (non a livello mondiale), oppure in squadra composta solitamente da 5 ginnaste, (in alcune competizioni il numero varia da 3 a 6 ginnaste).\nNelle prove di squadra e di coppia le atlete eseguono un esercizio con un unico tipo di attrezzo, e/o un esercizio misto, ovvero con due tipi di attrezzi .\nGli attrezzi utilizzati sono cinque: fune, cerchio, palla, clavette e nastro.\nNelle competizioni minori, in genere organizzate da enti di promozione sportiva, e nelle competizioni FGI categoria allieve (fino ai 13 anni), \u00e8 prevista la competizione a corpo libero, cio\u00e8 senza attrezzi, per mettere in risalto l'acquisizione corretta delle difficolt\u00e0. In Italia un esercizio a corpo libero \u00e8 tuttavia previsto anche in ciascuna gara del campionato federale di serie A, affidato a ginnaste di categoria Allieve o Juniores.\nL'esecuzione deve durare fra 1 minuto e 30 secondi e 2 minuti e 30 secondi. \nA seconda delle categorie, si possono avere variazioni sia nelle durate, sia nel calcolo del punteggio finale.\nOgni esercizio \u00e8 accompagnato dalla musica, che \u00e8 parte integrante della esecuzione stessa. Attualmente il codice permette di utilizzare in due rotazioni su quattro delle musiche in cui \u00e8 presente un testo cantato.\nLa principale caratteristica della ginnastica ritmica \u00e8 la fluidit\u00e0 dei movimenti, senza la quale l'esercizio risulta disordinato.\nValutazione delle prove.\nLa competizione avviene attraverso prove a punteggio, il quale \u00e8 assegnato da una giuria. Il punteggio \u00e8 dato da tre componenti, \"Difficolt\u00e0\" ed \"Esecuzione\", valutate attraverso le seguenti variabili:\nDifficolt\u00e0 corporee.\nPer l'assegnazione del valore D1 vengono valutate le difficolt\u00e0 di corpo, cio\u00e8 una serie di specifici elementi tecnici: salti, equilibri, \"giri\" . Tutte le difficolt\u00e0 sono codificate e vengono aggiornate periodicamente. Per essere valide, esse devono essere eseguite in relazione ad un movimento d'attrezzo.\nOgni attrezzo richiede una maggioranza di due gruppi corporei rispetto agli altri:\nCi sono varie categorie come LA (esercizi da un minuto che si possono eseguire con palla e corpo libero), LB (esercizi da un minuto e mezzo che vengono eseguiti con cerchio e corpo libero), LC (esercizi da un minuto e mezzo che possono venire eseguiti con cerchio, palla e corpo libero), LD (esercizi da un minuto e mezzo che vengono eseguiti con nastro, clavette, palla e corpo libero), LE (esercizi da due minuti che vengono eseguiti con nastro, palla, cerchio, clavette, fune e corpo libero).\nComposizione.\nAl valore di composizione A concorrono: la musica, di cui viene valutata la scelta, che deve presentare variet\u00e0; la coerenza stilistica dell'esercizio rispetto al tema musicale; l'esecuzione a tempo con la musica; la composizione di base, cio\u00e8 il modo in cui la ginnasta si muove in pedana (si dovrebbe occupare tutto lo spazio disponibile); la variet\u00e0 di maneggio d'attrezzo; la variet\u00e0 della scelta degli elementi corporei; la variet\u00e0 delle difficolt\u00e0; l'equilibrata distribuzione delle difficolt\u00e0 nell'esercizio, tutto cio\u00e8 che d\u00e0 vita alla coreografia dell'esercizio.\nEsecuzione.\nPer ottenere il valore di esecuzione, infine, viene valutato appunto il grado di correttezza con cui la ginnasta esegue l'esercizio: si parte dai 10 punti, e ad ogni errore (fallo) di corpo o d'attrezzo viene scalata una certa penalit\u00e0.\nIl codice dei punteggi.\nIl codice dei punteggi viene aggiornato alla fine di ogni quadriennio olimpico; ogni anno vengono apportati piccoli correttivi.\nEventi e competizioni.\nI principali eventi di questo sport sono i Giochi olimpici, i Campionati del mondo e i Campionati europei.\nMolti tornei sono interessanti e di rilievo come il Torneo Corbeil-Essonnes, il torneo Cariprato, l'Incontro Internazionale di Thiais, la Deriugina Cup.\nA livello nazionale esistono attualmente 3 campionati di federazione, ripartiti in base al livello tecnico: la serie C, la serie B e la serie A; in pi\u00f9, svariati enti di promozione sportiva (PGS, MSP, AICS, CSI, UISP, ACSE, FEDERCLUBS, ...) organizzano campionati e tornei.\nOltre alle gare, normalmente le societ\u00e0 organizzano saggi periodici che spesso si tengono nelle palestre in cui si esercitano le ginnaste.\nEsistono svariate categorie distinte per et\u00e0 e obiettivi agonistici. Le categorie sono determinate da FGI ed EPS; ogni categoria ha obiettivi adatti all'et\u00e0.\nLe ginnaste tipicamente iniziano ad allenarsi in et\u00e0 molto giovane (l'attivit\u00e0 inizia normalmente a quattro o cinque anni, anche se alle categorie agonistiche si accede dagli otto anni in su) e di solito raggiungono il vertice delle prestazioni attorno ai vent'anni.\nGinnastica ritmica maschile.\nLa ginnastica ritmica maschile in questo caso \u00e8 uno sport prevalentemente acrobatico che rispecchia le qualit\u00e0 fisiche e di destrezza di un samurai. Gli attrezzi della ginnastica ritmica maschile si differenziano dagli attrezzi della RG femminile e sono:\nGli atleti gareggiano anche in squadra negli esercizi a corpo libero, le variazioni sono altamente coreografiche ed acrobatiche, a primo sguardo questo sport sembra una perfetta unione della ginnastica ritmica, acrobatica e la ginnastica artistica.\nI primi campionati di ginnastica ritmica maschile del mondo si sono svolti nel 1985 a Tokyo. In Giappone \u00e8 uno sport molto praticato, anche a livello universitario, e le gare si svolgono regolarmente ogni anno.\nDall'altra parte abbiamo la ginnastica ritmica praticata dagli uomini in Europa prevalentemente in Spagna che non si differenzia assolutamente per niente dalla ginnastica ritmica che conosciamo. Questa corrente della ginnastica ritmica rispecchia le qualit\u00e0 di un ballerino di danza classica. In alcuni tornei internazionali come Miss Valentine Cup negli ultimi anni sono stati presenti dei ginnasti che si sono esibiti con alcuni esercizi.\nGinnastica ritmica maschile in Spagna.\nIl problema che si \u00e8 posto negli ultimi anni davanti alla FIG riguarda quale ginnastica ritmica maschile sia quella pi\u00f9 giusta per essere riconosciuta. Per ora entrambe le correnti non sono riconosciute ufficialmente dalla Federazione Internazionale di Ginnastica, anche se in Giappone hanno creato una loro federazione autonoma che gestisce il campionato del mondo e la promozione di questo sport. Probabilmente questo conflitto durer\u00e0 ancora a lungo visto che, per quanto riguarda lo stile Giapponese, si tratta di uno sport estremamente complicato che perfettamente rispecchia le tradizioni orientali, e ha diritto pieno di esistere. Dall'altra parte la ginnastica ritmica praticata in Spagna rispecchia i valori occidentali che riguardano la parit\u00e0 dei sessi. Queste due correnti sportive sono molto diverse, ma entrambe uniche e hanno diritto di essere praticate."}
{"id": "39419", "revid": "196390", "url": "https://it.wikipedia.org/wiki?curid=39419", "title": "Isole Faroer", "text": ""}
{"id": "39420", "revid": "196390", "url": "https://it.wikipedia.org/wiki?curid=39420", "title": "Isole Faeroer", "text": ""}
{"id": "39421", "revid": "196390", "url": "https://it.wikipedia.org/wiki?curid=39421", "title": "Isole Faer\u00f6er", "text": ""}
{"id": "39422", "revid": "196390", "url": "https://it.wikipedia.org/wiki?curid=39422", "title": "Isole Far \u00d6er", "text": ""}
{"id": "39424", "revid": "15756", "url": "https://it.wikipedia.org/wiki?curid=39424", "title": "Frosinone Calcio", "text": "Il Frosinone Calcio, meglio noto come Frosinone, \u00e8 una societ\u00e0 calcistica italiana con sede nella citt\u00e0 di Frosinone. Milita in Serie B.\nFondata per la prima volta il 5 marzo 1906, se ne fa risalire convenzionalmente l'origine ventidue anni dopo, con la seconda affiliazione alla FIGC e le prime attivit\u00e0 agonistiche di rilievo. In seguito alla radiazione dalla FIGC, fu rifondata nel 1945, nel 1959 e nel 1990.\nDopo una lunga militanza nei campionati di Serie C, nel III millennio ha preso parte a undici campionati di Serie B ed ha conseguito due promozioni in massima serie nel 2015 e nel 2018, divenendo la terza squadra pi\u00f9 blasonata della regione dopo Lazio e Roma. In fatto di palmar\u00e8s il Frosinone ha conquistato, a livello nazionale, due campionati di Serie C2 (1986-1987 e 2003-2004) e due di Serie D (1965-1966 e 1970-1971).\nTra i club che hanno militato in Serie A, i giallazzurri occupano il 77\u00ba posto nella classifica perpetua dal 1929 e hanno la 83\u00aa miglior tradizione sportiva.\nLa squadra laziale disputa le partite casalinghe allo stadio Benito Stirpe. I colori sociali sono il giallo \u2013 da cui il soprannome di \"Canarini\" \u2013 e l'azzurro; altri soprannomi noti sono \"Ciociari\", \"Leoni\" e \"Giallazzurri\". Il Frosinone detiene, ad oggi, il record del gol pi\u00f9 tardo mai segnato nella storia della Serie A, al 103' della sfida del 3 aprile 2019 contro il Parma.\nStoria.\nDalla fondazione nel 1906 agli anni 1920.\nCostituitasi nel 1906, per anno di fondazione la societ\u00e0 frusinate si colloca al terzo posto tra quelle ancora in attivit\u00e0 nella regione Lazio, dopo la \"S.S. Lazio\" (1900) e la \"S.S. Formia\" (1905).\nIl 5 marzo 1906, l'avvocato Leone Vivoli, futuro sindaco di Frosinone, dette vita alla \"Unione Sportiva Frusinate\". Gli obiettivi nell'atto costitutivo includevano la diffusione di vari sport e tra di essi vi era esplicitamente incluso il calcio.\nIl 14 marzo 1906 \"Il Messaggero\" cos\u00ec riferiva la notizia: \u00ab\"Composto di una trentina di soci effettivi, si \u00e8 formato nella nostra citt\u00e0 con locali in Corso Vittorio Emanuele n.2\" , \"un Club sportivo frusinate presieduto dall'avvocato Leone Vivoli. Consiglieri: studente R. Giovannelli - ragioniere G. Tora - ricevitore G. Pesci - ingegnere E. Marzi. Ispettore E. Toscano - segretario Gabriele Antonucci - direttore sportivo Gerardo Bodin de Chadelard\"\u00bb.\nAnche l\"Almanacco illustrato del calcio\" Panini e il \"Guerin Sportivo\" sono concordi nel riportare il 1906 come anno di fondazione del \"club\".\nLa presenza di attivit\u00e0 agonistica di tipo calcistico \u00e8 corroborata da alcuni documenti immediatamente successivi alla stipula dello statuto societario, tra cui una foto risalente al 1907, tratta dall'archivio Bottoni, che mostra una squadra giovanile di calciatori frusinati di et\u00e0 probabilmente compresa tra i 10 e i 12 anni.\n\"Il Messaggero\" sottolineava, nell'edizione del 1\u00ba febbraio 1907, il riscontro acquisito in breve tempo dal nuovo sodalizio sportivo in citt\u00e0: \u00ab\"Questa unione sportiva che ha per principale scopo l'educazione fisica, stante il sempre crescente numero di soci, ha occupato nuovi locali [...] Il geniale ritrovo \u00e8 frequentato dalle pi\u00f9 stimabili persone della citt\u00e0 che lodano e incoraggiano il salutare sviluppo dell'Associazione\"\u00bb.\nI primi colori sociali, come specificato nell'atto costitutivo all'articolo IV, furono il rosso e il blu, ripresi dallo stemma cittadino.. Esso mostrava un leone rampante su uno sfondo rosso e una fascia trasversale di colore blu con il motto \"Bellator Frusino\". Visto il costo delle divise dell'epoca \u00e8 inverosimile che la divisa rossoblu sia stata indossata sin dall'inizio. Lo Statuto societario all'articolo III affermava, con impostazione piuttosto moderna per l'epoca, che il sodalizio sportivo si asteneva da qualsiasi attivit\u00e0 di carattere politico e religioso.\nIl primo campo da gioco adottato dalla societ\u00e0 si trovava a Frosinone lungo l'odierna via Cicerone (ai tempi denominata via Casilina Nord) nelle vicinanze della villa comunale, mentre lo storico \"Stadio Matusa\" (che avrebbe resistito, con modifiche ed ampliamenti successivi, fino al 2017) fu edificato solo nel 1932.\nLo stesso club, tuttavia, ha scelto convenzionalmente come propria data di origine non la fondazione della polisportiva (5 marzo 1906), come da prassi ampiamente consolidata con esempi illustri quali il Genoa (1893) ed il Milan (1899) (polisportive che comprendevano \"cricket\" e \"football\"), ma bens\u00ec il cambio di denominazione in \"CXIX Legio M.V.S.N. Frosinone\" e la sua conseguente affiliazione alla FIGC avvenute oltre vent'anni dopo, il 19 settembre 1928.\nTale modalit\u00e0 appare assai inusuale se si considera la costituzione di molte altre societ\u00e0 sportive, come ad esempio la \"Societ\u00e0 Podistica Lazio\" (la quale, fondata nel 1900, si affili\u00f2 alla FIGC nel 1908 e istitu\u00ec una sezione calcio solo nel 1910) oppure il \"Genoa Cricket and Football Club\" (che si affili\u00f2 cinque anni dopo essere stato creato come polisportiva).\nIn realt\u00e0, prima ancora del cambio di denominazione sociale indotto dal regime fascista, l\"U.S. Frusinate\" aveva gi\u00e0 ottenuto l'affiliazione alla FIGC nel 1923 e si era occupata dell'attivit\u00e0 agonistica figurando nei ranghi federali del campionato di Quarta Divisione Lazio 1923-1924 nel girone B, come confermato anche dal sito ufficiale della FIGC - Comitato regionale Lazio.\nIl \"team\" ciociaro in quel periodo a livello organizzativo era coordinato da Augusto Diamanti, figura di riferimento che era a capo dei dirigenti della societ\u00e0. Nella formazione titolare giocavano tra gli altri: Biagi (portiere), Armando Niro, Nobili, Magni, Luigi Diamanti, Dante e Giulio Toscani, Aldo e Renato Calmanti (quest'ultimo sarebbe stato capitano anche per tanti anni a venire, militando anche in Prima Divisione fino a met\u00e0 degli anni '30, quando mor\u00ec improvvisamente di infarto all'et\u00e0 di 29 anni).\nL'attivit\u00e0 della compagine frusinate all'inizio degli anni 1920 \u00e8 testimoniata dalle cronache sportive dell'epoca, tra le quali un articolo del 1922 pubblicato su \"La Gazzetta dello Sport\". Esso riporta la descrizione della gara giocata il 28 giugno 1922, presso il Campo \"Madonna della Neve\" di Frosinone, tra il \"59\u00ba Fanteria Frosinone\" e la \"U.S. Frusinate\". L'incontro ufficiale, diretto dall'arbitro Carlo Magni e disputato alla presenza del sindaco Piero Gizzi e delle autorit\u00e0 militari, era valevole per l'assegnazione del premio \"Comune di Frosinone\". La vittoria and\u00f2 alla selezione dell'Esercito per sei reti a zero. Nella file di quest'ultima erano schierati giocatori di esperienza come Vincenzo Fresia, quattro volte campione d'Italia con la Pro Vercelli ed ex maglia numero 9 in Nazionale, il quale prestava servizio come tenente a Frosinone nel 59\u00ba Reggimento Fanteria.\nIn un altro \"match\" giocato il 27 agosto dello stesso anno, la squadra frusinate raggiungeva nella ripresa sul definitivo 1-1 i rossoneri del \"C.S. Alatri\" grazie ad una marcatura del proprio capitano Renato Calmanti.\nIn quel periodo la presenza di giocatori di categoria nella selezione militare stimol\u00f2 l'attivit\u00e0 agonistica dell\"Unione Sportiva Frusinate\", la quale era schierata in campo con i colori sociali bianco ed azzurro.\nDopo l'affiliazione alla FIGC del 1923 e l'iscrizione alla IV Divisione Lazio, nel 1925 la \"Unione Sportiva Frusinate\" pass\u00f2 il testimone alla nuova \"Societ\u00e0 Sportiva Alba Frusinate\".\nAlla fine del decennio l'attivit\u00e0 sportiva a Frosinone ricevette nuovo impulso dalle politiche fasciste di incentivazione all'eserczio fisico e allo sport, nonch\u00e9 dalla espansione economica e politica che la citt\u00e0 attravers\u00f2 in seguito all'istituzione della nuova provincia di cui divenne capoluogo nel 1927. In questo contesto il 19 settembre dell'anno successivo la societ\u00e0 cambi\u00f2 di nuovo denominazione in \"Gruppo Sportivo CXIX Legione M.V.S.N. Frosinone\", affiliandosi quindi nuovamente alla \"Federazione Italiana Giuoco Calcio\". Il 25 settembre la squadra si iscriveva al campionato di III divisione girone B.\nIl 17 ottobre 1929 il giornale sportivo \"Il Littorale\" riportava la notizia dell'affiliazione della nuova \"Polisportiva Bellator Frusino\" alla FIGC. La polisportiva, che raccoglieva l'eredit\u00e0 dalla \"CXIX Legione M.V.S.N. Frosinone\", era guidata da Pier Luigi Tinelli. La squadra partecip\u00f2 al campionato di III Divisione girone C, mentre la stagione seguente fu inserita nel girone B.\nGli anni 1930 e 1940: esordio e ritorno in Serie C.\nAll'inizio degli anni 1930 il campo da gioco era ubicato in localit\u00e0 Madonna della Neve; successivamente si gioc\u00f2 in via Casilina Nord e in via Valle Fioretta (nelle vicinanze del \"Casaleno\", dove oggi sorge il Benito Stirpe), mentre lo storico stadio comunale, nel quale il Frosinone Calcio ha giocato fino al 2017, venne costruito nel 1932 su progetto dell'ingegner Edgardo Vivoli.\nLa prima squadra di calcio frusinate che si rivel\u00f2 competitiva a livello agonistico fu espressa dalla \"Polisportiva Bellator Frusino\", nata nel 1929 dalla \"CXIX Legione M.V.S.N. Frosinone\" attraverso un cambio di denominazione societaria. I colori sociali del sodalizio furono inizialmente il rosso e il blu (colori che richiamavano lo stemma cittadino), diventando poi giallo chiaro e infine giallo e azzurro (colori presenti sullo stemma della nuova provincia istituita pochi anni addietro).\nQuesta formazione infatti, dopo alcuni campionati di III Divisione e un anno nel torneo provinciale \"Ulic\" del Basso Lazio (con le due squadre Frosinone I in giallazzurro e Frosinone II in biancoverde), riusc\u00ec ad arrivare nel 1934 alla Prima Divisione (che di l\u00ec a un anno fu ridenominata \"Serie C\"); determinante fu in questo periodo la figura del presidente Emilio Frongia.\nCuriosamente indoss\u00f2 la maglia del Frosinone anche Giuseppe Meazza, in quel periodo gi\u00e0 capocannoniere e trascinatore dell'Ambrosiana-Inter verso lo scudetto nonch\u00e9 futuro campione del mondo con la Nazionale, che fu schierato il 14 aprile 1932 in una partita amichevole contro la Lazio e and\u00f2 a segno nella seconda frazione di gioco.\nNella seconda met\u00e0 degli anni 1930 la \"Bellator Frusino\" si sciolse, venendo sostituita dal \"Fascio Giovanile di Combattimento Frosinone\" (F.G.C.) che disput\u00f2 vari tornei a livello interprovinciale. Con la venuta della guerra tutti i campionati vennero sospesi e la squadra di calcio frusinate scomparve.\nLa rinascita del Frosinone avvenne nel campionato 1945-1946: i ciociari disputarono il campionato di Seconda Divisione Lazio salendo in Prima Divisione un anno dopo, e, pi\u00f9 tardi, furono ammessi d'ufficio alla Serie C della Lega Centro a titolo di propaganda, reputando, la Federcalcio, che la squadra avesse un buon potenziale in termini di bacino d'utenza. Dal 1948-1949 al 1951-1952, i giallazzurri, guidati dal patron Vincenzo D'Itri, giocarono nel campionato di Promozione della Lega Centro e, nell'estate 1952, vennero inseriti nel torneo di IV Serie di nuova istituzione. In quegli anni, fece parte della formazione canarina anche il giornalista Sandro Ciotti.\nGli anni 1950: La IV Serie e la radiazione.\nDal 1952 al 1958, per sei anni consecutivi, i canarini disputarono il campionato di Quarta Serie, ottenendo come miglior piazzamento un quarto posto nel 1953. La partita pi\u00f9 significativa in quest'arco di tempo fu Frosinone-Cosenza del 24 novembre 1957. Il Cosenza stava lottando per la promozione ma il Frosinone pass\u00f2 in vantaggio a tre minuti dalla fine della gara. I giocatori del Cosenza reagirono incivilmente al gol scontrandosi con la Forza Pubblica accorsa in campo. L'arbitro, colpito da un atleta calabrese, fin\u00ec a terra e si rialz\u00f2 fischiando la fine dell'incontro. I giallazzurri non restarono a guardare e si verificarono numerosi episodi di violenza. Uscito dallo stadio, l'arbitro venne inseguito per qualche chilometro dai sostenitori del Frosinone. Il Cosenza inoltr\u00f2 ricorso e la Caf gli diede ragione ribaltando a tavolino il risultato del campo. Il Frosinone espresse il proprio risentimento nei confronti della Lega Professionisti per l'ingiustizia subita e minacci\u00f2 il ritiro dal campionato. In seguito alla mancata presentazione della squadra nella gara di ritorno a Cosenza, dopo aver subito altre penalizzazioni da parte della Lega e aver rinunciato a giocare a Marsala e Tempio Pausania il Frosinone si ritir\u00f2 dal campionato.\nI personaggi pi\u00f9 importanti di quel ciclo furono i presidenti Domenico Ferrante e Angelo Cristofari (una delle figure di spicco della storia del club), l'allenatore Mario Genta (il quale, come Alessandro Nesta, ha guidato il Frosinone da ex campione del mondo con la Nazionale italiana), i giocatori Azzoni, Gabriele, Diglio, Dini, Spinato, Quercia, Bracaglia, Fortuna, Surina, Piccolomini. Nella stagione 1958-59 il Frosinone, malgrado il ritiro dal campionato precedente, venne incluso nel Campionato Interregionale ma, a calendario gi\u00e0 compilato, fu escluso dalla FIGC per non aver perfezionato il pagamento delle tasse di iscrizione. La societ\u00e0, dichiarata fallita, fu radiata dal campionato.\nGli anni 1960 e 1970: L'arrivo dei fratelli Stirpe e il periodo in Serie C.\nNel 1959, nacque l\"Unione Sportiva Frosinone\" che partecip\u00f2 ai campionati di Seconda Categoria e di Promozione per poi ritornare nell'anonimato delle serie inferiori.\nIl vero calcio a Frosinone torn\u00f2 nel 1963 quando lo storico presidente Cristofari, insieme a Dante Spaziani e Augusto Orsini, annunci\u00f2 la nascita dello \"Sporting Club Frosinone\".\nIn Serie D, il Frosinone si classific\u00f2 sempre nelle prime posizioni, conquistando nel 1966 la promozione in serie C dopo un appassionante duello con il Latina. L'anno seguente, i canarini retrocessero subito in serie D dove, nel 1967-68 arrivarono terzi e, successivamente, quinti e secondi. In questo periodo spiccarono a livello dirigenziale le figure dei fratelli Roberto e Benito Stirpe (a cui nel 2017 sar\u00e0 intitolato il nuovo stadio), degli allenatori De Angelis, Amadei e Rambone e dei calciatori Benvenuto, Caputi, Da Col, Del Sette, Fumagalli, Trentini (il quale, con 1.204 minuti consecutivi di imbattibilit\u00e0 tra i pali, miglior\u00f2 il record nazionale) e Gerli.\nNel 1970-71, il Frosinone del presidente Marocco vant\u00f2 il record nazionale per la migliore difesa (solo 8 reti subite dal portiere Recchia).\nQuella compagine raggiunse di nuovo la promozione in Serie C, dove i canarini disputarono quattro buoni campionati (il miglior piazzamento fu un settimo posto nel 1972) e lanciarono nel firmamento calcistico la stella Massimo Palanca, capocannoniere del girone meridionale della terza serie nel 1974, e poi bandiera del Catanzaro.\nDal 1975 al 1978 i canarini disputarono il campionato di Serie D, sfiorando nella stagione 1976-1977 la promozione in Serie C2 al termine di una stagione conclusa al secondo posto alle spalle degli eterni rivali del Latina.\nNel 1977-78, il Frosinone fu promosso nel neonato campionato di Serie C2, per poi retrocedere dopo un solo anno di nuovo in Serie D, dove rimase per due stagioni. Solo un decennio pi\u00f9 tardi il Frosinone torn\u00f2 in quinta serie a causa di una rifondazione a seguito della radiazione dalla FIGC. I protagonisti degli anni 1970 del Frosinone furono i presidenti Marocco e Battista, i tecnici Giuseppe Banchetti e Giuseppe Lupi, i calciatori Brunello, Masiello, Colletti, Dal Din, Vescovi e il bomber Santarelli, oltre al gi\u00e0 citato Massimo Palanca.\nGli anni 1980: Le stagioni in Serie C2 e conquista della Serie C1.\nIl nuovo decennio per il Frosinone inizi\u00f2 nel migliore dei modi. Nel 1980-1981, i ciociari, imbattuti, vennero promossi in Serie C2. Tra i professionisti, il Frosinone non sfigur\u00f2 ottenendo sempre buoni piazzamenti e esibendo nuovi talenti come Gabbriellini, Perrotti e De Paola.\nNella stagione 1986-87, malgrado una precaria condizione economica, il Frosinone guidato dal presidente Di Vito e dall'allenatore Alberto Mari, ottenne la sua prima promozione in Serie C1 conquistando il primo posto in classifica con 47 punti davanti all' e ai rivali del , sconfitti sul finire della stagione nello scontro diretto decisivo per 3 a 0 che sanc\u00ec la storica promozione della compagine canarina. Nel corso della prima stagione da neo promossa, i ciociari terminarono a met\u00e0 classifica.\nL'anno seguente, nella stagione 1988-1989 il Frosinone, per un solo punto, retrocesse nuovamente in Serie C2. Dopo un entusiasmante inizio di campionato, che lasciava presagire ben altri obiettivi, l'allenatore Alberto Mari (sostituito poi dall'allenatore Robotti) fu squalificato per una storia legata al calcioscommesse. Fra i calciatori pi\u00f9 importanti che negli anni 1980 vestirono la maglia giallazzurra troviamo Benini, Davato, Atzori, Di Liso, Cari, Cristiano, Bellini, Poli, Marchegiani, Ambu e Artistico.\nGli anni 1990: La rinascita e stagioni tra C.N.D. e Serie C2.\nNell'estate del 1990, dopo aver mancato per tre soli punti la promozione in Serie C1 (categoria dalla quale era stato retrocesso l'anno precedente) il Frosinone venne radiato dalla FIGC. Secondo la tifoseria frusinate e l'ex patron del club ciociaro Alfredo Scaccia la societ\u00e0 fu ingiustamente radiata su decisione di Antonio Matarrese, reo di aver voluto il fallimento dei ciociari al fine di avvantaggiare il , squadra della citt\u00e0 del suo bacino elettorale.\nA diversi anni di distanza dai fatti, nel 1999 la Procura di Frosinone indag\u00f2 Matarrese per la vicenda della radiazione del club gialloazzurro. A tal proposito nel 2003 Scaccia ha inoltrato un dossier ai tribunali di Taranto e Lecce.\nQuando pareva inevitabile ripartire dalla Promozione, la societ\u00e0 appena rifondata venne inserita in extremis in Interregionale, dove rimane per quattro anni. Nel 1993-1994, dopo un campionato dominato quasi per intero, nelle ultime giornate la squadra giallazzurra fu superata da e . Al termine della stagione venne comunque ripescata tra i professionisti.\nDopo un primo campionato di Serie C2 chiuso a met\u00e0 classifica, nel 1996 il Frosinone capolista del girone C all'ultima giornata di campionato venne sconfitto 1-0 a e superato in classifica dall'. Svan\u00ec anche il traguardo della promozione ai play-off: Il Frosinone fu sconfitto in semifinale dall'Albanova. Seguirono campionati mediocri e per tre anni consecutivi la squadra fu costretta giocarsi la salvezza ai play-out. Fortunato nei primi due, contro e Albanova, il terzo anno il Frosinone fu sconfitto dal e diede nuovamente l'addio alla C2.\nSe negli anni 1980 il Frosinone gioc\u00f2 tutti i derby in Serie C2, negli anni 1990 gli incontri con i cugini del Latina si disputarono solo nei campionati di Interregionale, C.N.D. e Serie D.\nGli anni 2000.\n2000-2004: Il ritorno fra i professionisti.\nIn Serie D il Frosinone fu quinto nel 2000, mentre l'anno successivo d\u00e0 vita a un appassionante testa a testa con i pugliesi del . Alla fine \u00e8 secondo, pur avendo realizzato ben 81 punti. La squadra del presidente Rosettano Navarra e degli allenatori Luca e Stefano Sanderra verr\u00e0 ripescata in C2. Nei primi due campionati del ritorno in Serie C2 il Frosinone, sulla cui panchina si alternarono ben cinque tecnici, dopo una buona partenza in cui la squadra sembr\u00f2 potersi inserire nel discorso play-off, chiuse a met\u00e0 classifica.\nNell'estate del 2003 la societ\u00e0 fu rilevata da una cordata di imprenditori ciociari guidata da Maurizio Stirpe, figlio di Benito, a sua volta presidente del club negli anni 1960. Stirpe chiam\u00f2 a Frosinone Enrico Graziani come direttore generale. Graziani aveva gi\u00e0 lavorato a , ottenendo la promozione in C1. La panchina venne affidata a Giorgini che la stagione precedente arriv\u00f2 secondo con il Brindisi nel girone C della Serie C2. Dopo un inizio di campionato anonimo il suo posto fu preso da Daniele Arrigoni, gi\u00e0 tecnico di e in Serie B. Con il mercato di riparazione, a un organico gi\u00e0 competitivo, vengono aggiunti giocatori di categoria superiore come De Cesare, Aquino, Marra, Buonocore. La squadra raggiunse le posizioni di vertice, lottando per il primato con il . Le due squadre si alternarono al primo posto della classifica fino all'ultimo. Nella giornata conclusiva il Frosinone, sotto di un punto rispetto al Brindisi, espugn\u00f2 Melfi con un gol di De Cesare, mentre il Brindisi non and\u00f2 oltre il pari con l'Igea Virtus, sancendo il ritorno in Serie C1 del Frosinone dopo sedici anni. Il campionato di Serie C2 2003-2004 \u00e8 ricordato, oltre che per la storica promozione, anche per le vittorie nei derby con il , con cui c'\u00e8 un'accesa rivalit\u00e0: in entrambi i match il Frosinone la spunt\u00f2 per 1-0, con reti di Manca all'andata e di Aquino al ritorno.\n2004-2006: La scalata alla Serie B.\nNel torneo che segna il ritorno in Serie C1, il Frosinone affronta piazze storiche quali Cremona, Mantova, Pisa. La guida tecnica viene affidata a Dino Pagliari, che riuscir\u00e0 a portare la squadra al quinto posto finale, valido per l'ingresso nei play-off. L'avversaria designata \u00e8 il che vincendo entrambi i confronti, conquista la finale contro il Pavia, poi vinta, per la promozione in Serie B. I ciociari in stagione raggiunsero anche la finale della Coppa Italia di categoria, perdendola nel doppio confronto con lo .\nPagliari non viene confermato per la stagione successiva, sostituito da Ivo Iaconi. L'inizio di campionato \u00e8 altalenante, a causa dello scarso rendimento in trasferta. Segue una ripresa che porta a giocarsi il primato col ; nello scontro diretto alla sedicesima giornata, tuttavia, i partenopei si impongono al Matusa. I ciociari riusciranno comunque a conquistare il secondo posto al termine del torneo, proprio dietro al Napoli, che vale per il secondo anno consecutivo la disputa dei play-off. La prima avversaria \u00e8 la : il Frosinone ottiene il passaggio del turno, nonostante un doppio pareggio per 0-0, grazie al miglior piazzamento in campionato. In finale c'\u00e8 il di Massimiliano Allegri, altro sodalizio a non aver mai giocato in Serie B. La gara di andata, in Toscana, termina a reti inviolate. Il ritorno \u00e8 decisivo: al Matusa, l'11 giugno 2006, i padroni di casa vincono di misura, grazie a una rete di Marco Martini, subentrato all'infortunato Ciro Ginestra, e conquistano la prima storica promozione in Serie B. Nella Coppa Italia di categoria, invece, fu eliminata in semifinale dai campioni del Gallipoli.\n2006-2010: L'assestamento in Serie B.\nLa stagione 2006-2007 \u00e8 la prima in Serie B nella storia del Frosinone Calcio e coincide con la prima partecipazione assoluta nella serie cadetta della , retrocessa in seguito allo scandalo di Calciopoli nonch\u00e9 dalla presenza di altre formazioni storiche come il , il e il .\nChe il primo campionato di Serie B del Frosinone verr\u00e0 affrontato con entusiasmo e determinazione lo fa capire subito il calciomercato: la societ\u00e0 mette a segno colpi importanti come Margiotta e Lodi. Intanto cominciano i lavori per la ristrutturazione dello Stadio Comunale \"Matusa\", la cui capienza aumenta da 5000 a quasi posti. La prima partita nel campionato cadetto i canarini giocano allo Stadio Nereo Rocco contro la : la gara finisce 1-0 per i padroni di casa. Seguono i pareggi casalinghi con e e la sconfitta esterna a ; la prima vittoria arriva in casa del : 2-1 con gol di Margiotta e Di Nardo. Tra le vittorie pi\u00f9 importanti nel girone di andata figurano i 2-1 contro e e l'emozionante 1-0 contro il , in cui il portiere Zappino para un rigore ai pugliesi nei minuti di recupero.\nIl 28 ottobre il debutto dei canarini contro la : il Frosinone respinge gli attacchi juventini per tutto il primo tempo e parte del secondo e crea anche qualche azione da gol, con le occasioni per Di Nardo e Di Venanzio. La rete della partita la sigla Del Piero (sua duecentesima rete con la maglia bianconera) al 73' ma il Frosinone, seppur battuto, pu\u00f2 tornare in Ciociaria a testa alta. Il girone di andata si conclude con il Frosinone che chiude a met\u00e0 classifica, in una posizione pi\u00f9 che soddisfacente per una debuttante. Nel girone di ritorno la squadra frusinate subisce un netto calo di concentrazione, ma riesce comunque a tenersi lontana dalla zona retrocessione fino al termine della stagione. Da segnalare il successo casalingo contro il per 4-1, record di gol realizzati in serie B per i frusinati. Il Frosinone, nel rush finale del campionato, ha dovuto affrontare in 4 partite consecutive squadre come , , e , dove non ha colto alcun punto. \u00c8 da ricordare, tra le altre, la partita contro la Juventus finita 2-0 per i bianconeri in una giornata di festa e grande orgoglio per la squadra e per l'intera citt\u00e0.\nL'estate del 2007 \u00e8 caratterizzata da grandi trasformazioni in casa giallazzurra, a iniziare dal cambio in panchina: Ivo Iaconi lascia Frosinone per approdare all' appena retrocesso dalla massima serie; a sostituirlo viene chiamato Alberto Cavasin, gi\u00e0 tecnico di Fiorentina, Treviso, Lecce e Messina. Partono, tra gli altri, i difensori Argilli e Lacrimini, il centrocampista Di Venanzio, gli attaccanti Mastronunzio e Castillo e soprattutto il portiere Zappino, ceduto al . E proprio dalla societ\u00e0 clivense arriva in sostituzione di Zappino il portiere Vincenzo Sicignano. La societ\u00e0 rinnova il sodalizio con i propri gioielli Francesco Lodi, Salvatore Bocchetti, Massimo Perra e mette a segno importanti colpi di mercato, come Daniele Amerini, Felice Evacuo e Fabio Pecchia. La formazione canarina resta quasi sempre distante dalla zona retrocessione.\nNel corso della stagione, nella quale si affermeranno definitivamente Francesco Lodi e Salvatore Bocchetti, la formazione canarina ottiene la sua vittoria pi\u00f9 larga nel campionato di Serie B, sconfiggendo per 4-0 il Messina. Il Frosinone conclude il campionato classificandosi a met\u00e0 classifica, ancora una volta raggiungendo l'obiettivo stagionale della salvezza, ottenuta senza grossi affanni.\nLa stagione 2008-2009 vede sulla panchina ciociara un nuovo allenatore, Piero Braglia, e la partenza (ritorno nelle file dell') del prolifico Francesco Lodi. La salvezza arriva matematicamente alla penultima di campionato, con una vittoria per 1-0 contro il , grazie a un gol del difensore Nicholas Guidi. Nel corso della stagione tra le file dei canarini brilla soprattutto il brasiliano \u00c9der, autore di 14 gol.\nIl 24 giugno 2009 la societ\u00e0 sottoscrive un accordo con un nuovo allenatore che prende il posto di Braglia: si tratta di Francesco Moriero. Il contratto con il neo tecnico canarino prevede la durata di due anni. La squadra inizia la stagione 2009-2010 in Coppa Italia, dove i ciociari superano il e il entrambe ai rigori nel secondo e terzo turno di qualificazione, arrivando cos\u00ec per la prima volta al quarto turno nel quale vengono sconfitti a Verona dal .\nIn campionato il Frosinone ottiene tre vittorie su tre partite (tra le quali spicca il successo esterno a ) che pongono la squadra ciociara da sola in testa alla classifica di Serie B per la prima volta nella sua storia. La squadra rimane al primo posto solitario dalla 7\u00aa alla 10\u00aa giornata.\nPoi per la formazione di Moriero arriva un solo punto in sei partite, che fa scivolare la formazione canarina a met\u00e0 classifica. Il girone d'andata si chiude con i ciociari in zona play-off, con 31 punti.\nNel girone di ritorno una lunga serie di risultati negativi portano i ciociari a ridosso della zona retrocessione. Il 24 aprile, dopo la sconfitta per 4-1 in casa dell', Moriero viene esonerato e la squadra affidata al tecnico Guido Carboni. Il Frosinone di Carboni esordisce con una sconfitta casalinga per 0-2 contro il Cesena candidato alla promozione in Serie A, seguita da tre vittorie consecutive e un pareggio che valgono la salvezza.\nGli anni 2010.\n2010-2013: Le stagioni in terza serie.\nLa stagione 2010-2011 \u00e8 la quinta partecipazione consecutiva del Frosinone al campionato di Serie B. Dopo una partenza mediocre, la squadra ciociara prosegue con una serie di risultati negativi che culminano con la retrocessione in Lega Pro Prima Divisione con una giornata di anticipo, in occasione della sconfitta interna contro il Sassuolo per 1-2.\nNella stagione 2011-2012 il Frosinone ha preso parte al campionato di Lega Pro Prima Divisione, nel girone B, nel quale ha ritrovato, dopo diversi anni, i rivali del . Il nuovo allenatore \u00e8 Carlo Sabatini, la cui avventura sulla panchina ciociara termina per\u00f2 nel novembre successivo, quando \u00e8 sostituito da Eugenio Corini. La squadra chiude il campionato all'ottavo posto in classifica. Per la prima volta nella storia del club ciociaro, tutte le partite esterne dei giallazzurri della stagione 2011-2012 sono state trasmesse in diretta dall'emittente televisiva Lazio TV.\nLa stagione 2012-2013 ha visto il Frosinone disputare il campionato di Lega Pro Prima Divisione, nel girone B. Sulla panchina \u00e8 chiamato Roberto Stellone, promosso come allenatore della prima squadra dopo aver vinto con la squadra dei Berretti il titolo nazionale, nella stagione precedente. Il Frosinone chiude il campionato al settimo posto, pagando il calo di risultati nel finale di stagione (soli 2 punti conquistati nelle ultime sei partite).\n2013-2015: il doppio salto dalla Lega Pro alla Serie A.\nNella stagione 2013-2014 il Frosinone, ancora guidato da Stellone, \u00e8 una delle squadre protagoniste del girone B del campionato di Lega Pro Prima Divisione. I ciociari, partiti con il favore dei pronostici, guidano la classifica per diverse giornate con la promozione diretta che sfuma solamente all'ultima giornata di campionato, nello scontro diretto con il Perugia che sancisce la promozione degli umbri e condanna il Frosinone ai play-off. Dopo avere eliminato la Salernitana ai quarti di finale (2-0, gara unica) e il Pisa (0-0 e 2-1) in semifinale, la formazione canarina affronta in finale il Lecce. All'andata, in terra salentina, la partita finisce 1-1, con il gol del pareggio frusinate messo a segno proprio da un ciociaro, Mirko Gori. Al ritorno il 7 giugno, il Frosinone, dopo essere passato in svantaggio, pareggia con un gol di Paganini. I novanta minuti regolamentari terminano nuovamente 1-1, ma nei tempi supplementari, il Frosinone segna i gol vittoria con capitan Frara e Viola che fissano il risultato sul 3-1, e ottiene cos\u00ec la seconda promozione in Serie B della sua storia e il ritorno nella serie cadetta a tre anni di distanza dall'ultima partecipazione.\nLa stagione 2014-2015 vede il Frosinone lottare sin dall'inizio del campionato per le posizioni di vertice; il Matusa si conferma inviolabile, con la sola eccezione della a cui riesce il colpaccio tra la nebbia. I giallazzurri chiudono il girone d'andata in zona play-off, superando un periodo di flessione in gennaio e confermandosi poi, anche nella tornata di ritorno, ai piani alti della classifica. In quel campionato i ciociari migliorano il record personale di vittorie, sia interna che esterna, con il maggior numero di gol (5-1 in casa con il Livorno e stesso risultato in trasferta a Lanciano). Il 16 maggio 2015, battendo in casa il Crotone per 3-1, con rete di Daniel Ciofani e doppietta di Dionisi, dopo appena un anno in cadetteria e con una giornata di anticipo i frusinati ottengono la loro prima promozione in Serie A, divenendo la terza squadra della regione ad approdare nell\"\u00e9lite\" del calcio italiano dopo le pi\u00f9 blasonate e . Il 31 dello stesso mese, in seguito allo storico traguardo sportivo raggiunto dai ciociari, il sindaco Nicola Ottaviani conferisce la cittadinanza onoraria al club..\nTra Serie A e Serie B (2015-oggi).\nIl 23 settembre 2015 i ciociari ottengono il loro primo storico punto nella massima serie, grazie all'1-1 esterno raggiunto in extremis da Blanchard a Torino contro la . Cinque giorni pi\u00f9 tardi al Matusa arriva la prima vittoria in Serie A, grazie a una doppietta di Dionisi contro l'. L'8 maggio 2016, a seguito della sconfitta casalinga col Sassuolo maturata nei minuti finali, il Frosinone retrocede con una giornata di anticipo facendo ritorno, dopo una sola stagione, in Serie B. Il 15 maggio arriva anche l'addio di Stellone, il quale lascia la panchina frusinate dopo quattro anni.\nSotto la guida del nuovo tecnico Pasquale Marino, il Frosinone conclude il seguente torneo di Serie B al terzo posto, dietro e , che riesce a difendere il secondo posto in classifica chiudendo a pari punti con i laziali, ma in vantaggio negli scontri diretti. In semifinale play-off l'avversaria designata \u00e8 il , che vincendo la gara di ritorno al Matusa (0-1) dopo il pari a reti inviolate della gara di andata estromette i ciociari dalla lotta per la promozione in massima serie.\nAnche nella stagione seguente, sotto la guida di Moreno Longo, i frusinati mancano l'accesso diretto alla Serie A: all'ultima giornata il Frosinone \u00e8 beffato allo scadere da un Foggia ormai salvo, che segna il gol del pari in un Benito Stirpe gremito. I ciociari, dopo aver eliminato il nella semifinale dei play-off, centrano per\u00f2 il ritorno nella massima serie grazie al successo nella finale dei play-off contro il Palermo: all\u2019andata i siciliani si impongono per 2-1 grazie alle reti di La Gumina e all'autogol di Terranova, che rispondono al momentaneo vantaggio frusinate siglato da Ciano; al ritorno allo Stirpe i padroni di casa ribaltano le sorti del doppio confronto con un 2-0 firmato Maiello e Ciano, un risultato che sancisce la promozione dei giallazzurri in Serie A. La permanenza nella massima serie dura per\u00f2 solo una stagione: con tre giornate di anticipo, il 5 maggio 2019 arriva la matematica retrocessione nella serie cadetta dopo il pareggio in trasferta per 2-2 contro il . Curiosamente, proprio contro i \"neroverdi\" sono maturate le ultime tre retrocessioni del 2011, 2016 e 2019. L'anno successivo il Frosinone, pur vincendo la gara di ritorno, perde la finale dei play-off per tornare immediatamente in massima serie.\nNella stagione successiva, con Alessandro Nesta in panchina, il Frosinone termina ottavo a pari merito con Empoli e Pisa con 54 punti, ma ottenendo un posto ai play-off a discapito dei nerazzurri a causa dello scontro diretto in favore. Ai play-off, sconfiggono il Cittadella ai supplementari nel turno preliminare e superano in rimonta la sorpresa Pordenone, debuttante in Serie B, giungendo in finale contro lo Spezia. Entrambe le partite si concludono 1-0: per i liguri all'andata e per il Frosinone al ritorno, ma dato che lo Spezia \u00e8 terzo \u00e8 quindi ha il miglior piazzamento, debutta in Serie A. Nesta viene confermato anche nella stagione seguente, ma dopo un buon inizio, la squadra va in crisi e l'allenatore viene esonerato e sostituito da Fabio Grosso. Ciononostante, la squadra non riesce a risollevarsi in tempo e chiude decima a pari merito con la Reggina con 50 punti, mancando i play-off di sei punti.\nColori e simboli.\nColori.\nI primi colori sociali furono il rosso e il blu, ripresi dallo stemma cittadino. Solo in seguito il Frosinone cominci\u00f2 a indossare divise gialle, con dettagli di colore azzurro, che sono i consueti colori della societ\u00e0 ciociara.\nSimboli ufficiali.\nStemma.\nIl primo stemma sociale di cui si abbia notizia (risalente al 1963) consisteva in uno scudo partito di giallo e azzurro (tinte istituzionali del sodalizio), nel quale campeggiava un leone rampante dorato, mutuato dal simbolo della citt\u00e0. Tale impostazione emblematica rimase in uso perlomeno fino agli anni 1970, subendo solo modifiche marginali.\nCol passaggio all'A.S. Frosinone si adott\u00f2 uno stemma circolare contenente un pallone da calcio del tipo Adidas Telstar bordato di giallo e blu, con il disegno del leone aureo sovrapposto centralmente e la denominazione sociale collocata nella corona circolare gialla.\nA partire dal 1990 il Frosinone Calcio utilizz\u00f2 uno scudo squadrato di color ocra, nel quale campeggiava centralmente lo stemma cittadino sovrastato dal nome della societ\u00e0, mentre al di sotto appariva un pallone da calcio del tipo Adidas Telstar. Nel 1997, fu ripristinato lo stemma adottato nel 1972, con leggere variazioni grafiche.\nDal 1999 venne adottato un nuovo simbolo sociale, consistente in uno scudo pi\u00f9 arrotondato recante all'interno un ovale bianco bordato di blu su sfondo giallo, nel quale trovava posto un leone bianco attraversato in diagonale da un nastro giallazzurro. Le diciture e erano rispettivamente in alto e in basso nello stemma. Nel 2004 siffatto logo sub\u00ec un leggero restyling.\nDal 2006 lo stemma consiste in uno scudo sannitico bordato di giallo e colorato di azzurro, con il nome della societ\u00e0 in alto e con all'interno un leone rampante azzurrino (di disegno identico a quello del coevo stemma del ), cui si sovrappone un nastro giallazzurro che ne sbarra il corpo diagonalmente. Nel 2011 su quest'ultimo stemma vennero apportate leggere modifiche.\nInno.\nL'inno ufficiale della squadra frusinate \u00e8 \"Frosinone al\u00e9\", il cui testo \u00e8 stato scritto e cantato dai Rumori di Fondo nel 2005, raggiungendo subito una certa popolarit\u00e0 fra i tifosi. La societ\u00e0 decise quindi di adottarlo come inno ufficiale e di trasmetterlo poco prima dell'inizio delle gare.\nDiversi sono gli inni non ufficiali, alcuni dei quali scritti nel 2015 per celebrare la prima promozione dei canarini in Serie A.\nMascotte.\nDalla stagione 2007-2008 il Frosinone Calcio ha una mascotte chiamata Lillo, rappresentata da leone, animale che compare nello stemma cittadino. Il nome \u00e8 stato scelto dai tifosi dei canarini tramite un sondaggio condotto sul sito web ufficiale della societ\u00e0. La mascotte accompagna da allora quasi ininterrottamente (fatti salvi alcuni mesi del 2013) le uscite casalinghe della squadra.\nUn ruolo analogo \u00e8 stato rivestito dal cane Chicco, un meticcio di piccola taglia trovato abbandonato dai giocatori frusinati durante il ritiro pre-stagionale del 2001: adottato dal club, venne affidato alle cure del personale dello stadio Matusa, dove ha risieduto fino al decesso (sopraggiunto nell'estate 2016).\nStrutture.\nStadio.\nDal 1932 al 2017 il Frosinone ha giocato le proprie partite interne al civico stadio comunale \u2014 colloquialmente noto come \"stadio Matusa\" per via della propria vetust\u00e0. Costruito negli anni 1930 in quella che all'epoca era la periferia della citt\u00e0, a seguito dell'impetuosa crescita urbana frusinate ha finito per ritrovarsi serrato in un quartiere ad alta urbanizzazione. \u00c8 al Matusa che il Frosinone stabil\u00ec il record di spettatori per una sua partita interna, risalente al campionato di Serie C1 1988-1989, con circa spettatori per la sfida contro il .\nIl 2 ottobre 2017, nella sfida interna pareggiata 0-0 contro la del campionato di Serie B 2017-2018, il Frosinone stabil\u00ec il nuovo record di spettatori () nel nuovo stadio Benito Stirpe. A fine stagione si \u00e8 registrato il record di spettatori in Serie B () contro il Foggia. Frosinone- (0-2) del 23 settembre 2018, valida per la 5\u00aa giornata del campionato di Serie A 2018-2019, \u00e8 stata la partita in cui il Benito Stirpe ha fatto registrare il primato di pubblico con spettatori\n, nonch\u00e9 la sfida in cui si \u00e8 stabilito il record d'incasso con euro.\nSebbene pi\u00f9 volte modificato e adeguato nella capienza, il Matusa \u00e8 stato cronicamente afflitto da varie criticit\u00e0: all'obsolescenza della struttura di base si somm\u00f2 la posizione infelice, tale da impedirne una radicale opera di ristrutturazione e ampliamento nonch\u00e9 fonte di problemi viabilistici e di ordine pubblico.\nPreso atto di ci\u00f2, dall'inizio degli anni 1980 furono presentati i primi progetti per la costruzione di un nuovo impianto in zona Casaleno (pi\u00f9 periferica e necessitante una riqualificazione), onde dismettere il Matusa e dare al calcio cittadino una struttura pi\u00f9 versatile, moderna e capace. La costruzione inizi\u00f2 nella seconda met\u00e0 degli anni 1980 in vista dei mondiali di calcio, salvo poi si fermarono poco dopo l'erezione della sola tribuna centrale per problemi di approvvigionamento finanziario e per le alterne vicende della squadra di calcio ciociara.\nLo stallo dur\u00f2 oltre due decenni. Occorse attendere il 2015, allorch\u00e9 la promozione del Frosinone in Serie A apr\u00ec la strada a un accordo tra club e amministrazione comunale per l'ultimazione della nuova arena, per un costo di circa 15 milioni di euro. Il Casaleno \u2014 ora divenuto stadio Benito Stirpe, in memoria del presidente del club ciociaro negli anni 1960 \u2014 ha potuto cos\u00ec essere cantierizzato in via definitiva.\nFrattanto, al termine della stagione 2016-2017 il Matusa \u00e8 stato chiuso e progressivamente demolito (ad eccezione della tribuna centrale, riadattata a spazio per eventi) per essere sostituito da un parco pubblico.\nCentro di allenamento.\nDal settembre 2015 il Frosinone si allena presso la \"Cittadella dello Sport\", ubicata nel Comune di Ferentino, inaugurata il 20 gennaio 2016 alla presenza di Carlo Tavecchio, Giancarlo Abete e Andrea Abodi. Per l'occasione fu disputato un match amichevole fra la Nazionale Italiana Under 17 e i pari et\u00e0 della Spagna, terminato 1-1.\nIl centro comprende un campo da calcio a 11 sintetico con una tribuna coperta da 2100 posti, dove giocano e si allenano le varie squadre del settore giovanile giallazzurro, un campo di calcio a 11 in erba naturale per gli allenamenti della prima squadra, un campo da calcio a 8, uno da calcio a 5, palestra e spogliatoi.\nPrecedentemente gli allenamenti venivano svolti in gran parte presso l'incompiuto stadio Casaleno.\nSociet\u00e0.\nOrganigramma societario.\n\"Aggiornato al 14 agosto 2021\"\nSponsor.\nDi seguito i fornitori tecnici e gli sponsor ufficiali.\nSettore giovanile.\nNel 2012, sotto la guida di Roberto Stellone, la squadra Berretti vince il campionato battendo 2-0 il Cuneo (reti di Paganini e Campagna). L'Under-17 vince la Supercoppa nella stagione 2011-2012.\nImpegno nel sociale.\nIn seguito al terremoto dell'Aquila del 2009 il Frosinone ha devoluto gli incassi di quattro gare casalinghe e \"adottando\" il comune di Fossa. In seguito al terremoto del Centro Italia del 2016 il Frosinone ha devoluto al comune di Amatrice l'intero incasso della vendita di maglie autografate dei giocatori giallazzurri usate in due partite.\nIl Frosinone nella cultura di massa.\nLa squadra ciociara viene nominata nella canzone del cantautore Rino Gaetano \"Mio fratello \u00e8 figlio unico\", pubblicata nel 1976: nella seconda strofa il cantante calabrese allude a un possibile trasferimento di Giorgio Chinaglia, famoso centravanti in forza alla , alla formazione giallazzurra, la quale all'epoca della pubblicazione del brano militava in Serie D. Inoltre, \"Frosinone\" \u00e8 il titolo di un singolo del cantautore latinense Calcutta, contenuto nell'album \"Mainstream\". Nel testo il cantautore fa menzione alla promozione del sodalizio ciociaro in Serie A.\nCalciatori.\nIl Frosinone e le nazionali di calcio.\nAl in Francia, ha partecipato \u2013 per la prima volta nella storia della competizione \u2013 un tesserato del club frusinate, l'albanese Arlind Ajeti.\nStatistiche e record.\nStatistiche individuali.\nIl calciatore con pi\u00f9 presenze nella storia del Frosinone \u00e8 Marco Cari con 287 presenze, mentre il miglior marcatore di sempre \u00e8 Daniel Ciofani con 73 gol. Tra gli stranieri il record di gol \u00e8 del brasiliano \u00c9der, con 20 gol in una stagione e mezza, tra il gennaio 2008 e il giugno 2009.\nDi seguito i record di presenze e reti nei campionati italiani del Frosinone, coppe escluse.\nIn grassetto i calciatori attualmente militanti in squadra. Dati aggiornati al 23 febbraio 2022.\nTifoseria.\nStoria.\nGli inizi del tifo organizzato a Frosinone si hanno a partire dai primi anni 1970, con la nascita dei \"Fedayn\". La curva del tifo organizzato era la Curva Sud. Nel 1979 nascono gli \"Heroes\", il cui primo nome era \"The Heroes\"; dal 1982 si chiameranno con la denominazione attuale ovvero \"Heroes Korps\". Nel 1986 prendono vita \"I Ragazzi della Sud\", gruppo ufficialmente attivo per due anni, con uno striscione grande quanto il settore che li ospitava, allora il pi\u00f9 grande della Serie C2, i cui componenti venivano tutti dal quartiere del Sacro Cuore. \"I Ragazzi della Sud\", per l'eco delle loro imprese, vengono soprannominati gli \u201catalantini del Sud\u201d. In quegli anni sorge anche uno dei primi gruppi ultras di sole ragazze, le \"Freak Sisters\". Nel frattempo la tifoseria organizzata si sposta in Curva Nord sebbene, fino alla fine degli anni 1980, era consuetudine che una grossa fetta degli ultr\u00e0 si \"trasferisse\" dalla curva Nord alla Sud durante l'intervallo delle partite.\nAd oggi la tifoseria \u00e8 organizzata dal gruppo ultras \"FRUSINATI\", che si occupa da qualche anno della gestione della tifoseria nel suo insieme, organizzando striscioni, coreografie, cori, trasferte e tutte le attivit\u00e0 connesse alla Curva Nord in genere. Tra gli altri gruppi ultras frusinati si ricordano anche gli \"Uber Alles\", nati nel 1989, gli \"Alcool Trip\", uno dei gruppi storici del settore distinti, e \"Vecchio Leone\", \"Gruppo Sciacqua\", \"Monelli e Ultras\", unitisi poi dietro il nome di \"Ultras Frosinone\" e il gruppo \"Brigata '96 MSGC\". In seguito all'arrivo della tessera del tifoso, il gruppo \"Uber Alles\" si sposta nei distinti accanto ai \"FRVSNA\" ed \u00e8 protagonista della lotta contro tale provvedimento, tornando a occupare la propria posizione nel cuore della Nord solo al termine della stagione 2013-2014. Nel 2014 nasce infine il gruppo \"Curva al Nord\", che riunisce i tifosi ciociari sparsi per l'Italia per studio o per lavoro. Numerosi nel corso degli anni sono stati gli incidenti e gli scontri che hanno visto protagonista la tifoseria frusinate, in particolar modo negli anni 1980 con scontri a Siena e Potenza o in casa contro Latina, Campobasso e Reggina nonch\u00e9 in numerose altre circostanze, anche nei decenni successivi.\nGemellaggi e rivalit\u00e0.\nLa tifoseria del Frosinone \u00e8 gemellata esclusivamente, dal 1984, con i tifosi della , dal 1987 con gli ultras del e dal 2002 con la tifoseria sarda dell'.\nTra le amicizie, dal 2012 intercorrono buone relazioni con i tifosi dell'.\nIn passato, vi furono rapporti di amicizia anche con le tifoserie di e , poi diventati rivali. In particolare con la Casertana, la tifoseria frusinate ebbe dapprima una grossa rivalit\u00e0 che fu pian piano sanata e che port\u00f2 addirittura a un gemellaggio tra le due tifoserie, durato alcuni anni, interrotto definitivamente nel 1996 assieme al gemellaggio con i cassinati, dopo la sconfitta del Frosinone a Benevento. Questa rivalit\u00e0 arriv\u00f2 tra l'altro al picco massimo con i play-out della stagione di Serie C2 1996-1997 quando nello spareggio finale dopo lo 0-0 d'andata, al ritorno il Frosinone al Matusa batt\u00e9 per 1-0 la Casertana, con gol dell'ex Campilongo, spedendola in Serie D.\nPer quanto riguarda le rivalit\u00e0, la pi\u00f9 accesa \u00e8 senza dubbio quella contro gli odiati \"cugini\" pontini del , rivalit\u00e0 che va ben oltre il calcio. Il Derby del Basso Lazio \u00e8 molto sentito dalle due tifoserie e dalla due citt\u00e0 ed \u00e8 spesso sfociato in episodi di violenza i pi\u00f9 gravi dei quali si registrarono nella seconda met\u00e0 degli anni 1980.\nIl primo derby si disput\u00f2 nella stagione 1946-1947, nell'allora Prima Divisione. Per il Frosinone restano memorabili il derby del 1987, vinto tre a zero, che sanc\u00ec ufficialmente la prima promozione dei ciociari in Serie C1 e la retrocessione dei cugini pontini, e quello del 25 aprile 2004, a Latina, quando il Frosinone vinse per uno a zero ottenendo proprio in quella sfida tre punti fondamentali per la nuova promozione in Serie C1. Da allora le strade delle due squadre si sono nettamente separate: mentre il Frosinone partecipava per cinque stagioni consecutive al campionato di Serie B, il Latina dopo una nuova retrocessione in Serie D era costretto al fallimento con ripartenza dall'Eccellenza. Dopo otto anni di assenza, il Derby del Basso Lazio \u00e8 tornato nella stagione di Lega Pro Prima Divisione 2011-2012, per poi fare il proprio storico esordio anche in Serie B il 2 novembre 2014, con una netta vittoria per 1-4 del Frosinone ai danni del Latina.\nTra le rivalit\u00e0 pi\u00f9 sentite ci sono anche quelle con le tifoserie della (tifoseria gemellata con Latina e rivale dei messinesi, con la quale si verificarono gravi incidenti nel 1987), della (acerrima rivale della Paganese), del (altra squadra della Provincia di Frosinone), e pi\u00f9 recentemente con quella del .\nUlteriori rivalit\u00e0 da menzionare sono quelle con le tifoserie di , , , e e, pi\u00f9 recenti, quelle con le tifoserie di , , , , e .\nVecchie rivalit\u00e0 con , e , risalenti agli anni 1980, sono ormai \"sopite\".\nOrganico.\nRosa 2021-2022.\n\"Rosa aggiornata al 31 gennaio 2022.\""}
{"id": "39425", "revid": "125895550", "url": "https://it.wikipedia.org/wiki?curid=39425", "title": "Latina Calcio 1932", "text": "Il Latina Calcio 1932, meglio noto come Latina, \u00e8 una societ\u00e0 calcistica italiana con sede nella citt\u00e0 di Latina. Milita in Serie C, la terza divisione del campionato italiano.\nFondata nel 2017, \u00e8 erede della tradizione sportiva iniziata nel 1945 con la fondazione della \"Virtus Latina\" e transitata attraverso vari soggetti sociali fino all'agosto 2017, allorch\u00e9 l'\"Unione Sportiva Latina Calcio\" \u00e8 fallita ed \u00e8 stata estromessa dai campionati nazionali.\nDal punto di vista storico, il miglior risultato conseguito dal club pontino sono quattro partecipazioni consecutive al campionato di Serie B a girone unico, tra il 2013 e il 2017: nella prima stagione di militanza il Latina fu terzo nella stagione regolare e sfior\u00f2 finanche l'accesso alla massima serie nazionale, perdendo la finale dei play-off.\nStoria.\nDalle origini agli anni ottanta.\nLa prima squadra di calcio dell'allora Littoria risale al 1935: il nome \u00e8 \"Associazione Sportiva Littoria\". Al termine del secondo conflitto mondiale, precisamente nel 1945, un anno dopo il cambio di toponimo, viene fondata la \"Virtus Latina\", denominazione cambiata, appena un anno dopo in \"La Pontina Latina\", con l'obiettivo di trasformare la squadra in un vero e proprio punto di riferimento per tutta la provincia. Con la promozione in Serie C del 1949, la societ\u00e0 riassume il nome di \"Associazione Sportiva Latina\" e ottiene due salvezze consecutive nella terza serie. Gli anni cinquanta non si riveleranno altrettanto proficui, segnati dalla doppia retrocessione nel biennio 1952-1953 e un ulteriore declassamento di categoria nel 1956, con la squadra che sprofonda in Prima Divisione Lazio, l'attuale campionato di Promozione. Le sette stagioni successive si susseguono tra alti e bassi, una nuova retrocessione, scongiurata grazie a un ripescaggio e due nuovi cambi di denominazione societaria.\nNel 1965 l'Unione Calcio Latina torna in Serie D, dopo aver dominato il girone B della Prima Categoria davanti ad Alatri e Sezze, categoria che la compagine pontina sapr\u00e0 mantenere anche gli anni successivi, sfiorando perfino il doppio salto immediato nel 1966, beffata per un solo punto dai rivali storici del Frosinone e nel 1968, ma tutto svan\u00ec poich\u00e9 fu penalizzata di ben 13 punti per illecito sportivo. Per la promozione bisogner\u00e0 attendere l'anno successivo, con la vittoria del campionato con quattro punti di vantaggio sulla Viterbese. Il campionato di Serie C 1969-1970, per\u00f2, termin\u00f2 con la squadra classificatasi penultima e condannata nuovamente ai campionati di serie D, ancora una volta con una penalizzazione, 8 punti.\nNella stagione 1973-1974 vest\u00ec la maglia nerazzurra un giovanissimo ragazzo di Sonnino, Alessandro Altobelli, che chiuse il campionato con 7 marcature e da l\u00ec a poco, nell'estate del 1974, fu notato dal Brescia che lo acquist\u00f2 per sessanta milioni di lire. Tutt'oggi \"Spillo\" resta il pi\u00f9 famoso calciatore del vivaio del Latina ad aver raggiunto altissimi livelli (tra l'altro, divenne campione del mondo in Spagna nel 1982).\nCon il passar degli anni i risultati migliorarono gradualmente fino a raggiungere per la prima volta la Serie C1 nella stagione 1978-1979, proprio nell'anno della riforma dei campionati che scisse la Serie C in due diversi livelli, la Serie C1 e la Serie C2, quest'ultima divenuta l'ultimo gradino del calcio professionistico. In quella stessa annata, tra l'altro, ha militato un giovane di Monte San Biagio, l'attaccante Andrea Carnevale, che all'inizio della stagione seguente fin\u00ec all', in Serie A. La societ\u00e0, nel frattempo, aveva di nuovo cambiato denominazione in \"Unione Calcio Latina\". Subito retrocessa, dopo una quasi immediata risalita in Serie C1, segu\u00ec un nuovo declassamento, cui far\u00e0 seguito una lenta decadenza, caratterizzata da una costante permanenza in C2 in tutti gli anni '80. Sono anni in cui Piero Di Trapano fu il protagonista assoluto del positivo momento del Latina tra il 1983 e il 1987: dalla stagione della retrocessione al secondo posto in Interregionale, fino al ritorno in Serie C, con Giancarlo Sibilia in panchina. Poi l'ottimo terzo posto tra i professionisti.\nFino ai primi anni novanta il logo distintivo era costituito da un semplice scudo contrassegnato da bande verticali di colore nero e azzurro, senza alcun simbolo distintivo. La sede societaria \u00e8 sempre stata quella storica di piazzale Prampolini, presso lo stadio Comunale, in seguito (dicembre 1996) intitolato a Domenico Francioni, storico presidente del sodalizio nerazzurro.\nGli anni novanta e duemila: l'altalena tra Serie C2 e Serie D e il fallimento.\nIn seguito si susseguirono varie stagioni tra la Serie C2 e la Serie D: nel 1992 la societ\u00e0 sprofonda nei dilettanti, categoria che contrassegner\u00e0 il sodalizio latinense per tutti gli anni novanta. Nel 1996 il nome fu tramutato in \"Associazione Sportiva Latina\", con una riorganizzazione ai vertici e il lancio di un nuovo logo tipo ovale che riportava l'effigie della torre comunale, storico simbolo della citt\u00e0. Dopo aver sfiorato la promozione nella stagione 1998\u20131999, impresa poi nuovamente accarezzata per altre due volte con due terzi posti all'inizio del nuovo millennio, si arriv\u00f2 al ripescaggio del 2002 in Serie C2, fortemente voluto dal Presidente Antonio Sciarretta (imprenditore di Cori proprietario della televisione \"Tele Etere\", del quotidiano \"Il Territorio\" e del network \"Musica Radio\") a distanza di dieci anni esatti dall'ultimo campionato disputato nel professionismo dai nerazzurri.\nLa stagione 2003-2004 incomincia con il riconfermato Pietro Santin. A novembre i nerazzurri perdono di misura nel derby con il Frosinone. Questa la formazione scesa in campo: Fimiani, Franchini, Pecorilli, Passalacqua (74' Pesce), Levanto, Martinelli, Marzio, Caputi, Polani, Pilleddu (76' Paniccia), Simonetti. A disposizione: Di Magno, Filocomo, Fioravanti, Ghilardi, Falso.\nNel 2005 il Presidente Sciarretta, fautore del ritorno tra i professionisti, lanci\u00f2 un nuovo stemma, uno scudo con sfondo nero e azzurro e la testa di un leone stilizzato di colore giallo, altro simbolo del capoluogo pontino. Fu inoltre varata una campagna acquisti in pompa magna, con il Direttore Sportivo Gianni Rosati (ex Fermana, e ) che port\u00f2 a Latina molti ex arancioni e giocatori di categoria superiore, tra i quali l'ivoriano Ghislain Akassou, il centrocampista Davide Carfora e l'ex centravanti del Torino Edoardo Artistico, con propositi di promozione diretta. Ma la stagione si riveler\u00e0 un fiasco completo, con la squadra invischiata quasi subito nella lotta per non retrocedere. Gli scarsi risultati portarono anche a un giro vorticoso di allenatori: dal riconfermato Giancarlo Favarin si pass\u00f2 al brevissimo interregno di Marco Ghirotto, che diresse la squadra in una sola gara, peraltro vinta contro il , per poi passare il testimone a Fortunato Torrisi, che racimol\u00f2 appena tre punti in otto partite, frutto di altrettanti pareggi. A seguire si tenter\u00e0 la soluzione interna con la promozione in panchina del capitano Dario Levanto, affiancato, in veste di direttore tecnico, dal veterano Pietro Santin, cavallo di ritorno. Ma la stagione, incominciata male, fin\u00ec ancor peggio, con la sconfitta contro il Rieti nei play-out e il conseguente ritorno in Serie D.\nNel corso dell'estate, dopo che fu annunciato come nuovo allenatore Pietro Infantino (a seguito del rifiuto di Paolo Beruatto) sorsero infatti problemi di natura economica che portarono al tracollo, culminato con la mancata iscrizione al campionato di Serie D e alla conseguente scomparsa dell'A.S. Latina, poich\u00e9 la societ\u00e0 venne esclusa da ogni campionato per mancati versamenti ad alcuni giocatori - nello specifico, si trattava di omessi versamenti delle ritenute Irpef e dei contributi Enpals per diverse mensilit\u00e0 - e dichiarata non pi\u00f9 affiliata dalla FIGC. La maggior parte delle irregolarit\u00e0 riguardavano quindi contributi fiscali e previdenziali.\nNell'ottica di poter cedere il club, sperando in un ripescaggio in Eccellenza l'anno dopo, l'allora Presidente Sciarretta ha provveduto a saldare i debiti della societ\u00e0 nel febbraio 2007, evitando il fallimento; ma tale ripescaggio non \u00e8 mai avvenuto. Dopo vari ricorsi infatti, tutti respinti, non riusc\u00ec nemmeno a iscriversi al campionato di Terza Categoria per scadenza di termini. La societ\u00e0, pertanto, pur senza pendenze, ha cessato ogni tipo di attivit\u00e0, lasciando il capoluogo pontino senza calcio tra l'estate del 2006 e quella del 2007. Quella che pass\u00f2 alla storia come l'estate pi\u00f9 nera nella storia del calcio latinense.\nLa fase di transizione.\nNell'ottobre del 2006, la dirigenza della \"Viribus Cisterna Montello\" di Borgo Montello, frazione di Latina, esce allo scoperto annunciando di voler cambiare la denominazione del club, e di volersi spostare nel capoluogo. Per far ci\u00f2, la societ\u00e0 avvia un processo di riorganizzazione sia amministrativa sia tecnica, affidando la squadra (in fondo alla classifica) all'allenatore Massimo Bindi, con l'intento di mantenere la categoria Eccellenza Lazio. La squadra, a fine stagione, si salva con largo anticipo e cos\u00ec il \"Football Club Latina\" nasce ufficialmente presso uno studio notarile del capoluogo marted\u00ec 22 maggio 2007, per colmare il vuoto calcistico creatosi nella citt\u00e0 di Latina in seguito alla mancata iscrizione dell'A.S. Latina per la stagione 2006-2007.\nIl comune di Latina, nella stagione 2006-2007, d\u00e0 la disponibilit\u00e0 dell'utilizzo dello stadio Domenico Francioni alle societ\u00e0 sportive minori che ne hanno fatto richiesta, tra cui la gi\u00e0 citata Viribus Cisterna Montello, la quale, dopo aver cambiato i colori sociali nel nero-azzurro, \u00e8 smaniosa, tra le altre, di diventare la societ\u00e0 calcistica cittadina di riferimento. Il comune per\u00f2 decide, con la delibera 687/2006 del 13 dicembre 2006, di dare lo stadio Francioni, in concessione per uso esclusivo, per la durata di 3 anni a partire dal 2007/08, alla societ\u00e0 con il titolo sportivo maggiore: la Viribus Cisterna Montello, ovvero la neonata F.C. Latina.\nNel frattempo, nel maggio 2007 si \u00e8 vociferato di una cessione dell'A.S. Latina di Sciarretta all'avvocato pontino Tony Brugnolo, trattativa che per\u00f2 non \u00e8 andata a termine.\nTuttavia, le prime mosse del presidente Lucio Bruno convincono la tifoseria organizzata a passare dalla sua parte: organizza un incontro pubblico con stampa e tifosi il 23 giugno 2007, effettua una campagna acquisti di spessore, riapre dopo 3 anni la scuola calcio del club cittadino di riferimento, avvia la campagna abbonamenti, ripropone magliette che richiamano la storia del Latina Calcio (quale la terza divisa arancione, in memoria delle magliette indossate dai tifosi e dai giocatori nel derby vinto in trasferta il 19 aprile 2003 contro i rivali storici del Frosinone) e della storia cittadina (sulle magliette campeggia il Leone Alato di San Marco, patrono cittadino), il 5 luglio 2007 fa ripristinare i bandieroni sui pennoni dello Stadio Domenico Francioni spogli per oltre 60 anni, apre il sito Internet ufficiale della societ\u00e0, e presenta la squadra il 6 luglio 2007 giorno di Santa Maria Goretti (altra santa patrona cittadina) annunciando l'ingresso in societ\u00e0 dell'imprenditore Rosettano Navarra, e della famiglia Cragnotti.\nNel frattempo, nel giugno 2007, il neonato comitato \"Latina per il Latina\" formato da vecchie glorie del Latina Calcio e appoggiato da sportivi locali affermati, decide di scendere in campo e di prendere in mano la gestione di un club cittadino. Fallita la trattativa con Lucio Bruno per l'F.C. Latina, il comitato si accorda con la societ\u00e0 \"Real Latina\" di Borgo Santa Maria per l'acquisto del titolo sportivo della categoria Promozione, e viene cos\u00ec fondata la \"U.S. Virtus Latina\", con presidente Vincenzo D'Amico.\nIn breve tempo, nasce la polemica con l'F.C. Latina su quale delle due squadre abbia il diritto di utilizzare lo Stadio Domenico Francioni. L'F.C. Latina, forte della delibera ottenuta dalla precedente giunta comunale, inizialmente non sembra ben disposta verso i rivali cittadini, ma successivamente alla mediazione del neo-assessore allo sport Raimondo Tiero, decide di concedere, con riserva per il periodo invernale, l'utilizzo dello stadio per le giornate di campionato in cui il F.C. Latina \u00e8 impegnata in trasferta.\nNella stagione 2007-2008 il Football Club Latina partecipa al campionato di Eccellenza Laziale nel girone B con la prima squadra, e ai campionati giovanili con le formazioni: Juniores Regionali, Allievi Regionali, Allievi Coppa Lazio, Giovanissimi Provinciali, Giovanissimi Coppa Lazio ed Esordienti. In questa stagione il F.C. Latina parte con buoni propositi, ma un rendimento altalenante fa s\u00ec che la squadra non vada oltre il 6\u00ba posto in classifica.\nNella successiva stagione 2008-2009, si classifica al 2\u00ba posto nel girone A dell'Eccellenza Laziale e ottiene la promozione in Serie D attraverso gli spareggi nazionali.\nPartendo dalla Promozione Laziale invece, la Virtus Latina riesce in due anni ad arrivare in Serie D, classificandosi 1\u00ba in Promozione nella stagione 2007-2008 e vincendo anche il campionato di Eccellenza nella stagione 2008/2009, battendo il 13 maggio 2009 il Pisoniano per 2-0 all'ultima giornata.\nLa nascita dell'Unione Sportiva Latina Calcio.\nLa citt\u00e0 di Latina quindi, nell'estate del 2009, aveva due compagini calcistiche a rappresentarla in Serie D, ed entrambe rivendicavano l'eredit\u00e0 calcistica dell'A.S. Latina. Dopo alcuni contatti e diversi negoziati andati a buon fine tra le due societ\u00e0, le stesse si resero conto che era meglio mettere da parte i dissapori e unire le forze: pertanto avvenne la cessione del titolo del F.C. Latina al nuovo F.C. Rondinelle di Aprilia, per poter avere un solo team di Latina in Serie D, nato dal titolo sportivo della Virtus Latina, che prende il nome di \"Unione Sportiva Latina Calcio Societ\u00e0 Sportiva Dilettantistica\".\nGli anni duemiladieci.\nL'era Sanderra: il ripescaggio, l'immediata promozione, la Coppa Italia e la Serie B.\nIl fallimento di numerose societ\u00e0 calcistiche di Lega Pro, ha spalancato le porte a numerosi ripescaggi in Prima e in Seconda Divisione, cos\u00ec il 4 agosto 2010 il Latina viene ripescato in Lega Pro Seconda Divisione 2010-2011 dopo 5 anni di assenza. Dal 29 agosto 2010, \u00e8 l'unica squadra di tutti i campionati professionistici d'Europa a essere imbattuta, tuttavia questo record dura fino al 20 febbraio 2011, quando viene sconfitta dal per 3-2, senza perdere comunque la testa del campionato. Il 1\u00ba maggio 2011 conquista una storica promozione in Prima Divisione. Davanti a 950 tifosi che hanno seguito la compagine pontina allo stadio Guido D'Ippolito di Lamezia Terme, la squadra di Sanderra batte per 2-0 i padroni di casa della Vigor Lamezia, vincendo il campionato con 90 minuti di anticipo, concludendo un torneo terminato con solo una sconfitta e l'imbattibilit\u00e0 del Francioni. A fine gara centinaia di bandiere nerazzurre sventolano a Lamezia ma anche a Piazza del Popolo a Latina dove, davanti al maxischermo piazzato per l'occasione, migliaia di tifosi nerazzurri hanno visto la partita. Il Latina torna cos\u00ec in Prima Divisione a distanza di quasi trent'anni dalla sua ultima apparizione. Correva infatti l'anno 1982 quando i nerobl\u00f9 salutarono la terza serie nazionale. Appena un lustro fa il calcio era scomparso dal capoluogo pontino, ma poi si sono susseguite quattro promozioni consecutive.\nNonostante l'iniziale entusiasmo, il Latina stenta ad affermarsi nella nuova categoria, dove invece svetta senza problemi il Trapani, l'anno precedente giunto alle spalle del club nerazzurro in Seconda Divisione. Dopo un campionato sempre condotto nei bassifondi della classifica, il Latina \u00e8 costretto a giocarsi la permanenza nella categoria agli spareggi. Il 28 maggio 2012 vincendo i play-out di Lega Pro Prima Divisione contro la (2-0 a Latina nell'andata e 2-2 al ritorno a Trieste), ottiene la salvezza. Decisivo il giovane Salvatore Burrai, che risponde per due volte alla doppietta di Riccardo Allegretti, capitano dei giuliani, festeggiando anche la sua prima doppietta in carriera, facendo retrocedere una ormai allo sbando per i noti problemi societari che l'hanno portata al fallimento nel campionato in corso.\nLa stagione successiva in Prima Divisione, sotto la presidenza di Paola Cavicchi, prima donna alla guida del Latina, i neroazzurri prima sotto la guida di Fabio Pecchia e poi con Stefano Sanderra ottennero per la prima volta in assoluto la Coppa Italia Lega Pro battendo in finale il Viareggio oltre a una prima storica promozione in Serie B a seguito della vittoria della finale play-off contro il per 3-1, il 16 giugno 2013.\nLa sfiorata promozione in Serie A.\nL'esordio in Serie B avviene il 24 agosto 2013 con una sconfitta per 3-1 con l'Empoli, mentre la prima storica vittoria nella serie cadetta avviene il 28 settembre 2013 battendo per 2-0 il Brescia, grazie alle reti di Morrone e di Jonathas. Il Latina termina il campionato al terzo posto in classifica, con il quale ottiene il diritto a partecipare ai play-off per la promozione in Serie A. L'11 giugno 2014, battendo il con un doppio pareggio per 2-2, ottiene lo storico accesso alla finale in virt\u00f9 del miglior piazzamento in classifica. In finale il Latina affronta il Cesena venendo sconfitto sia all'andata sia al ritorno per 2-1 perdendo i play-off.\nLe successive due stagioni, il cambio di propriet\u00e0, la retrocessione in Serie C e il fallimento.\nNelle successive due stagioni in cadetteria per il Latina, ci sono state due salvezze sofferte: entrambe maturate all'ultima giornata, al termine dei campionati di Serie B 2014-2015 e 2015-2016. Successivamente, nel mese di novembre 2016, Pasquale Maietta (dirigente del \"Latina Calcio\" sin dalla ricostituzione della \"Virtus Latina\") si dimette da presidente a seguito dell'inchiesta giudiziaria \"Olimpia\" che lo vede indagato, lasciando la sua carica al vicepresidente Antonio Aprile; questi guida la societ\u00e0 sino al 28 dicembre 2016, quando viene richiesta la cessione dell'intero pacchetto azionario in favore dell'imprenditore anziate Angelo Ferullo, che dopo tante trattative rifiuta e lascia il Latina nelle mani di Benedetto Mancini.\nIl 9 marzo 2017, il Tribunale di Latina ha decretato il fallimento della societ\u00e0 concedendo l'esercizio provvisorio per poter concludere la stagione. Il 18 aprile 2017 il sodalizio viene quindi rilevato all'asta da Mancini, per la cifra di euro, col nome di \"Mens Sana Latina\". Successivamente, per\u00f2 Mancini non porta a compimento l'acquisto e nelle successive aste nessun altro imprenditore presenta offerte per rilevare la societ\u00e0. La squadra, durante la stagione 2016-2017, dopo aver accumulato un totale di quattro punti di penalizzazione, retrocede in Serie C con tre giornate d'anticipo.\nIl 24 maggio 2017, con l'ultima asta andata deserta, il Tribunale decreta la fine dell'esercizio provvisorio, con susseguente mancata iscrizione del Latina al successivo campionato di Serie C.\nNuova rinascita in Serie D.\nAi sensi delle norme federali, nell'estate 2017 l'iniziativa per la rifondazione del sodalizio pontino passa al sindaco di Latina, Damiano Coletta, che si occupa di raccogliere le manifestazioni d'interesse per la ripartenza della tradizione sportiva nerazzurra dalle leghe dilettantistiche. Si presentano alcune cordate, ma tra giugno e luglio prende corpo la proposta di Antonio Pezone, gi\u00e0 titolare del Racing Roma e neo-acquirente del : egli annuncia l'intenzione di trasferire il titolo sportivo di quest'ultima realt\u00e0 nel capoluogo pontino, per costituire un nuovo sodalizio denominato \"Racing Latina\" e farlo ripartire dalla Serie C. La proposta ottiene l'avallo del comune di Latina e di alcuni imprenditori precedentemente propostisi per la rifondazione nerazzurra, che annunciano di volersi costituire in cooperativa di supporto: la FIGC tuttavia nega l'assenso a Pezone per lasciare la citt\u00e0 di Fondi, bloccando il progetto.\nIl 4 agosto 2017 viene dunque creata ex novo la \"S.S.D. a r.l. Latina Calcio 1932\", che viene ammessa in sovrannumero al campionato di Serie D 2017-2018. Nei giorni immediatamente successivi, il C.d.A. elegge come presidente del nuovo sodalizio Fernando Leonardi, sostituito poi da Antonio Terracciano. \nDopo alcune stagioni interlocutorie, nel 2020-2021 il Latina si propone tra le squadre di vertice del girone G: la stagione regolare si chiude al secondo posto, dopodich\u00e9 i pontini vincono i play-off con un doppio 1-1 contro la in semifinale e il in finale. In virt\u00f9 di ci\u00f2 la societ\u00e0 presenta la domanda di ripescaggio in Serie C, che viene accolta il 7 agosto 2022, sancendo il ritorno del Latina tra i professionisti dopo quattro anni.\nColori e simboli.\nColori.\nI colori sociali del Latina sono sin dalla fondazione il nero e l'azzurro, mutuati dal gonfalone araldico cittadino e dall'antica bandiera della provincia di Littoria.\nDopo un primo quarantennio in cui i giocatori pontini vestirono casacche monocrome azzurre e calzoncini neri, dagli anni 1980 si \u00e8 affermato l'uso, per la prima divisa, del template palato.\nLa seconda divisa \u00e8 normalmente bianca con finiture nei due colori sociali, mentre per quanto concerne le terze maglie (laddove previste) \u00e8 considerato particolarmente iconico l'arancione: il 19 aprile 2003 i tifosi pontini si presentarono in massa vestiti con questo colore allo stadio Matusa, assistendo alla prima vittoria esterna della loro squadra nel derby del Basso Lazio contro i rivali storici del .\nA tal proposito fu poi peculiare un'iniziativa di Antonio Sciarretta, presidente del club dal 2002 al 2006: in aperta polemica con le istituzioni politiche cittadine (cui contestava il disinteressamento per le sorti societarie), in occasione di una partita interna, per dimostrare di essere pronto disporre a suo piacimento del titolo sportivo, della squadra e dei colori sociali, fece scendere in campo il Latina con una maglia bianca con strisce verticali giallo-rosse in richiamo ai colori della , squadra per la quale tifava. A margine della partita egli minacci\u00f2 di trasferire il Latina nel suo paese di origine, Giulianello, chiosando ironicamente: \nSimboli ufficiali.\nStemma.\nFino agli anni 1960 il Latina non ha adottato un proprio simbolo identificativo. A decorrere da tale decennio s'\u00e8 invece assistita a una proliferazione di emblemi di varia foggia, nei quali comunque si osservano alcuni dettagli ricorrenti: i colori sociali nero-blu, il Leone di San Marco e la torre civica del locale municipio.\nCome accennato, attorno al 1960 l'allora \"Unione Calcio Latina\" si dot\u00f2 del primo emblema: uno scudo francese antico bianco con fascia diagonale blu e nera posta sulla destra, mentre sulla sinistra apparivano un pallone e la denominazione sociale. Col passaggio al \"Football Club Latina\" si opt\u00f2 per uno scudo sannitico palato nei colori sociali, con la denominazione societaria inscritta in una fascia bianca posta in capo all'insieme.\nIl fallimento del 1996 e la nascita dell \"Associazione Sportiva Latina 1996\" portarono in dote un nuovo stemma, graficamente pi\u00f9 curato: un ancile azzurro contenente il disegno della torre civica di Latina e di un pallone, il tutto corredato dalla denominazione sociale inscritta al centro.\nNel 2005, sotto la gestione Sciarretta, l'emblema sociale venne nuovamente ridisegnato: ne risult\u00f2 uno scudo svizzero con sfondo blu attraversato da una banda nera. In esso era collocato il disegno stilizzato della testa di un leone di colore giallo. Il tutto era sormontato da un cartiglio giallo contenente il nome del club.\nNel 2007, a un anno di distanza dalla dissoluzione della summenzionata \"A.S. Latina\", i due sodalizi che erano nati con l'intento di succedergli adottarono ciascuno la propria identit\u00e0 visiva. Il \"Latina Football Club\" implement\u00f2 uno scudo circolare blu bandato di nero, contenente le iniziali del nome sociale intrecciate a formare un monogramma; in capo appariva il disegno della torre civica, mentre nel settore inferiore un cartiglio blu conteneva il nome della societ\u00e0 scritto per esteso. Vi era poi la \"Virtus Latina\", adottante uno scudetto partito nero e blu, sormontato da una corona aurea e contenente al suo interno il nome sociale e un pallone da calcio.\nNel 2009 la costituzione dell'\"Unione Sportiva Latina\" ridiede allo stemma la foggia a scudo svizzero partito blu e nero, contenente il disegno stilizzato del Leone di San Marco aureo e la denominazione sociale, egualmente a caratterei aurei.\nGi\u00e0 nell'agosto 2010 tale logo venne sostituito da un nuovo disegno, intendendo meglio rappresentare la citt\u00e0 pontina: un ancile blu, contenente nella parte superiore il disegno del Leone di San Marco con una zampa poggiata su un pallone; sullo sfondo era invece disegnato il municipio di Latina. Nella parte centrale e inferiore campeggiava la denominazione sociale, sormontata da una fascia a scacchi quadrati neri e blu..\nIl suddetto emblema rimane in uso fino al luglio 2014, allorch\u00e9 ne viene presentato il sostituto. Il primo cambiamento che salta all\u2019occhio \u00e8 quello della forma: da ovale a scudo che rimanda a \u201ctradizioni storiche e araldiche\u201d, come si legge nel comunicato stampa del club, col quale si riadotta la pi\u00f9 comune foggia a scudo. Il nuovo disegno continua a presentare in primo piano i simboli della torre civica e del leone alato, i quali vengono per\u00f2 ricolorati in oro e affinati graficamente. Nel cantone inferiore appaiono le strisce verticali nero-blu (nove, numero indicato come simbolo di completezza e compimento), storicamente legate alla societ\u00e0. \u201cIl compimento di un obiettivo, appunto, del quale abbiamo avuto un assaggio durante la scorsa stagione\u201d. Esse cambiano aspetto nel cantone superiore, ove appaiono ristrette e inclinate verso destra (per rappresentare al meglio \u201cla volont\u00e0 di guardare avanti e di scrivere una nuova pagina della storia nerazzurra\u201d spiega la societ\u00e0). La denominazione societaria si inscrive in una fascia nera collocata a mezz'altezza.\nCon la ripartenza societaria del 2017 si passa a un nuovo stemma: uno scudetto su base nera occupato per 2/3 dalla palatura azzurra in diagonale (cui si sovrappone il disegno della torre civica e il 1932, anno di fondazione della citt\u00e0 pontina); pi\u00f9 in alto si collocano la ragione sociale (a lettere stampatelle bianche) e il leone marciano aureo col pallone sotto una zampa.\nInno.\nNel 2005 esce \"Cuore Nerazzurro\", CD che contiene \"Forza Latina\" (Napoli-Ruoppolo-Verrengia), dedicato ai tifosi e alla squadra, interpretato da Marco Napoli, cantautore pontino e tifoso. Viene distribuito gratuitamente ai tifosi, in aperta polemica con la gestione del presidente Sciarretta. Nel 2011, in seguito a un contenzioso con la S.I.A.E., la societ\u00e0 decide di non trasmettere pi\u00f9 l'inno dagli spalti del Domenico Francioni prima di ogni partita. Nella stagione 2012-2013, che vede la squadra conquistare la storica promozione in Serie B, l'inno viene trasmesso nuovamente dagli altoparlanti dello stadio prima dell'annuncio delle formazioni.\nStrutture.\nStadio.\nIl Latina disputa le proprie partite casalinghe allo stadio Domenico Francioni, avente una capienza massima di 9.310 posti a sedere, di cui 2.232 coperti, altri 5.578 per i tifosi interni (tra curva nord e tribuna scoperta) e 1.500 per gli ospiti.\nL'impianto, la cui costruzione era gi\u00e0 prevista nel piano regolatore originario di Littoria del 1932, \u00e8 stato inaugurato nel 1935 sul progetto iniziale dell'architetto Oriolo Frezzotti e assegnato in gestione all'Opera Nazionale per i Combattenti.\nPassato nelle mani del comune di Latina nel secondo dopoguerra, l'impianto fu denominato semplicemente \"stadio comunale\" fino a dicembre 1996, allorch\u00e9 gli venne attribuita l'intitolazione a Domenico Francioni, longevo presidente nerazzurro.\nCentro di allenamento.\nIl Latina svolge i propri allenamenti al campo sportivo \"ex Fulgorcavi\" (dal nome del limitrofo stabilimento specializzato in cavi elettrici, mecenate della seconda squadra cittadina), dotato di due terreni di gioco regolamentari in erba.\nDiffusione nella cultura di massa.\nNel 2003 l'attrice Ilaria Spada \u00e8 la madrina ufficiale dei nerazzurri, seguita nel 2009 dalla showgirl Carolina Marconi.\n\u00c8 di un calciatore del Latina, Lorenzo Mattu, il primo caso in Italia di denuncia civile per mobbing nel calcio e per mancato rispetto delle pari opportunit\u00e0.\nTifoseria.\nStoria.\nIl movimento ultras apparve nella citt\u00e0 pontina nel 1972, con la nascita del gruppo \"Ultras Latina\". Sei anni pi\u00f9 tardi fu fondata la \"Falange nerazzurra\". Negli anni ottanta il movimento visse il suo periodo d'oro, come in gran parte d'Italia, contemporaneamente alla militanza dei pontini in Serie C1 e Serie C2. In questi anni nacque la fortissima rivalit\u00e0 con i ciociari del Frosinone.\nNel 1990 la Falange si scioglie, e i gruppi esistenti decidono di identificarsi sotto un unico striscione; tuttavia l'esperimento vivr\u00e0 notevoli difficolt\u00e0 iniziali, con una ripresa nella seconda met\u00e0 degli anni novanta. La Falange si ricostituir\u00e0 in seguito prendendo il timone della curva insieme con il gruppo \"Brigata Littoria\". Nel 2010 avviene l'ennesima svolta, e i gruppi esistenti, ovvero la Brigata, \"Opposta Fazione\" e \"Gruppo Sabaudia\" si riuniscono dietro lo striscione \"Curva Nord Latina\".\nL'ideologia del tifo organizzato, grazie anche alle origine della citt\u00e0 di Latina, \u00e8 di chiara matrice fascista.\nGemellaggi e rivalit\u00e0.\nLa tifoseria pontina sostiene uno storico gemellaggio con gli ultras del Siracusa, che affonda le radici negli anni ottanta e con la . Le altre principali amicizie sono con le tifoserie di , Foggia, (anche se questo rapporto si \u00e8 trasformato in rivalit\u00e0), Gela e Juventus. La principale rivalit\u00e0 \u00e8 con i corregionali del Frosinone. I match contro la squadra ciociara, i quali rappresentano il cosiddetto Derby del Basso Lazio, sono stati spesso caratterizzati da scontri fra ultras. Altre sentite rivalit\u00e0 sono con i sostenitori di , , Sambenedettese, Milan, Terracina, Formia, Pescara e Brescia.\nOrganico.\nRosa 2021-2022.\n\"Aggiornata al 19 novembre 2021.\""}
{"id": "39426", "revid": "125823020", "url": "https://it.wikipedia.org/wiki?curid=39426", "title": "Atletico Roma Football Club", "text": "LAtletico Roma Football Club, meglio noto come Atletico Roma, \u00e8 stata una societ\u00e0 calcistica italiana con sede nella citt\u00e0 di Roma.\nLa squadra fu fondata nel 2005 quando l'azienda Cisco cambi\u00f2 nome della societ\u00e0 di cui era proprietaria in \"Cisco Roma\"; nel 2010 cambi\u00f2 nuovamente denominazione in \"Atletico Roma\" e nel 2011 venne esclusa dal campionato di Lega Pro Prima Divisione e successivamente sciolta.\nNel periodo in cui \u00e8 esistita \u00e8 stata la terza squadra della propria citt\u00e0.\nIl club ha preso parte in totale a sei stagioni dei campionati professionistici, raggiungendo come livello pi\u00f9 alto la Lega Pro Prima Divisione, terzo livello calcistico italiano, ove il miglior risultato \u00e8 stato un terzo posto.\nI suoi colori sociali erano il bianco e il blu e disputava gli incontri casalinghi allo stadio Flaminio.\nAd oggi la sua denominazione gioca nel campionato di calcio a 8 di ClubItalia Over45 con i colori giallo-rossi e capitanata da Paolo Pasko\nStoria.\nGli inizi dell'azienda Cisco (1998-2004).\nLa storia calcistica della Cisco comincia nel 1998, quando l'azienda Cisco sostenne la Nuova Tor Sapienza Calcio trasformandola in \"Cisco Tor Sapienza\". La squadra riusc\u00ec ad arrivare in breve tempo nella categoria Eccellenza, ma nel 2001-2002 la Cisco abbandon\u00f2 il Tor Sapienza per acquistare il G.S. Collatino, societ\u00e0 dilettantistica fondata nel 1968 avente sede nei pressi del quartiere Centocelle a Roma.\nLa denominazione ufficiale divenne quindi \"Cisco Collatino\". La squadra sal\u00ec fino alla Serie D, disputando nel 2002-2003 una buona stagione. Nella stagione seguente, la Cisco Collatino divenne \"Cisco Calcio\". Nello stesso tempo la propriet\u00e0 della Cisco Calcio decise di acquisire nella stagione 2003-2004 il terzo storico club calcistico della Capitale: la Lodigiani, da poco ripescata in Serie C2. La stessa propriet\u00e0, nella medesima stagione, si trov\u00f2 quindi a gestire due squadre: la Lodigiani Calcio in Serie C2 e la Cisco Calcio in Serie D.\nLa fondazione della Cisco Roma (2005-2009).\nQuando la Cisco Calcio spar\u00ec definitivamente nel 2003-2004 avendo ceduto il titolo sportivo alla Lupa Frascati che altrimenti avrebbe dovuto giocare in Eccellenza a causa della precedente retrocessione, i proprietari della Lodigiani, rimasti con una squadra sola, decisero inizialmente di affiancare il nome Cisco a quello originario del vecchio club, cos\u00ec la Lodigiani divenne \"Cisco Lodigiani Calcio\". In seguito la dirigenza stabil\u00ec perentoriamente, nonostante le numerose proteste da parte dagli stessi tifosi, di far definitivamente sparire il nome Lodigiani. A partire dalla stagione 2005-2006, quindi, la squadra fu chiamata solamente \"Cisco Roma\".\nNel 2005 i vecchi dirigenti della Lodigiani che si sono scissi dalla Cisco Roma e hanno creato l'ASD Lodigiani, che \u00e8 ripartita dalla Prima Categoria. La Lodigiani giocava nell'antico campo sportivo della Borghesiana, mentre la sede della neonata Associazione Sportiva Cisco Calcio Roma \u00e8 situata nel quartiere di San Basilio, la vecchia storica sede proprio della Lodigiani.\nNella stagione 2005-2006 la squadra romana inserita nel girone C arriva 6\u00ba, senza centrare di poco i play-off.\nNella stagione 2006-2007 la Cisco Roma viene inserita nel girone B e si qualifica al 2\u00ba posto, con in rosa Paolo Di Canio, sfiorando la promozione in C1 e venendo fermata, alle semifinali di play-off, dalla che vince entrambi i confronti per 1-0.\nLa stagione 2007-2008 si conclude, invece, con il 9\u00ba posto nel girone C.\nSfiora i play-off nella stagione 2008-2009 qualificandosi al 6\u00ba posto nel girone B. La Cisco, a causa di irregolarit\u00e0 finanziarie, era partita con un punto di penalizzazione.\nLa promozione in Prima Divisione e il cambio di denominazione (2009-2011).\nNell'estate 2009, la societ\u00e0 di propriet\u00e0 dei Tulli \u00e8 stata rilevata dai costruttori Mario e Davide Ciaccia, i quali hanno affidato la guida tecnica della squadra al tecnico Giuseppe Incocciati, investendo molto nelle qualit\u00e0 tecniche della rosa.\nLa formazione biancoblu ha concluso il girone B della stagione 2009-2010 con la terza posizione in classifica, alle spalle di Juve Stabia e Catanzaro. Nella semifinale dei play-off ha incontrato il e, con un doppio 0-0, lo ha eliminato grazie alla migliore posizione al termine della stagione regolamentare. Nella finale, decisiva per la promozione in Lega Pro Prima Divisione, la squadra trova il . La partita di andata, disputatasi il 6 giugno allo Stadio Flaminio di Roma, \u00e8 finita 4-0 per la Cisco Roma. Il 13 giugno, allo Stadio Nicola Ceravolo di Catanzaro la Cisco perde 4-2 ma riesce ugualmente a guadagnare la promozione in Lega Pro Prima Divisione.\nL'arrivo dei Ciaccia non porta solo ad una promozione, ma anche all'eliminazione del nome aziendale \"Cisco\" per far posto ad un prefisso da affiancare a \"Roma\": viene aperto un sondaggio sul sito ufficiale della squadra e, i tifosi, scelgono la denominazione \"Atletico Roma\". Inizia quindi una nuova era per la squadra, che cambia dunque nome, colori sociali (visto che adotta la colorazione bianco-blu) e avvicina molta nuova gente all'ambiente della squadra, che da quando si era trasformata da \"Lodigiani\" in \"Cisco Roma\" non aveva avuto molto seguito.\nLa nuova stagione parte benissimo: la societ\u00e0 (che punta alla Serie B) mette a segno colpi di prestigio come gli acquisti di Roberto Baronio, Daniele Franceschini e Mauro Esposito. Inoltre riesce a trattenere tutti i calciatori pi\u00f9 importanti e quelli che nelle precedenti stagioni si erano messi in luce, su tutti il \"bomber\" Ciofani. Nelle prime giornate la squadra viaggia con un ruolino di marcia da record e si ritrova in vetta per le prime nove giornate. Verso la fine del girone di andata per\u00f2, l'Atletico va incontro ad una crisi di risultati che continua e ben presto i romani devono dire addio al sogno della promozione diretta, dopo che i punti di distacco dalla corazzata diventano troppi. L'Atletico Roma si ritrova quindi a giocarsi un posto play-off con squadre come il Benevento (battuto al Flaminio 3-0), la , il Taranto (battuto sia in casa che in trasferta per 1-0) ed il Foggia. Nonostante la splendida stagione di giocatori come Ciofani (che lotta per la classifica marcatori) e Franchini, la squadra sembra mancare un po' di esperienza e dopo un altro periodo-no (culminato con la sconfitta casalinga con il Gela) la societ\u00e0 esonera l'allenatore Incocciati e affida temporaneamente la panchina a Roberto Chiappara, giocatore della squadra. I risultati arrivano e nelle ultime giornate l'Atletico riesce a qualificarsi per i play-off con due turni di anticipo. Il 5 giugno del 2011 l'Atletico Roma accede alla finale play-off dopo la doppia sfida col Taranto (andata a Taranto 0 - 1 e ritorno 2 - 3, passa per la miglior posizione in classifica al termine del campionato), e se la deve vedere con la nella doppia sfida del 12 e del 19 giugno 2011 valevole per l'accesso all'ambitissima Serie B. Nella partita di andata, in trasferta, ottiene un pareggio per 0-0, al ritorno viene sconfitto 0-2 in casa e perde la possibilit\u00e0 di conquistare una storica promozione in Serie B. Il 19 luglio 2011 viene esclusa dal campionato 2011-2012 dal Consiglio Federale della Figc.\nLo scioglimento (2011).\nIl 20 luglio 2011 la societ\u00e0 effettua ricorso contro la Federazione per l'iscrizione alla Lega Pro Prima Divisione ma il 25 luglio 2011 viene nuovamente respinto. Dopo il respingimento del ricorso la societ\u00e0 non si \u00e8 pi\u00f9 iscritta a nessun campionato e si scioglie definitivamente dopo soli 6 anni dalla sua fondazione.\nColori e simboli.\nColori.\nI colori della Cisco Roma erano il bianco e il rosso, che furono ripresi dal . Con il cambio di denominazioni in Atletico Roma i colori divennero il bianco e il blu.\nSimboli ufficiali.\nStemma.\nIl primo stemma della Cisco Roma era di forma circolare, era circondato da una corona circolare rossa con al suo interno la scritta CISCO CALCIO ROMA e un pallone da calcio modello Telstar, al centro si trovava un cerchio bianco con all'interno una figura stilizzata composta da righe verdi e nere.\nTale stemma fu sostituito da uno simile che era sempre di forma circolare con scritto nella corona circolare il nome della squadra: A.S. CISCO CALCIO ROMA. All'interno vi era un pallone da calcio con davanti una tigre.\nNel 2010 col cambio di denominazione lo stemma dell'Atletico Roma era uno scudo cos\u00ec disegnato: la parte destra era blu con scritto in alto l'anno 1972; nella parte sinistra c'erano due fasce nelle quali vi era scritto: ATLETICO nella prima e ROMA nella seconda; sempre a destra vi era situato il disegno di un pallone da calcio ingrandito.\nStrutture.\nStadio.\nLa squadra giocava allo stadio Flaminio, dove venivano disputate anche le gare di Rugby.\nL'impianto venne inaugurato il 1\u00ba luglio del 1957. Esso ha una struttura ovale e pu\u00f2 contenere un totale di 24 973 posti. Il campo in erba misura 105\u00d770 metri.\nCentro di allenamento.\nL'Atletico Roma svolgeva i propri allenamenti allo stadio Flaminio.\nSociet\u00e0.\nSponsor.\nDi seguito l'elenco dei fornitori tecnici e degli sponsor principali:\nStatistiche e record.\nStatistiche individuali.\nDi seguito i primatisti di presenze e reti in campionato:\nTifoseria.\nStoria.\nL'Atletico Roma non aveva una tifoseria molto numerosa, ci\u00f2 era dovuto al fatto che la squadra ha avuto un'esistenza breve, non essendo mai andata oltre la terza serie ed in citt\u00e0 erano poi presenti due squadre con una tradizione sportiva molto superiore. L'unico gruppo ultras, formatosi al tempo della denominazione Cisco Roma e rimasto a seguito del club anche dopo il cambio di nome, sono stati i \"Bad Side\".\nGemellaggi e rivalit\u00e0.\nL'Atletico Roma aveva come unico gemellaggio la tifoseria del San Marino con il gruppo NUCLEO 2000, tenuto in vita fino all'esistenza della societ\u00e0 nelle serie calcistiche."}
{"id": "39429", "revid": "9", "url": "https://it.wikipedia.org/wiki?curid=39429", "title": "Hockey a rotelle", "text": ""}
{"id": "39432", "revid": "125735409", "url": "https://it.wikipedia.org/wiki?curid=39432", "title": "Associazione Sportiva Dilettantistica Pro Savona Calcio", "text": "LA.S.D. Pro Savona Calcio, meglio nota come Savona, \u00e8 una societ\u00e0 calcistica italiana con sede nella citt\u00e0 di Savona. Milita in Prima Categoria, la settima divisione del campionato italiano.\nSi \u00e8 costituita nel 2020 con l'intento di proseguire \"de facto\" la tradizione sportiva iniziata nel 1907 in seno alla \"Fratellanza Ginnastica Savonese\" e poi transitata attraverso vari soggetti societari, ultimo dei quali la \"Societ\u00e0 Sportiva Dilettantistica a r.l. Savona Foot Ball Club\", a sua volta subentrata nel 2016 al \"Savona F.B.C\".\nStoria.\nLa fondazione e la Prima Divisione.\nLa societ\u00e0 calcistica venne costituita il 20 giugno 1907, come \"Sezione Giuochi\" della Fratellanza Ginnastica Savonese, su iniziativa di Cesare Lanza e Nicol\u00f2 Pessano. Dalla Fratellanza Ginnastica furono mutuati i colori sociali bianco e blu, declinati a \"striscioni\" verticali.\nLa squadra partecip\u00f2 al suo primo campionato nel 1910, nel girone finale ligure di Terza Categoria, dove arriv\u00f2 seconda alle spalle della terza squadra dell'Andrea Doria (erano le uniche due formazioni finaliste). Dopo essere stata eliminata nella fase di qualificazione alla Prima Categoria 1912-1913 dal Racing Libertas, disput\u00f2 la Promozione 1912-1913, la Serie B di allora, e al termine della stagione il club fu ammesso nella massima serie dell'epoca. Nel 1914 acquis\u00ec il nome di Savona Foot Ball Club e fino al 1921 milit\u00f2 sempre nel girone ligure di Prima Categoria, senza per\u00f2 mai qualificarsi alla fase finale.\nNel 1920, alla VII Olimpiade ad Anversa, il savonese Rinaldo Roggero fu il primo calciatore biancobl\u00f9 della storia a giocare in Nazionale, nella vittoriosa partita vinta dagli Azzurri per 2-1 contro la Norvegia.\nNel 1921 il Savona fu tra le 24 societ\u00e0 del nord che si separarono dalla FIGC e fondarono un campionato tutto loro, la Prima Divisione CCI, cui aderirono in seguito anche tutte le squadre del centro-sud. Il campionato 1921-1922 fu discreto per la compagine ligure, che ottenne il nono posto nel Girone B della Lega Nord di Prima Divisione C.C.I. Il piazzamento bast\u00f2 per restare in massima serie anche nella stagione successiva senza passare per gli spareggi.\nL'altalena fra Seconda Divisione e Serie C.\nIl campionato di Prima Divisione Lega Nord 1922-1923, a causa della riunificazione tra F.I.G.C. e C.C.I., fu giocato a 36 squadre invece che a 24. Per tornare subito a 24, la Federazione decise che le ultime quattro di ogni girone sarebbero retrocesse in Seconda Divisione e che non ci sarebbe stata alcuna promozione in Prima Divisione. Il Savona venne inserito nel Girone C, ma termin\u00f2 il campionato all'ultimo posto e retrocesse in Seconda Divisione, dove rimase per tre stagioni.\nAl termine del campionato 1925-1926 venne promossa in Prima Divisione che, in seguito alla Carta di Viareggio del 1926, era stata appena declassata a Serie Cadetta. Rest\u00f2 in Prima Divisione anche negli anni successivi e al termine della stagione 1928-1929 non si qualific\u00f2 per i nuovi campionati nazionali. Sfior\u00f2 la promozione in Serie B nel 1931-1932 (3\u00ba nel girone finale B), 1933-1934 (2\u00ba nel girone finale D) e nel 1938-1939 (4\u00ba nel girone finale A). Dalla stagione 1935-1936 la Prima Divisione aveva cambiato nome in Serie C.\nNel campionato 1939-1940 la squadra ottenne la promozione in Serie B: dopo aver vinto il girone eliminatorio D con 42 punti, arriv\u00f2 seconda nel girone finale A e torn\u00f2 cos\u00ec in Cadetteria dopo oltre 10 anni di assenza. Rest\u00f2 in Serie B per cinque stagioni consecutive dal 1940-1941 al 1946-1947 (il campionato 1943-1944 non si gioc\u00f2 a causa della seconda guerra mondiale), sfiorando la promozione in Serie A nella stagione del debutto 1940-1941, quando arriv\u00f2 quarta. Al termine del campionato 1947-1948 retrocesse in Serie C.\nRimase in Serie C fino alla stagione 1951-1952 quando, in seguito a una riforma dei campionati che trasform\u00f2 la Serie C in un campionato a girone unico, la squadra retrocesse in IV Serie. Il primo campionato in IV Serie fu disastroso per il Savona, che addirittura arriv\u00f2 ultimo nel proprio girone e retrocesse in Promozione Regionale.\nLa Serie B 1966-1967 e il declino.\nDopo alcuni anni trascorsi nei Campionati Regionali, la squadra riusc\u00ec a tornare prima in Serie D e poi, al termine della stagione 1958-1959, in Serie C. Rest\u00f2 in terza divisione fino alla stagione 1965-1966 quando, arrivando prima nel girone A, torn\u00f2 in Serie B dopo oltre 20 anni di assenza. Era il Savona di Giovanni Gadolla, presidente che allest\u00ec una squadra molto competitiva, ma che mor\u00ec a causa di un infarto l'8 maggio 1966, proprio mentre assisteva alla terzultima partita di campionato contro il Marzotto, una settimana prima della storica promozione.\nIl ritorno in cadetteria dur\u00f2 per\u00f2 solo una stagione, poich\u00e9 i biancobl\u00f9, a seguito di una sconfitta esterna contro il Catania all'ultima di campionato, si classificarono in quartultima posizione, sfortunatamente proprio nella stagione in cui le retrocessioni in Serie C erano state portate da tre a quattro. Ci\u00f2 avvenne nonostante la presenza in rosa di elementi di spicco quali gli emergenti Pierino Prati e Giuseppe Furino, gli esperti Eugenio Fascetti, Glauco Gilardoni e Giobatta Zoppelletto, oltre ad alcuni risultati prestigiosi quali le due vittorie nei due derby regionali al Bacigalupo contro e Genoa (entrambi decisi da Gilardoni) \ne un eclatante 5-1 sul .\nNegli anni successivi il club disput\u00f2 diverse stagioni in Serie C per poi retrocedere, nel 1973-1974, in Serie D. Tornato tra i professionisti nel 1978-1979, in quella che nel frattempo era divenuta la Serie C2, vi rimase fino al 1986. Tra i giocatori che militarono nel Savona in quel periodo spiccano i nomi dei giovanissimi Marcello Lippi (stagione 1969-1970) e Walter Zenga (campionato 1979-1980).\nDalla stagione 1986-1987 il club incominci\u00f2 ad attraversare un periodo di crisi, caratterizzato da fallimenti societari e rifondazioni, in cui gioc\u00f2 sempre nelle serie dilettantistiche. In quegli anni la squadra riusc\u00ec tuttavia a vincere il suo primo e unico trofeo nazionale, la Coppa Italia Dilettanti nel 1991, battendo nella finale Interregionale l'Avezzano Calcio dopo i calci di rigore e nella finalissima la Sestrese, per poi sfiorare l'anno successivo la Serie C, persa di nuovo ai calci di rigore negli spareggi promozione con l'Oltrep\u00f2. Ritornato finalmente in Serie C2 nel 2002, vi rimase solo due stagioni, retrocedendo nuovamente in Serie D nel 2004 ed evitando un'ulteriore retrocessione in Eccellenza nel 2006 grazie al ripescaggio conseguente al piazzamento nei play-out.\nLa Lega Pro e il ritorno tra i dilettanti.\nIl 18 aprile 2010 il Savona viene matematicamente promosso in Lega Pro Seconda Divisione ma nel primo anno del ritorno tra i professionisti manca il raggiungimento dei play-off a causa di una penalizzazione e nella stagione 2011-2012 sfuma la possibilit\u00e0 del ripescaggio in Prima Divisione per irregolarit\u00e0: le difficolt\u00e0 economiche divengono via via pi\u00f9 pesanti fino a che il Tribunale di Savona dichiara nuovamente il fallimento della societ\u00e0. A salvare le sorti del Savona ci pensa per\u00f2 l'imprenditore Aldo Dellepiane che rileva la societ\u00e0.\nNella stagione successiva il Savona viene promosso in Lega Pro Prima Divisione, a 39 anni dall'ultima partecipazione alla terza serie. L'anno seguente la squadra disputa un altro ottimo campionato arrivando a conquistare i play-off per la Serie B: dopo aver superato il , i biancobl\u00f9 vengono per\u00f2 fermati dalla Pro Vercelli nelle semifinali. Nel campionato 2014-2015, a seguito di un notevole ridimensionamento della rosa, si salva dalla retrocessione vincendo lo spareggio dei play-out con il Gubbio.\nL'anno successivo a causa del coinvolgimento nel Calcioscommesse e per inadempienze finanziarie, la societ\u00e0 viene penalizzata per un totale di 14 punti che risulteranno decisivi per la retrocessione in Serie D. Con il ritorno tra i dilettanti si chiude anche l'era Dellepiane e la societ\u00e0 viene ceduta all'imprenditore genovese Cristiano Cavaliere. Nelle stagioni 2016-2017, 2017-2018, 2018-2019 il Savona disputa tre campionati di Serie D, ma nonostante una finale ed una semifinale play-off fallisce il salto di categoria. La presidenza Cavaliere termina il 31 luglio 2019, con il passaggio della societ\u00e0 ad una cordata di imprenditori milanesi guidata dai dirigenti sportivi Roberto Patrassi e Cristian Papa. Quest'ultimo passaggio si rivela tuttavia fatale per il Savona, poich\u00e9 nell'estate successiva la propriet\u00e0 per motivi economici non riesce ad iscrivere la squadra al campionato e viene successivamente dichiarata fallita.\nDurante l'estate dello stesso anno l'ex presidente Enzo Grenno ha creato una nuova societ\u00e0 denominata A.S.D. Pro Savona Calcio con l'intento di proseguire la storia del sodalizio sportivo della vecchia societ\u00e0 ripartendo dal campionato di Prima Categoria.\nColori e simboli.\nColori.\nI colori del Savona, scelti in onore della Fratellanza e Ginnastica sono il bianco e il blu che vengono disposti a strisce verticali.\nSimboli ufficiali.\nStemma.\nLo stemma sociale \u00e8 costituito da un ancile palato bianco-blu, con una fascia trasversale ricurva di colore bianco contenente la denominazione societaria a caratteri stampatelli blu. Nella parte bassa \u00e8 collocata una riproduzione stilizzata dello stemma araldico della citt\u00e0 di Savona.\nInno.\nIl primo inno del Savona \u00e8 stato Bianco Blu (1967), successivamente viene adottato Forza Nuovi Biancoblu (1979) della Foot Band &amp; Co. ed infine Al\u00e9 Savona (2007) di Rosario Bacchi (Rosario Bacchi/Ivano Nicolini).\nMascotte.\nDal 2011 la squadra ha anche una mascotte ufficiale, il delfino Frisceu (che in dialetto savonese significa \"frittella)\", il cui nome \u00e8 stato scelto dai tifosi attraverso un sondaggio popolare.\nStrutture.\nStadio.\nIl primo campo del Savona, dove i giocatori svolgevano gli allenamenti, fu la Piazza d'armi della citt\u00e0 ligure. il 16 aprile 1911 fu inaugurato il campo di via Frugoni, di propriet\u00e0 delle Distillerie italiane, che sub\u00ec una consistente opera di restyling in occasione della prima partecipazione del Savona al campionato di prima Categoria (1913), in cui la squadra gioc\u00f2 fino al 1927. Successivamente i biancobl\u00f9 si spostarono nel campo di corso Ricci, che li ospit\u00f2 per 39 anni.\nNel 1959 avvenne infine l'ultimo trasferimento allo stadio Valerio Bacigalupo, intitolato alla memoria del portiere scomparso il 4 maggio 1949 nella tragedia di Superga che coinvolse il \"Grande Torino\". Lo stadio, inaugurato il 6 settembre 1959 con un'amichevole tra il Savona e il Torino terminata con la vittoria dei granata per 3 a 0, aveva allora una capienza di spettatori. Nel corso degli anni e per sottostare alle mutevoli norme sulla sicurezza, la sua capienza \u00e8 stata ridotta fino agli attuali spettatori.\nA seguito del fallimento della vecchia societ\u00e0 nel campionato 2021-2022 il Savona gioca nel campo sportivo comunale Fiorenzo Ruffinengo, in attesa di poter tornare al Bacigalupo.\nCentro di allenamento.\nLa principale sede di allenamento della squadra \u00e8 il campo sportivo comunale Fiorenzo Ruffinengo.\nStatistiche e record.\nStatistiche di squadra.\nIl Savona \u00e8 piazzato al 35\u00ba posto nella classifica perpetua del campionato italiano di calcio dal 1898 al 1929, e, al momento, all'88\u00ba posto nella classifica perpetua della Serie B.\nLa formazione ligure, nel corso della sua storia, ha disputato in totale sei campionati di massima serie. Infatti, oltre ai due campionati di Prima Divisione, ha preso parte anche a quattro campionati di Prima Categoria, che, sebbene fondati su gironi a livello regionale, erano il primo livello del campionato italiano di calcio dell'epoca.\nI campionati di secondo livello disputati dai savonesi sono invece undici, comprendenti tre tornei di Seconda Divisione, due di Prima Divisione, cinque della pi\u00f9 moderna e attuale Serie B e uno di Serie B-C Alta Italia, torneo post bellico.\nStatistiche individuali.\nIl primatista di presenze con la maglia del Savona \u00e8 Valentino Persenda, con 317 partite giocate.\nIl miglior cannoniere della storia savonese \u00e8 invece Giorgio Borgo con 82 gol in 171 partite di campionato, mentre il miglior marcatore della squadra dal secondo dopoguerra \u00e8 Francesco Virdis con 70 gol.\nIl portiere Paolo Viviani, a met\u00e0 anni novanta, stabil\u00ec il record di inviolabilit\u00e0 della porta: riusc\u00ec a non subire gol per 1004 minuti, mentre il portiere Simone Aresti segn\u00f2 2 reti nella stagione 2011-2012.\nTifoseria.\nStoria.\nIl tifo organizzato nella citt\u00e0 di Savona nasce solo nel 1972 quando tre ragazzi allora quindicenni per spirito di emulazione degli altri gruppi di tifosi organizzati delle serie superiori fondarono gli \"Ultras Savona.\" Il gruppo con il passare degli anni si infolt\u00ec sempre di pi\u00f9 arricchendosi di nuove leve. Per distinguersi dalle altre tifoserie organizzate gli \"Ultras Savona\" indossarono giacche militari mimetiche a chiazze tipiche dei para con cucito sulla schiena un teschio di produzione artigianale con la scritta \"Ultras\".\nNel 1986, dopo molti anni di professionismo, con la retrocessione nel Campionato Interregionale gli ultras savonesi che seguivano da vicino la squadra cominciarono a diminuire pur mantenendo uno zoccolo duro. Con gli anni Novanta, a seguito dell'inizio della stagione delle diffide, la repressione da parte della polizia nei confronti dei tifosi savonesi si fece molto dura e dopo aver colpito alcuni capi ultras si decise di sciogliere il gruppo degli \"Ultras Savona\". Successivamente venne creato un nuovo gruppo chiamato \"Vecchia Guardia\" dove la squadra venne seguita da un gruppo sempre meno numeroso che solo occasionalmente riusc\u00ec a ricompattarsi.\nNell'estate del 1999, con l'arrivo di Benedetto Piro alla guida del Savona, a seguito del ritrovato entusiasmo i gruppi della \"Vecchia Guardia\" e dei \"Fedayn\" decisero di riunirsi sotto il vecchio nome \"Ultras Savona\" e di riportare il vecchio striscione allo stadio. Attualmente i principali gruppi ultras biancobl\u00f9 sono i \"Dolphins Supporters\", gli \"Ultras Savona\" e \"Vecchio Stampo\".\nGemellaggi e rivalit\u00e0.\nLa tifoseria del Savona \u00e8 gemellata dal 1986 con gli ultras dello Spezia oltre a quelli della Torres, del Voghera e del Derthona, mentre mantengono rapporti di amicizia con gli \"Ultras Tito\" della Sampdoria e con i \"Samurai\" dell'Imperia.\nI tifosi savonesi nutrono una forte rivalit\u00e0 con i tifosi della Virtus Entella, del Tuttocuoio e della Massese, mentre altre rivalit\u00e0 vi sono con Sanremese, Genoa, Carrarese, Lucchese, , Rapallo, Albenga e Casale."}
{"id": "39441", "revid": "1821847", "url": "https://it.wikipedia.org/wiki?curid=39441", "title": "Battaglia di Marengo", "text": "La battaglia di Marengo fu combattuta il 14 giugno 1800 nel corso della seconda campagna d'Italia, durante la guerra della seconda coalizione, tra le truppe francesi dell'Armata di riserva, guidate dal Primo console Napoleone Bonaparte, e l'esercito austriaco, comandato dal generale Michael von Melas.\nLa battaglia si svolse a est del fiume Bormida nei pressi dell'attuale Spinetta Marengo, nel territorio della Fraschetta, nell'odierna provincia di Alessandria. Lo scontro inizi\u00f2 di primo mattino con l'attacco a sorpresa degli austriaci, che mise in grave difficolt\u00e0 Bonaparte; le truppe francesi, dopo una strenua resistenza, sembravano condannate alla disfatta; quando la sconfitta appariva inevitabile, l'arrivo nel pomeriggio dei reparti di rinforzo guidati dal generale Louis Desaix permise a Bonaparte di contrattaccare e sbaragliare il nemico.\nAlla fine della giornata il Primo console aveva concluso la battaglia con una grande vittoria e l'esercito austriaco era in rotta a ovest della Bormida; il giorno seguente il generale von Melas chiese un armistizio. Nella fase culminante della battaglia il generale Desaix era stato mortalmente ferito.\nLa battaglia divenne subito uno degli eventi pi\u00f9 importanti della leggenda napoleonica ed ebbe un'influenza decisiva dal punto di vista militare, ripristinando il predominio francese in Italia, e dal punto di vista politico, consolidando definitivamente il prestigio e il potere del Primo console Bonaparte in Francia.\nNel commento dello storico Jacques de Norvins, autore di una \"Storia di Napoleone,\" si tratt\u00f2 di una vittoria fondamentale: \"\u00abCos\u00ec una sola battaglia vinta dopo dodici ore d'una ritirata offensiva, ma perigliosa, ha nuovamente posto sotto l'influenza della Francia, la Lombardia, il Piemonte, la Liguria e le dodici piazze fortificate che difendono tali Stati\u00bb.\"\nSeconda campagna d'Italia.\nDopo l'assunzione del potere in Francia con il colpo di Stato del 18 brumaio, il generale Napoleone Bonaparte, prestigioso condottiero vittorioso in Italia e protagonista della campagna d'Egitto, aveva rapidamente riorganizzato e rafforzato la struttura politica e amministrativa della Repubblica, in attesa di riprendere la guerra contro le potenze della seconda coalizione ancora in campo.\nA causa della decisione dello zar Paolo I di richiamare i suoi eserciti dopo la disfatta di Zurigo e abbandonare di fatto la coalizione, sul continente l'Impero austriaco era rimasto solo a fronteggiare le armate francesi, che dopo le sconfitte dell'estate 1799 avevano ripiegato in Liguria e dietro il Reno. Prima della ripresa delle ostilit\u00e0 si era aperta una fase di negoziati, conclusasi con un fallimento. Bonaparte sembr\u00f2 disposto a trattare, ma in realt\u00e0 non era intenzionato a rinunciare al Regno d'Olanda, alla Svizzera e al Piemonte. Il Primo console intendeva mantenere il predominio francese nei Paesi Bassi e in Svizzera, e soprattutto riteneva fondamentale riprendere il predominio sull'Italia, sua prima conquista, mentre il cancelliere austriaco Johann von Thugut, al contrario, contava di consolidare il predominio raggiunto nella penisola, togliere Nizza e la Savoia alla Francia per assegnarle al re di Sardegna, reinsediare i re di antico regime. In Gran Bretagna, il primo ministro William Pitt espresse apertamente l'intenzione britannica di restaurare la monarchia in Francia e mostr\u00f2 totale sfiducia in Bonaparte\nL'armata di riserva dell'esercito francese, forte di circa 30.000 uomini, valic\u00f2 nel maggio il passo del Gran San Bernardo ed entr\u00f2 in Italia. Napoleone punt\u00f2 su Milano, con l'obbiettivo di tagliare la via della ritirata al generale austriaco Melas, impegnato, con l'aiuto della flotta inglese, nell'assedio di Genova, in mano ai francesi del generale Mass\u00e9na. La conquista di Milano fu intrapresa da Napoleone sia allo scopo di rifocillare le sue truppe, attingendo agli enormi depositi di viveri e munizioni abbandonati in Lombardia dagli austriaci, sia per i vantaggi politici che l'entrata in Milano gli avrebbe garantito.\nUn primo scontro ebbe luogo a Montebello (Pavia), in data 9 giugno 1800 (precisamente fra le citt\u00e0 di Montebello e Casteggio e le colline circostanti), e fu vinto, anche se a prezzo di numerose perdite umane, dai francesi, che costrinsero gli austriaci ad asserragliarsi in Alessandria.\nLa battaglia.\nAlle otto in punto di sabato 14 giugno 1800 le truppe austriache uscirono su tre colonne dalla citt\u00e0 di Alessandria, attaccando di sorpresa le truppe francesi del generale Gardanne, che avevano trascorso la notte nell'abitato di Marengo, nella zona della Cascina Pederbona. Non pioveva pi\u00f9, ma le eccezionali precipitazioni che si erano susseguite nei giorni precedenti avevano trasformato la pianura piemontese in un vero e proprio acquitrino, rendendo difficoltoso per entrambi gli schieramenti il trasporto di fanteria, cavalleria e artiglieria. Gli austriaci, attraversata la testa di ponte sulla Bormida, attaccarono le truppe francesi attestate al di l\u00e0 del fiume. Si trattava per\u00f2 solo di una piccola parte dell'esercito francese, in quanto, quella stessa mattina, Napoleone aveva ordinato al resto delle forze in campo di dirigersi a nord e a sud, temendo un tentativo austriaco di aggiramento.\nIl consiglio di guerra francese aveva deciso che era fondamentale conquistare la frazione di Marengo, poich\u00e9 essa era la zona di intreccio di pi\u00f9 strade che portavano direttamente alla testa di ponte austriaca, situata ai limiti della citt\u00e0 di Alessandria, oltre il fiume Bormida. I generali francesi decisero che tre divisioni di fanteria avrebbero partecipato all'azione principale, sostenute dai cavalleggeri di Duvigneau in appoggio. Ora il piano era che Chamberlhac e Waltrin muovessero le loro truppe verso sud, a Spinetta, e che Gardanne attaccasse pi\u00f9 a nord, conquistando la frazione di Marengo. I primi veri scontri cominciarono soltanto a met\u00e0 mattinata, quando gli austriaci della fanteria leggera e della cavalleria del conte O'Reilly, comandante della retroguardia austriaca, usciti dalla citt\u00e0 di Alessandria, sostenuti sul fianco sinistro dai 600 cavalieri del generale Kellerman, si scontrarono sia con i francesi del generale Victor sul fossato del Fontanone (un grosso e profondo canale di irrigazione, largo circa quattro metri), sia con le avanguardie francesi del generale Gardanne, attestatesi gi\u00e0 dalla notte prima alla Cascina Pederbona.\nL'avanguardia francese, comandata dal generale Gardanne, disponeva di circa 3.000 uomini - composti dalla brigata 101 sulla sinistra e dalla 44 sulla destra della Cascina Pederbona - che certo non avrebbero potuto fermare l'avanzata austriaca da soli. Gli ordini erano di tenere la Cascina Pederbona pi\u00f9 a lungo possibile per rallentare gli austriaci, e poi ripiegare su Marengo, dove nel frattempo una divisione di Dampierre era gi\u00e0 in arrivo da sud (dalla Cascina Stortigliona, a poco meno di un chilometro di distanza), per attestarsi assieme alla divisione Chamberlhac, che aveva preso posizione, in attesa del nemico austriaco, ai bordi del Fontanone.\nLa battaglia si fece presto confusa, ma gli sforzi degli austriaci di O'Reilly, coadiuvato da Kaim e Haddik, non ottenevano il risultato sperato, anche per via del terreno paludoso (per quasi tutto il giorno precedente era piovuto parecchio), e per il fatto che i suoi soldati erano stanchi a causa delle azioni di guerriglia svolte nei giorni precedenti durante la fuga da Piacenza, rincorsi senza tregua dalle truppe francesi di Gioacchino Murat, e anche della forzata ritirata da Montebello. Napoleone da Torre Garofoli consider\u00f2 la battaglia un diversivo nemico, ed in soccorso di Victor giunse solo il generale Jean Lannes che, di propria iniziativa, mosse le truppe del generale Watrin e la cavalleria di Champeaux. Nel frattempo i generali austriaci Ott ed Elsnitz, superata la testa di ponte, puntarono ad aggirare il fianco nord di Lannes dirigendosi verso Castelceriolo. Resosi conto di aver di fronte l'intero esercito austriaco, Napoleone richiam\u00f2 le truppe pi\u00f9 distanti, ma il messaggio raggiunse soltanto la divisione di fanteria del generale Boudet, in quanto le altre forze si trovavano a ore di distanza dal luogo degli scontri.\nAttraverso una serie di attacchi successivi, gli austriaci cominciarono ad avanzare, costringendo i francesi a ritirarsi verso San Giuliano Vecchio. Per proteggere la ritirata si dovette fare ricorso alla stessa Guardia consolare, che nello sforzo di copertura sub\u00ec ingenti perdite. Grazie all'intervento della Guardia, il generale Victor riusc\u00ec a ripiegare verso Castelceriolo intorno alle 15. Ormai sembrava che per i francesi tutto fosse perduto, e lo stesso anziano generale austriaco von Melas, ormai persuaso di aver vinto, invi\u00f2 a Vienna un dispaccio con la notizia della vittoria.\nNel frattempo il generale Desaix, che aveva ricevuto in ritardo la richiesta di intervento da parte di Napoleone (la leggenda dice che si mosse indirizzandosi nella direzione da cui sentiva provenire i colpi di cannone), riusc\u00ec ad intervenire, sorprendendo le ormai stanche truppe austriache con le sue forze fresche. Il ritorno di Desaix coincise con un rinnovato vigore dei francesi, che investirono con i pochi pezzi di artiglieria di cui disponevano e con la cavalleria le truppe austriache, scompigliandole. Nel giro di breve tempo, le sorti della battaglia furono completamente rovesciate, anche grazie a un successivo e decisivo intervento della cavalleria di Kellerman, e quella che sembrava una vittoria gi\u00e0 conseguita si tramut\u00f2 per gli austriaci in una disastrosa rotta verso la vicinissima Alessandria.\nIl generale Desaix, principale artefice della vittoria francese, non pot\u00e9 godere dei suoi meriti, in quanto per\u00ec nello scontro. La morte giunse a causa di un colpo di moschetto al cuore. Napoleone dispose l'imbalsamazione del corpo di Desaix; durante l'estrazione del cuore venne notato che esso era gravemente lesionato da una pallottola penetrata dalla schiena: probabilmente Desaix era stato colpito mentre, girandosi, incitava i suoi soldati alla battaglia. Napoleone decise di tumulare la salma del suo apprezzato generale al passo del Gran San Bernardo, un luogo che pens\u00f2 degno di rappresentare per sempre la grandezza di Desaix scomparso prematuramente a Marengo. A tutt'oggi \u00e8 possibile, infatti, visitare la tomba del grande generale, che fu costruita appunto nel 1806 presso l'ospizio del Passo del Gran San Bernardo.\nConseguenze.\nCon la battaglia di Marengo i francesi tornarono padroni di gran parte dell'Italia settentrionale, ottenendo un armistizio di sei mesi. L'indomani della battaglia, infatti, il generale francese Berthier incontr\u00f2 il generale austriaco von Melas per accordarsi sulle condizioni, piuttosto pesanti, della resa austriaca. Venne deciso che gli austriaci perdessero gran parte dei territori del nord Italia e che si ritirassero oltre il fiume Mincio, attestandosi fra Mantova e Peschiera del Garda, conservando solo il controllo della Toscana e delle citt\u00e0 di Ferrara e di Ancona. L'esercito napoleonico, invece, fu libero, in base all'accordo, di conquistare la Lombardia, il Piemonte e la Liguria, nonch\u00e9 tutte le piazzeforti austriache presenti in queste regioni, fra cui Torino, Alessandria, Milano, Pizzighettone, Piacenza, Cuneo, Vercelli, Arona e Genova. Alle truppe austriache vennero concessi gli onori delle armi e dieci giorni per lasciare il campo.\nL'accordo prevedeva altres\u00ec che tutti i magazzini di viveri e vestiario venissero consegnati ai francesi e che tutta l'artiglieria venisse anch'essa consegnata interamente ai francesi (moschetti e cannoni), fatta eccezione per i pezzi di fabbricazione austriaca che rimasero ai legittimi proprietari. Per finire, venne ordinato agli austriaci di liberare tutti i prigionieri politici in loro possesso. Successivamente a questi eventi, con la vittoria di Moreau a Hohenlinden (13 dicembre 1800), i francesi invasero definitivamente la Lombardia e il Veneto e imposero agli austriaci l'armistizio di Treviso (15 gennaio 1801) e il trattato di Lun\u00e9ville (9 febbraio 1801).\nConsiderazioni.\nLa battaglia di Marengo, come ebbe a dire pi\u00f9 volte lo stesso Napoleone, fu una battaglia fortunata per i francesi. La sconfitta austriaca, quasi imprevedibile dopo la sorpresa tattica e le prime fasi vittoriose, dipese soprattutto da una serie di circostanze negative, accentuate da alcuni errori del comando austriaco. Inoltre le avverse condizioni ambientali non permisero agli austriaci di sfruttare al meglio la loro superiorit\u00e0 in cavalleria e artiglieria.\nIl generale von Melas, forte della sua superiorit\u00e0 tecnica e numerica, decise di attaccare di sorpresa i francesi a Marengo anche per via dello smacco subito pochi giorni prima, il 9 giugno 1800, nella battaglia di Montebello e Casteggio, per farla finita cos\u00ec una volta per tutte con i francesi. Infatti, il 9 giugno, durante la battaglia di Montebello, i francesi avevano costretto alla fuga gli austriaci da Montebello e Casteggio, dopo aspri scontri casa per casa. Nella battaglia i francesi avevano perso circa 500 uomini, mentre le perdite degli austriaci ammontarono a circa 2000 morti: anche per questo motivo il comando austriaco decise un'azione improvvisa a Marengo il 14 giugno.\nNei giorni precedenti la battaglia vi furono una serie di violenti rovesci di pioggia, piuttosto insoliti per la stagione, che impedirono ad entrambi gli schieramenti di sfruttare l'artiglieria e la cavalleria, che erano, peraltro, proprio il punto forte degli austriaci, i quali cos\u00ec non poterono far valere la loro superiorit\u00e0 militare. Oltre a ci\u00f2, il famigerato fossato del Fontanone imped\u00ec sia agli austriaci che ai francesi di affrontarsi secondo le regole della guerra classica dell'epoca, rallentando ancor pi\u00f9 l'azione austriaca, cosa che, col passare delle ore, rappresent\u00f2 un enorme vantaggio per i francesi. Secondo la maggior parte dei resoconti dell'epoca, poi, Napoleone Bonaparte non si aspettava certo un attacco il 14 giugno, viste le condizioni proibitive del campo di battaglia e visto anche che pochi giorni prima, il 9 giugno, si era combattuto casa per casa durante la battaglia di Montebello, la quale, dura e logorante per entrambi gli schieramenti, aveva causato ad austriaci e francesi numerose perdite umane.\nAnche per questo motivo le truppe francesi erano disperse sulla vasta pianura piemontese, in attesa di ulteriori ordini, e avrebbero potuto essere facilmente soverchiate da un attacco a sorpresa austriaco potente e ben organizzato; l'attacco ci fu, ma non sort\u00ec l'effetto desiderato, anzi si trasform\u00f2 in un vantaggio per i francesi. Il generale austriaco von Melas valut\u00f2 male il momento dell'attacco, in quanto il terreno era in pessimo stato e nel fango si faceva fatica a muoversi. Inoltre il comando austriaco perse molto tempo a fare transitare migliaia di soldati attraverso un'unica strada dalla testa di ponte di Alessandria verso Marengo, cosa che cre\u00f2 un grosso ingorgo, rallentando ancor di pi\u00f9 l'azione austriaca e permettendo quindi ai francesi di organizzarsi. Per paura poi di un improbabile attacco di Massena alle spalle, il comando austriaco commise il grave errore di spedire verso Acqui Terme, lungo la stessa strada per la quale gi\u00e0 transitavano le sue truppe, ma in senso contrario, i 2300 uomini della migliore divisione di cavalleria di cui disponeva, cio\u00e8 la \"Nimbsch\", togliendola di fatto dal campo di battaglia e garantendo cos\u00ec ai francesi il vantaggio di non dover affrontare questo corpo di cavalleria forte e specializzato.\nSi pu\u00f2 ben dire che, se il comando austriaco avesse agito senza la fretta di sconfiggere Napoleone proprio nella pianura di Marengo, ma avesse aspettato che il terreno fosse propizio, cio\u00e8 asciutto, o avesse attaccato l'esercito francese in un'altra zona favorevole all'uso delle sue cavallerie e delle sue artiglierie a pieni ranghi, gli esiti sarebbero stati probabilmente diversi.\nOrdine di battaglia.\nNella battaglia di Marengo si affrontarono circa 45.000 uomini, di cui una revisione storica ragionata attribuisce il numero totale dei sopravvissuti a 30.000 uomini poich\u00e9, a dispetto dei dati ufficiali, i morti furono circa 15.000 in totale. Infatti documenti originali attestano che anche dopo diversi anni i contadini della zona trovavano arando i campi ancora numerosi resti di cadaveri umani e cavalli, la qual cosa \u00e8 compatibile solo con un numero di vittime ben pi\u00f9 elevato di quelle citate dalle fonti ufficiali dell'epoca.\nL'Armata di riserva pose il proprio quartier generale a Torre Garofoli, localit\u00e0 tra Tortona e Alessandria. Era sotto il diretto comando del generale Napoleone, Primo Console. Berthier era stato nominato Comandante in Capo, mentre Dupont era il Capo di Stato Maggiore.\nL'armata all'inizio della battaglia era cos\u00ec composta:\n21\u00ba Reggimento Cacciatori a cavallo (350 uomini 4 squadroni)\n12\u00ba Reggimento Ussari (400 uomini 4 squadroni)\n1\u00ba Reggimento Ussari Cisalpini (150 uomini 1 squadrone)\n3\u00ba Reggimento Cavalleria (150 uomini 2 squadroni)\nL'esercito austriaco era comandato dal generale di cavalleria von Melas, con Capo di Stato Maggiore il generale maggiore Zach. Acquartierato nella citt\u00e0 di Alessandria, l'esercito, durante la prima fase della battaglia, usc\u00ec dalla citt\u00e0 fortificata in tre colonne.\nAvanguardia - Generale Quosdanovich\nColonna di destra - Generale O'Reilly\nColonna centrale - Generale Melas\nColonna di sinistra - Generale Ott\nLuoghi della battaglia.\nIl quartier generale di Napoleone.\nNel comune di Tortona, presso la frazione di Torre Garofoli, in Strada Comunale Cerca, era situato il quartier generale di Napoleone, un edificio di generose dimensioni costruito a mattoni pieni con torretta, ben conservato fino ai giorni nostri.. Questa costruzione \u00e8 stata al centro di un fitto andirivieni di ufficiali dal campo di battaglia e relativo ritorno per informare il Primo Console Napoleone sullo svolgimento della battaglia per tutto il 14 giugno 1800. La mattina del 15 giugno, inoltre, gli ufficiali austriaci si recarono al quartier generale di Napoleone a Torre Garofoli per trattare una prima bozza di armistizio con le vincenti truppe francesi e passarono quindi diverse ore impegnati nelle trattative con i generali francesi e Napoleone.\nIl platano di Napoleone.\nUscendo da Alessandria in direzione di Spinetta Marengo, poco prima del ponte sul fiume Bormida, si trova un platano che la tradizione vuole sia stato piantato nel 1800 da Napoleone per onorare i circa 2.000 soldati morti il giorno della battaglia e i 10.000 feriti di entrambi gli schieramenti, di cui 7.000 morirono successivamente a causa delle gravi ferite e infezioni che la medicina del tempo non poteva curare. Una targa vicino a questo platano ne attesta la storicit\u00e0. Esso ha oltre 200 anni ed \u00e8 alto circa 40 metri; le sue fronde coprono un'area di circa 400\u00a0m\u00b2 quando \u00e8 primavera/estate. L'albero \u00e8 di propriet\u00e0 del Comune di Alessandria e protetto dalla Sopraintendenza locale.\nIl Fontanone.\nIl Fontanone era una canale di irrigazione largo circa 4 metri, con argini spioventi, profondo circa 2 metri. Esso attraversava la pianura della zona della battaglia pressappoco da nord a sud, quindi all'incirca a sud da Frugarolo e a nord da Lobbi, passando per Marengo. I resti del Fontanone originario sono visibili oggigiorno solo in due punti. Il primo \u00e8 presso Marengo: l'alveo in secca del Fontanone originario si pu\u00f2 vedere proprio all'esterno del \"museo della battaglia di Marengo\", di fronte all'entrata principale, ma un poco a destra uscendo dal museo, e si presenta come un avvallamento largo 4 metri e lungo circa 12 metri, che \u00e8 appunto quel che rimane dell'ampio Fontanone prima dei lavori di sistemazione eseguiti agli inizi del secolo XX.\nIl secondo punto degno di interesse storico si trova nei pressi del paese di Lobbi, in via Enrico Franchini 15 (coordinate GPS: N 44\u00b056'20.00\" E 8\u00b042'20.00\"). Qui infatti si pu\u00f2 ancora vedere una costruzione ad archi parzialmente interrata a causa del passare degli anni, che era appunto una costruzione attigua al Fontanone di Lobbi, forse un lavatoio, con annesse parte delle sue rogge ancora oggi visibili. Comunque alcune fonti asseriscono che il canale del Fontanone, seppur ridimensionato nella portata d'acqua e in zona Castelceriolo anche nel percorso, \u00e8 a tutt'oggi semplicemente il canale di irrigazione attiguo al villaggio di Marengo, che prosegue fino oltre Casteceriolo, Lobbi e si getta poi, dopo alcuni chilometri, nel fiume Bormida: e infatti non potrebbe essere diversamente, perch\u00e9 questo canale riflette quasi esattamente, ad un moderno confronto topografico, la dislocazione del Fontanone originario.\nMemoria storica della battaglia.\nIl Marengo Museum, museo della battaglia.\nA Spinetta Marengo, frazione di Alessandria, sorge il Marengo Museum, situato all'interno di Villa Delavo. Il Museo della battaglia di Marengo \u00e8 il pi\u00f9 antico museo napoleonico al mondo, nato nel 1847 all'interno di Villa Delavo a Spinetta Marengo; racconta la preparazione politica e militare all'evento del 14 giugno 1800, e analizza le cause e gli effetti della battaglia, sia per l'Italia pre-unificazione sia per l'Europa intera. Ogni anno viene organizzata una rievocazione storica della battaglia di Marengo costituita da movimenti di truppe in costume, con la partecipazione dei club napoleonici italiani e francesi. Il museo possiede un parco recintato con al suo interno una cappella del milite ignoto contenente alcuni resti dei 2.000 soldati morti solo nella giornata del 14 giugno 1800 nella battaglia. Nel parco vi \u00e8 anche una colonna alta 4 metri con in cima un'aquila napoleonica dell'epoca della battaglia. Essa \u00e8 stata prima rimossa sotto la dominazione austriaca e poi ritrovata da Gabriele D'Annunzio non si sa come nella citt\u00e0 di Fiume e riposizionata nel 1922 nel parco del museo di Marengo durante il Regno d'Italia.\nImportanza di Marengo nella leggenda napoleonica.\nNapoleone rimase sempre legato al ricordo di Marengo, a cui fece spesso riferimento nel corso di altre battaglie come nello scontro di Friedland combattuto nel 1807, sempre il 14 giugno. Il 5 maggio 1821, a Sant'Elena il corpo dell'imperatore venne avvolto dall'aiutante Marchand nel mantello azzurro che egli aveva indossato a Marengo. In punto di morte, nel delirio, Napoleone avrebbe pronunciato sia il nome di Marengo che quello di Desaix e sembr\u00f2 rivivere la battaglia.\nDurante la battaglia di Waterloo fu pi\u00f9 volte sentito imprecare dai suoi sottoposti \"oh, se avessi qui il mio generale Desaix...lui s\u00ec che saprebbe come risolvere la situazione...\" poich\u00e9 gran parte del merito della vittoria francese a Marengo dipese dall'arrivo delle fresche truppe di Desaix, mentre a Waterloo Napoleone attese invano l'arrivo delle forze di Grouchy (che aveva con s\u00e9 un terzo dell'esercito francese). Per l'esigenza di ingrandire politicamente la sua vittoria a Marengo del 14 giugno 1800, Napoleone, tornato ad Alessandria nel 1805, fece replicare a migliaia di soldati la battaglia, curandone personalmente la regia, seduto con i vari ufficiali ancora vivi reduci della battaglia di cinque anni prima su una tribuna con la moglie Giuseppina nei pressi del villaggio di Marengo.\nIl Memoriale al generale Desaix.\nNel territorio di San Giuliano Vecchio, in via Don Nicola Buscaglia, nei pressi della zona chiamata gi\u00e0 ai tempi della battaglia \"Vigna Santa\", \u00e8 situato un piccolo memoriale dedicato al valoroso generale Desaix morto nella battaglia.. Il generale Louis Charles Antoine Desaix in base alle testimonianze d'epoca pi\u00f9 attendibili, \u00e8 stato ucciso da una pallottola di moschetto nella zona compresa fra Cascina Grossa, San Giuliano Vecchio e Torre Garofoli. Il generale \u00e8 stato ritrovato verso la sera del 14 giugno 1800 vestito solo di una camicia bianca, derubato degli altri indumenti, dal suo aiutante di campo il signor Savary e da questi trasportato avvolto in un mantello in groppa a un cavallo fino al quartier generale di Napoleone a Torre Garofoli.\nLa battaglia di Marengo in numismatica.\nIl \" marengo d'oro\" fu coniato dai francesi nel 1801 proprio per celebrare il buon esito della battaglia; si trattava di una moneta in oro del valore nominale di 20 franchi recante l'iscrizione \"l'Italie d\u00e9livr\u00e9e a Marenco\".\nLa battaglia di Marengo in cucina.\nIl \"pollo alla Marengo\", preparato con gamberi di fiume, uova e funghi, fu cucinato per Napoleone che era goloso di pollo; la tradizione vuole che, a corto di rifornimenti, il cuoco delle truppe francesi Dunand avesse optato per questa strana combinazione che il generale francese trov\u00f2 di suo gusto.\nL'oste si narra abbia preparato anche un dolce con le poche cose a disposizione in cucina. Infatti avendo a disposizione la farina di mais elabor\u00f2 un dolce che chiam\u00f2 \"polenta\", fatto anche con uvetta, pasta di mandorle e maraschino. Piacendo molto a Napoleone questo dolce si svilupp\u00f2 in Alessandria e successivamente (nel 1900) venne chiamato \"Polenta del Marengo\" e definitivamente brevettato.\nLa battaglia di Marengo in musica.\nLa battaglia di Marengo \u00e8 anche una composizione per pianoforte o organo del compositore francese Bernard Viguerie. Essa \u00e8 una musica descrittiva che narra, appunto, della Battaglia di Marengo: \u00e8 divisa in vari episodi spiegati da brevi testi. \u00c8 curioso notare ci\u00f2 che scrive Vigurie nella seconda pagina: \u00abSi esprimeranno li colpi di cannone stendendo il braccio destro e le due mani piatte sopra le tre ottave di basso per far suonare indistintamente tutte le note, e si sosterr\u00e0 il suono fin tanto che le vibrazioni siano quasi smorzate\u00bb.\nLa battaglia di Marengo inoltre fa da sfondo alla \"Tosca\" di Giacomo Puccini, che ne ricalca l'alternarsi dei momenti: buona parte del primo atto (a partire dall'aria del sagrestano \u00abTutta qui la cantoria...\u00bb e, particolarmente, il finale) ruota intorno alla preparazione e successivo svolgimento del \"Te Deum\" di ringraziamento per la presunta vittoria come annunciata dall'intempestivo dispaccio di von Melas; nel secondo atto, nel mezzo della drammatica scena della tortura di Cavaradossi, la successiva notizia della definitiva sconfitta degli austriaci, segna l'acme ed il successivo sciogliersi dell'azione scenica (aria: \u00abVittoria, vittoria...\u00bb di Cavaradossi)."}
{"id": "39449", "revid": "79968", "url": "https://it.wikipedia.org/wiki?curid=39449", "title": "Indirizzo IP", "text": "In informatica e nelle telecomunicazioni, un indirizzo IP (dall'inglese Internet Protocol address) \u00e8 un numero del pacchetto IP che identifica univocamente un dispositivo detto \"host\" collegato a una rete informatica che utilizza l'Internet Protocol come protocollo di rete per l'instradamento/indirizzamento, inserito dunque nell'intestazione (\"header\") del datagramma IP per l'indirizzamento tramite appunto il protocollo IP. Esso equivale all'indirizzo stradale o al numero telefonico, infatti sono informazioni complete e univoche a livello mondiale, similmente all'indirizzo IP.\nViene assegnato a un'interfaccia (ad esempio una scheda di rete) che identifica l'host di rete, che pu\u00f2 essere un personal computer, un palmare, uno \"smartphone\", un \"router\", o anche un elettrodomestico. Va considerato, infatti, che un \"host\" pu\u00f2 contenere pi\u00f9 di una interfaccia: ad esempio, un router ha diverse interfacce (minimo due) per ognuna delle quali occorre un indirizzo IP.\nComposizione e formati.\nL'indirizzo IP si compone di due parti: indicatore di rete (Net_ID) e indicatore di host (Host_ID).\nCon l'introduzione del CIDR \u00e8 possibile creare sottoreti, a differenza del sistema a classi, che prevedeva il rispetto delle reti imposte con conseguente spreco di indirizzi IP.\nCon lo scopo di ridurre la necessit\u00e0 di indirizzi IP, sono stati assegnati tre blocchi di indirizzi IP per le reti private, classe A, classe B e classe C. Se un'organizzazione decide di utilizzare uno di questi IP, non ha bisogno di coordinarsi con ICANN o con qualsiasi altro registro Internet.\nIPv4.\nL'indirizzo IPv4 \u00e8 costituito da 32 bit (4 byte) suddiviso in 4 gruppi da 8 bit (1 byte), separati ciascuno da un punto (notazione \"dotted\", es. 11001001.00100100.10101111.00001111). Ciascuno di questi 4 byte \u00e8 poi convertito in formato decimale di pi\u00f9 facile identificazione, che semplifica la lettura e la memorizzazione da parte di noi umani, (quindi ogni numero varia tra 0 e 255 essendo 2=256, ovvero le combinazioni disponibili ci dicono quanti numeri possiamo utilizzare in ogni gruppo identificato dal punto). Un esempio di indirizzo IPv4 \u00e8 172.16.254.1 che corrisponde a una notazione binaria.\nNello standard IPv4 (Internet Protocol versione 4), essendo costituito da 32 bit, le combinazioni utilizzabili sono 2 pari a circa 4 miliardi. All'inizio, 1981, sembravano tanti, tuttavia oggi sono pochi poich\u00e9 se ognuno di noi ha diversi dispositivi connessi a internet, questi avranno degli indirizzi IP univoci. Basti pensare che molte persone posseggono uno smartphone, un computer e una smart TV, quindi 3 indirizzi IP. Sono quindi state identificate delle soluzioni, ad esempio separare degli \"indirizzi privati\" assegnati nelle LAN, al cui interno sono identificati univocamente, ma il router ha un indirizzo pubblico, i rimanenti non sono visti dall'esterno. Questa soluzione \u00e8 generalmente utilizzata dalle imprese. L'altra soluzione \u00e8 passare a un nuovo standard: IPv6.\nIPv6.\nL'indirizzo IPv6 \u00e8 costituito da 128 bit (16 byte), viene descritto da 8 gruppi di 4 cifre esadecimali che rappresentano 2 byte ciascuno (quindi ogni numero varia tra 0 e 65535) separati dal simbolo \"due punti\". Un esempio di indirizzo IPv6 \u00e8 2001:0DB8:0000:0000:0000:0000:0000:0001, che pu\u00f2 essere abbreviato in 2001:DB8::1 (i due punti doppi rappresentano la parte dell'indirizzo che \u00e8 composta di soli zeri consecutivi. Si pu\u00f2 usare una sola volta, per cui se un indirizzo ha due parti composte di zeri la pi\u00f9 breve andr\u00e0 scritta per esteso).\nI dispositivi connessi a una rete IPv6 ottengono un indirizzo di tipo unicast globale, vale a dire che i primi 48 bit del suo indirizzo sono assegnati alla rete a cui esso si connette, mentre i successivi 16 bit identificano le varie sottoreti a cui l'host \u00e8 connesso. Gli ultimi 64 bit sono ottenuti dall'indirizzo MAC dell'interfaccia fisica.\nNello standard IPv6 (Internet Protocol versione 6), essendo costituito da 128 bit, le combinazioni utilizzabili sono 2, per un totale di 3,4*10 indirizzi, pari a circa 7*10 indirizzi IP per ogni metro quadrato di superficie terrestre. A oggi ipotizziamo sufficiente, anche se non si \u00e8 ancora passati totalmente all'IPv6.\nTipologie.\nIndirizzi statici.\nGli indirizzi statici vengono utilizzati per identificare dispositivi semi-permanenti con indirizzo IP permanente. Server, stampanti di rete ecc. utilizzano tipicamente questo metodo di indirizzamento. Tipicamente si pu\u00f2 ricorrere anche a un'assegnazione statica anzich\u00e9 dinamica per dispositivi di rete non permanenti se il numero di host della sottorete \u00e8 contenuto e/o per motivi di sicurezza potendo tenere sotto controllo le azioni di ciascun host e del relativo utente.\nSul fronte della sicurezza informatica l'assegnazione di un IP statico rende per\u00f2 il dispositivo pi\u00f9 soggetto ad attacchi informatici.\nL'indirizzo statico pu\u00f2 essere configurato direttamente sul dispositivo, oppure come parte di una configurazione DHCP che associa all'Indirizzo MAC il corrispondente indirizzo IP statico.\nIndirizzi dinamici.\nGli indirizzi dinamici sono utilizzati per identificare dispositivi non permanenti in una LAN. Un server presente nella LAN assegna dinamicamente e automaticamente l'indirizzo scegliendolo casualmente da un range preimpostato. Si pu\u00f2 scegliere l'intervallo di indirizzi a seconda del numero delle utenze della rete impostando la maschera di sottorete, ossia dicendo al server DHCP quanti bit dell'indirizzo sono assegnabili dinamicamente a ogni singolo client che fa accesso. Per esempio, se la netmask ha valore 255.255.255.0 (dove ogni blocco separato da puntini denota un gruppo di 8 bit) solo gli ultimi 8 bit sono assegnabili agli host.\nI fornitori di connessione internet (Internet Service Provider, ISP), per esempio, utilizzano un numero variabile di indirizzi assegnabili per una vasta clientela Questo sistema viene utilizzato soprattutto per gli accessi dial-up, Wi-fi o in qualsiasi altro accesso temporaneo permettendo, per esempio a un computer portatile, di connettersi a un'ampia variet\u00e0 di servizi senza la necessit\u00e0 di conoscere i dettagli di indirizzamento di ogni rete.\nLa gestione internazionale.\nGli indirizzi IP pubblici e i range di indirizzi sono rilasciati e regolamentati dall'ICANN tramite una serie di organizzazioni delegate. A causa della saturazione dello spazio di IPv4 l'ICANN ha proceduto alla definizione di una nuova versione del protocollo IP: IPv6.. Tale versione \u00e8 basata su indirizzi a 128 bit anzich\u00e9 a 32, ci\u00f2 permetter\u00e0 l'assegnazione di un numero maggiore di indirizzi\nLa difficile implementazione a livello globale dell'IPv6 ha portato all'introduzione di nuovi concetti, che hanno rivoluzionato la teoria e la pratica delle reti. Vanno citati l'abbandono del concetto di classi di indirizzi IP e il conseguente utilizzo sempre maggiore di indirizzi classless (privi del concetto di classe), la maschera di sottorete, la riorganizzazione gerarchica degli indirizzi mediante utilizzo massivo di Network address translation (NAT).\nAssegnazione e funzioni.\nLa parte Net_ID degli indirizzi \u00e8 assegnata dall'ICANN mentre l'assegnazione della parte Host_ID \u00e8 delegata al richiedente che eventualmente pu\u00f2 suddividerla ulteriormente per la creazione di altre sottoreti logiche (subnetting) evitando duplicazioni e sprechi di indirizzi.\nGli indirizzi IP possono essere assegnati in maniera permanente (per esempio un server che si trova sempre allo stesso indirizzo) oppure in maniera temporanea, da un intervallo di indirizzi disponibili. In particolare l'assegnazione dell'Host_Id pu\u00f2 essere di due tipi: dinamica oppure statica.\nAssolve essenzialmente due funzioni: identificare un dispositivo sulla rete e di conseguenza fornire il percorso per essere raggiunto da un altro terminale o dispositivo di rete in una comunicazione dati a pacchetto.\nI servizi correlati.\nSistemi di risoluzione dei nomi.\nPer rendere maggiormente user-friendly la tecnologia IP sono stati implementati alcuni servizi di risoluzione dei nomi, cio\u00e8 che associano un nome leggibile a un determinato indirizzo.\nDNS (Domain Name System).\nIl DNS \u00e8 un servizio di directory utilizzato per la risoluzione dei nomi dei server da indirizzi logici e testuali (URL) in indirizzi IP. Questa funzione \u00e8 essenziale per l'usabilit\u00e0 di Internet, visto che gli esseri umani hanno pi\u00f9 facilit\u00e0 a ricordare nomi testuali, mentre i dispositivi di instradamento (interfacce di rete e router di livello 2 e superiore) lavorano su indirizzi binari. Permette inoltre a una qualsiasi entit\u00e0 di cambiare o riassegnare il proprio indirizzo IP, senza dover notificare tale cambiamento a nessuno, tranne che al proprio server DNS di riferimento.\nUn'altra delle peculiarit\u00e0 del DNS \u00e8 quella di consentire, ad esempio a un sito web, di essere ospitato su pi\u00f9 server (ognuno con il proprio indirizzo IP), con una conseguente divisione del carico di lavoro.\nAd esempio si pu\u00f2 vedere come viene risolto codice_1 qui.\nOgni suffisso (o classe) finale degli indirizzi IP, detta \"Top Level Domain\", \u00e8 associata a una e una sola autorit\u00e0, delegata direttamente dall'ICANN (ex IANA) col compito di gestire tutte le attivit\u00e0 relative alla registrazione e al mantenimento dei nomi con un certo dominio. \nPer i domini nazionali (\"Country Code\") esiste una autorit\u00e0 designata per ogni Paese, che per l'Italia \u00e8 il sito Registro .it, gestito dal Consiglio Nazionale delle Ricerche.\nPer vari domini di primo livello come questi, la registrazione dei siti web \u00e8 una procedura completamente automatica che inizia e si conclude interamente via Internet, e priva di passaggi manuali o cartacei. I tempi di attivazione divengono molto rapidi, quanto quelli di indicizzazione del nuovo sito fra i risultati di un motore di ricerca, operazioni che al limite si possono ripetere in contemporanea.\nWINS.\nNato dalla azienda Microsoft \u00e8 l'implementazione del protocollo NetBIOS per risolvere nomi in reti locali, presente in tutti i sistemi operativi Windows. Da Windows 2000 fa parte di Active Directory.\nServizi tecnici.\nNAT.\nIl NAT (\"Network Address Translation\", Traduzione indirizzi di rete) \u00e8 un servizio che permette a pi\u00f9 dispositivi di condividere un unico indirizzo IP potendo cos\u00ec mettere in comunicazione diverse reti. Questa funzione \u00e8 compito dei router. Utilizzando questa funzionalit\u00e0 si ha distinzione tra indirizzo IP pubblico e indirizzo IP privato.\nARP.\nL'indirizzo IP in formato numerico, una volta raggiunta la sottorete finale di destinazione, deve essere poi convertito in indirizzo MAC locale per l\"'instradamento diretto\". Di tale risoluzione si occupa il protocollo ARP.\nConoscere l'indirizzo in uso.\nPer conoscere il proprio indirizzo IP, maschera di sottorete e gateway in qualsiasi sistema operativo Unix-like (come nei sistemi Linux o in macOS) \u00e8 sufficiente aprire una shell e digitare il comando ifconfig (o ipconfig, a seconda della distribuzione in uso).\nNei sistemi operativi Microsoft Windows, invece, con il comando ipconfig, dal prompt dei comandi, si possono avere le informazioni desiderate. Tale comando non \u00e8 sempre gi\u00e0 installato. Nel caso non lo fosse gi\u00e0, per installarlo si deve eseguire un doppio click sul file suptools.msi nella cartella \\Support\\Tools nel CD di installazione.\nMediante il \"ping\" e il \"traceroute\" (comandi del DOS, oppure programmi scritti in altri linguaggi) viene inviato un pacchetto \"di prova\" per misurare rispettivamente il tempo di risposta e il percorso geografico della connessione attiva.\nChi naviga utilizzando un router, usando tali comandi visualizzer\u00e0 le informazioni relative alla propria rete privata. Le informazioni riguardo all'IP pubblico (assegnato al router) sono disponibili nel pannello di configurazione del router stesso oppure \u00e8 possibile visualizzarlo tramite un sito apposito."}
{"id": "39450", "revid": "2", "url": "https://it.wikipedia.org/wiki?curid=39450", "title": "S\u00f8ren Aabye Kierkegaard", "text": ""}
{"id": "39454", "revid": "1543377", "url": "https://it.wikipedia.org/wiki?curid=39454", "title": "Me (mitologia)", "text": "I me sono, nella mitologia sumera, delle forze impersonali che concorrono, insieme con gli Dei, a garantire l'ordine dell'universo. \nI \"me\" definiscono energie, stati o azioni create da forze Divine, capaci di mantenersi in esistenza ed in moto continuo grazie ad una forza propria, indipendente ed a s\u00e9 stante.\nHanno origine divina, e descrivono le regole e le leggi divine che stanno a fondamento dell'uomo, del suo divenire e della sua civilt\u00e0.I \"me\" erano circa cento, ma a causa dello stato di conservazione non sempre perfetto delle testimonianze a noi giunte, siamo in grado di elencarne solo meno di 70.\nNella mitologia, i \"me\" sono custoditi dal dio degli oceani Enki, il quale, in un momento di ebbrezza, li cede alla dea Inanna, nipote di Enlil, suo fratellastro e superiore a tutti gli dei sulla terra. Ella, dopo aver superato molti ostacoli, ne fa dono ai suoi protetti, gli abitanti della citt\u00e0 di Uruk, grazie ai quali essi accrescono il benessere e la prosperit\u00e0 della citt\u00e0.\nI \"me\" non sono delle regole di vita; rappresentano quell'insieme di caratteristiche che rendono il mondo quello che \u00e8. Come si vedr\u00e0 infatti, essi sono indifferentemente positivi e negativi; non vogliono definire un comportamento morale, ma riunire in s\u00e9 tutto ci\u00f2 che costituisce l'essenza stessa delle cose e degli uomini.\nEssi sono:"}
{"id": "39457", "revid": "124139632", "url": "https://it.wikipedia.org/wiki?curid=39457", "title": "Impero di Kanem-Bornu", "text": "Impero di Kanem-Bornu \u00e8 una definizione convenzionale usata dagli storici per identificare due forme statali successive, sviluppatesi in Africa centrale a partire dall'VIII secolo d.C., che, sotto diverse forme, governarono l'area intorno al Lago Ciad fino all'avanzata degli eserciti coloniali europei alla fine del XIX secolo. Nel suo momento di maggiore splendore (intorno al 1200), l'Impero Kanem-Bornu copriva un'area che comprendeva la moderna Libia meridionale, il Ciad, il nord-est della Nigeria, il nord del Camerun e la parte orientale del Niger.\nLa principale fonte storiografica sulla storia dei due imperi di Kanem e di Bornu, e del popolo Kanuri a partire dal \"Mai\" Dunama Dibbalemi in poi, \u00e8 costituita dal \"Diwan\" (Cronache Reali), scoperto nel 1850 dall'archeologo tedesco Heinrich Barth.\nL'Impero Kanem.\nL'impero originario era chiamato Kanem e si costitu\u00ec da una coalizione di regni, principalmente di etnia Tebu, sulla sponda settentrionale del Lago Ciad, al centro delle vie commerciali che univano l'Africa sub-sahariana al medio oriente. Nel 1075 d.C. la prima dinastia pagana dei Duguwa fu sostituita, in seguito alla penetrazione dell'Islam nella regione, dalla dinastia Sayfawa, che islamizz\u00f2 la corte imperiale, e diede il via al periodo di maggior splendore dell'impero. \nL'espansione maggiore ebbe luogo sotto il regno del \"Mai\" (re) Dunama Dibbalemi della dinastia Sayfawa (o Sewufa), che regn\u00f2 dal 1221 al 1259. Questi fu il primo in assoluto a convertirsi all'Islam e dichiar\u00f2 il \"jih\u0101d\" nei confronti delle trib\u00f9 confinanti, iniziando cos\u00ec un lungo periodo di conquiste. Dopo avere consolidato i propri territori intorno al Lago Ciad, attacc\u00f2 a nord il Fezzan (Libia) e ad ovest gli Stati hausa (Nigeria). \nQuesta espansione aveva lo scopo di proteggere le vie di comunicazione con il nord. La crescita del commercio fu seguita dalla crescita dell'impero Kanuri. In cambio di tessuti, sale, minerali e schiavi, ricevevano rame, armi e cavalli. All'apice del loro potere i Kanuri controllavano una vasta area dell'Africa settentrionale, attraverso la quale dovevano passare tutti i commerci rivolti al Nordafrica. La cultura dei Kanuri \u00e8 cambiata con il migliorare delle condizioni economiche, gradualmente il nomadismo ha lasciato posto alla creazione di centri urbani stabili, come Njimi, prima capitale dell'impero.\nIl Regno del Bornu.\nIn seguito alla morte di Dunama Dibbalemi, rivalit\u00e0 interne iniziarono a minacciare seriamente la stabilit\u00e0 dell'impero. Nonostante questo, all'inizio del XV secolo la dinastia Sefuwa cambi\u00f2 locazione geografica governando il regno di Bornu, situato ad ovest del Lago Ciad; solo nel XVI secolo, per\u00f2, il regno riacquist\u00f2 la propria potenza. Il regno di Mai Ali Gaji (1497 - 1515) pose fine alle divisioni interne, il suo esercito riconquist\u00f2 la vecchia capitale Njima alla dinastia ribelle Bulala, stabilendo per\u00f2 la nuova capitale a Ngazargamu. Questa crescita del regno coincise con il collasso dell'Impero Songhai, che ne prepar\u00f2 i presupposti.\nI Kanuri aumentarono il proprio potere sotto il regno del Mai Idris Alooma (1575-1610) ristabilendo la propria autorit\u00e0 nell'area del Fezzan e nelle terre Hausa grazie a un esercito armato di moschetti acquistati dagli Ottomani. Idris Alawma era un fervente musulmano, credeva di dovere diffondere l'Islam in Africa e lanci\u00f2 numerosi jih\u0101d interni per convertire gli \"infedeli\". Pose inoltre le basi politiche ed amministrative di un impero destinato a durare ancora 250 anni.\nL'Impero si indebol\u00ec dopo il 1840 a causa della minaccia data dal crescente potere dell'Impero Fulani, ad ovest; l'arrivo delle potenze colonizzatrici Europee fu il colpo finale. Il cuore del regno, ad ovest del lago Ciad, fu incluso, dal 1893, nella Nigeria Britannica, mentre i territori ad est del bacino del Ciad furono assorbiti nel Regno Wadai nel 1846, per entrare infine a far parte dell'Africa Equatoriale Francese nel 1891."}
{"id": "39459", "revid": "2056951", "url": "https://it.wikipedia.org/wiki?curid=39459", "title": "Ciad (lago)", "text": "Il lago Ciad (in inglese \"Lake Chad\", in francese \"Lac Tchad\") \u00e8 un lago poco profondo, situato nella parte centro-settentrionale dell'Africa, sui confini di Ciad, Camerun, Niger e Nigeria, nell'area del Sahel, una regione a sud del deserto del Sahara. \u00c8 alimentato dal fiume Chari, che vi apporta il 95% dell'acqua (mediamente 40 miliardi di metri cubi annui, il 95% dei quali si perdono in evaporazione). Il lago \u00e8 endoreico, ossia \u00e8 privo di emissari.\nStoria.\nIl lago ha cambiato pi\u00f9 volte la sua dimensione negli ultimi 40.000 anni, arrivando anche a sparire del tutto durante l'ultima glaciazione.\nIntorno al 7.000 a.C., durante il neolitico subpluviale, il lago Ciad raggiunse al suo picco una dimensione approssimativa di 400.000\u00a0km quadrati ed una profondit\u00e0 massima di 138 metri, diventando il lago MegaChad. L\u2019antico lago si estendeva oltre l\u2019area dove \u00e8 oggi situato il deserto del Tener\u00e8 e la depressione di Bod\u00e8l\u00e8, sviluppando un clima da savana. Questo accadde perch\u00e9 i monsoni si erano spostati pi\u00f9 a nord e perch\u00e9 l'asse di rotazione terrestre era leggermente diverso da quello attuale ed il perielio a quell'epoca avveniva a luglio, causando un incremento massiccio nelle precipitazioni che perdur\u00f2 per alcuni millenni, rendendo possibile lo sviluppo di fiumi e villaggi.\nA partire dal 3.900 a.C. le pianure e i fiumi del Sahara cominciarono ad inaridirsi, spezzando il gigante MegaChad in tre laghi pi\u00f9 piccoli: il Bod\u00e9l\u00e9, il Fitri e, per l'appunto, il Ciad. I primi due scomparvero quando il clima si inarid\u00ec ulteriormente.\nDimensioni.\nLa dimensione del lago, proprio perch\u00e9 privo di emissari, \u00e8 variabile e dipende dalle precipitazioni sugli altopiani circostanti il bacino e dalle temperature nel Sahel; le fluttuazioni di queste variabili determinano cambiamenti drastici nelle dimensioni del lago, che variano da 9\u00a0800\u00a0km\u00b2 nella stagione secca ai 25\u00a0500\u00a0km\u00b2 al termine della stagione delle piogge.\nLe dimensioni variano inoltre di anno in anno; nel 1870 l'estensione del lago raggiunse i 28\u00a0000\u00a0km\u00b2 mentre nel 1908 non super\u00f2 i 12\u00a0700\u00a0km\u00b2. Negli anni quaranta e cinquanta rimase di dimensioni modeste, ma raggiunse i 26\u00a0000\u00a0km\u00b2 nel 1963. Le siccit\u00e0 degli ultimi anni sessanta, degli anni settanta e ottanta fecero nuovamente s\u00ec che si rimpicciolisse. Nel 2000 era arrivato a coprire solo 1\u00a0500\u00a0km\u00b2. \nDal 1962 al 2014, le acque si sono abbassate di quattro metri, riducendo la superficie del 90%. Questo a causa della diminuzione delle precipitazioni e dell'utilizzo in continuo aumento di acqua per l'irrigazione, prelevata dal lago o dai suoi affluenti, il maggiore dei quali \u00e8 il sistema di lagune di Chari. Essendo poco profondo (solo 7 metri nel punto pi\u00f9 profondo, con una profondit\u00e0 media di 1,50 metri), la sua dimensione \u00e8 molto sensibile al cambiamento di profondit\u00e0 media e, di conseguenza, ha forti variazioni stagionali.\nRilevanza economica e sociale.\nIl lago \u00e8 molto importante a livello ecologico, sociale ed economico: esso assicura infatti risorse idriche a pi\u00f9 di 20 milioni di persone che vivono nei paesi che circondano il bacino. Per questo motivo, la FAO e la Commissione del bacino del Lago Ciad hanno stanziato dei finanziamenti per effettuare delle opere idrauliche volte ad aumentare la capacit\u00e0 del lago. Tra le ipotesi in campo, vi sono la deviazione del fiume Ubangi nel Chari, al fine di aumentare la portata di quest'ultimo."}
{"id": "39462", "revid": "161273", "url": "https://it.wikipedia.org/wiki?curid=39462", "title": "Aurora polare", "text": " \nL'aurora boreale, spesso denominata aurora polare o australe a seconda che si verifichi rispettivamente nell'emisfero nord o sud, \u00e8 un fenomeno ottico dell'atmosfera terrestre, caratterizzato principalmente da bande luminose di un'ampia gamma di forme e colori rapidamente mutevoli nel tempo e nello spazio, tipicamente di colore rosso-verde-azzurro, detti \"archi aurorali\", causato dall'interazione di particelle cariche (protoni ed elettroni) di origine solare (vento solare) con la ionosfera terrestre (atmosfera tra i ): tali particelle eccitano gli atomi dell'atmosfera che diseccitandosi in seguito emettono luce di varie lunghezze d'onda.\nStoria.\nIl 28 agosto 1859 vennero avvistate alcune aurore lungo una vasta area del territorio americano. Nei centri scientifici di tutto il mondo, la strumentazione sub\u00ec forti e inspiegabili variazioni e correnti spurie si formarono nelle linee telegrafiche.\nIl giorno seguente, l'astronomo inglese Richard Christopher Carrington not\u00f2 un gruppo di macchie solari di dimensioni insolitamente grandi, dal quale partiva un lampo di luce biancastra, che dopo qualche ora produsse una seconda ondata di aurore di grande intensit\u00e0. Con la \"Grande Aurora\" del 1859, i modelli di spiegazione dei fenomeni di attivit\u00e0 solare si evolvettero rapidamente e le antiche ipotesi di lampi ad alta quota, o di luce riflessa da iceberg vennero sostituite da quelle pi\u00f9 attinenti agli eventi solari e alla perturbazione.\n\u00c8 stimato che tempeste di tale intensit\u00e0 capitino ogni 500 anni. L'ultimo evento di un'intensit\u00e0 pari alla met\u00e0 di quella del 1859 \u00e8 accaduto nel 1960 provocando interruzioni radio in tutto il pianeta. Gli esperti ritengono che i costi di una eventuale super tempesta potrebbero essere paragonabili a quelli di un grande terremoto, nel caso dovessero mancare le opportune contromisure, come procrastinare alcune attivit\u00e0 delicate svolte dai satelliti, spostare le rotte aeree, individuare in anticipo gli elementi vulnerabili delle reti.\nL'attivit\u00e0 magnetica solare, e quindi anche la formazione di macchie solari, varia ciclicamente ogni undici anni. Nel mese di gennaio del 2008 \u00e8 iniziato il nuovo ciclo quindi \u00e8 lecito attendersi per i prossimi anni un incremento di attivit\u00e0. Negli ultimi undici anni, gli studiosi hanno rilevato circa brillamenti e nubi di plasma fuoriusciti dalla superficie solare.\nIn Italia la visibilit\u00e0 delle aurore boreali \u00e8 abbastanza rara, ma nella notte tra il 17 e il 18 novembre 1848 il fenomeno fu talmente intenso ed esteso da essere visibile anche a basse latitudini. A Napoli fu osservato dagli astronomi dell'Osservatorio Astronomico di Capodimonte e da Mario Patrelli, direttore dell'Osservatorio di Marina; inoltre il pittore Salvatore Fergola realizz\u00f2 due dipinti proprio dall'Osservatorio di Capodimonte. A Roma il fenomeno ebbe grande eco, come testimonia l'articolo pubblicato sulla rivista \"L'album\" che descrive in dettaglio l'evento astronomico e la sorpresa dei romani.\nDescrizione.\nCom'\u00e8 fatta.\nLa forma di un'aurora polare \u00e8 molto varia. Archi e brillanti raggi di luce iniziano da sopra la superficie terrestre e si estendono verso l'alto lungo il campo magnetico, per centinaia di chilometri. Gli archi possono essere molto sottili, anche solo 100 metri, pur estendendosi da orizzonte a orizzonte. Possono essere quasi immobili e poi, come se una mano fosse passata su una lunga tenda, iniziare a muoversi e torcersi. Dopo la mezzanotte, l'aurora pu\u00f2 prendere una forma a macchie e ognuna delle macchie spesso lampeggia pi\u00f9 o meno ogni 10 secondi, ed \u00e8 di un giallo verdognolo, ma a volte i raggi possono diventare rossi (al massimo gialli) in cima e lungo il bordo inferiore. In occasioni molto rare, la luce del sole pu\u00f2 colpire la parte superiore dei raggi creando un debole colore blu. Ancora pi\u00f9 raramente (una volta ogni 10 anni o pi\u00f9) l'aurora pu\u00f2 essere rosso sangue. Questo \u00e8 dissipato come radiazione infrarossa o trasportato via dai forti venti dell'alta atmosfera bassa, senza essere troppo direzionabile, che forse \u00e8 la cosa che vorrebbero gli agenti atmosferici, ma l'Aurora resiste a questo genere di cose, ma gli impulsi freddi la sviano, va altres\u00ec detto che la si pu\u00f2 osservare anche durante una sera d'estate.\nVisibilit\u00e0.\nA causa della geometria del campo magnetico terrestre, le aurore sono visibili in due ristrette fasce attorno ai poli magnetici della Terra, che sono molto vicini tra loro, ma danno alle Aurore che hanno intorno, il nome di Ovali Aurorali. Le aurore visibili a occhio nudo sono prodotte dagli elettroni, mentre quelle di protoni possono essere osservate solo con l'ausilio di particolari strumenti, sia da terra sia dallo spazio, tuttavia bisogna essere nel raggio norvegese, se la si vuole osservare da questa posizione. Spesso l'aurora polare \u00e8 visibile anche in zone meno vicine ai poli, come la Scozia, o molte zone della penisola scandinava, ma non vuol dire che si possa vedere, tutta intera, bisogna andare alla fonte di essa, per osservare i suoi variopinti colori, che a seconda di quanto gli sei lontano cambiano. Aurore pi\u00f9 intense e frequenti ci sono solo durante i periodi di intensa e lavica attivit\u00e0 solare, il che capita in periodi in cui campi magnetici interplanetari pu\u00f2 presentare notevoli variazioni in intensit\u00e0 e direzione, aumentando la possibilit\u00e0 di un accoppiamento (riconnessione magnetica) con il campo magnetico terrestre.\nCome detto, in Italia la visibilit\u00e0 delle aurore boreali \u00e8 abbastanza rara, ma risultano occasionalmente osservabili, soprattutto dalla porzione settentrionale della penisola.\nSuoni.\nA volte, durante l'apparizione di un'aurora, si possono udire suoni che somigliano a sibili. Si tratta di suoni elettrofonici, un fenomeno che si pu\u00f2 manifestare, sebbene molto pi\u00f9 raramente, anche durante l'apparizione di bolidi. L'origine di questi suoni non \u00e8 ancora chiara: si ritiene che essi siano dovuti a perturbazioni del campo magnetico terrestre locale, causate da un'aumentata ionizzazione dell'atmosfera sovrastante.\nLe aurore polari sono spesso accompagnate anche da emissioni radio nella banda VLF, note con il nome di \u00abaural chorus\u00bb. Poich\u00e9 le frequenze di questi segnali sono dell'ordine dei chilohertz, quindi sono frequenze audio, essi possono essere convertiti in audio mediante l'impiego di un apposito ricevitore. Il suono ottenuto assomiglia a un coro di uccelli, da cui il nome dato a questo tipo di emissioni.\nCause.\nL'origine dell'aurora si trova sul Sole, che dista 149 milioni di chilometri dalla Terra. La comparsa di un grande gruppo di macchie solari \u00e8 la prima avvisaglia di un'attivit\u00e0 espulsiva di massa coronale intensa. Le particelle energetiche emesse dal Sole viaggiano nello spazio formando il vento solare. Questo si muove attraverso lo spazio interplanetario (e quindi verso la Terra, che pu\u00f2 raggiungere in 50 ore) con delle velocit\u00e0 tipicamente comprese tra i 400 e gli , trascinando con s\u00e9 parte del campo magnetico solare (campo magnetico interplanetario). Il vento solare, interagendo con il campo magnetico terrestre detto anche magnetosfera, lo distorce creando una sorta di \"bolla\" magnetica, di forma simile a una cometa.\nLa magnetosfera terrestre funziona come uno scudo, schermando la Terra dall'impatto diretto delle particelle cariche (plasma) che compongono il vento solare. In prima approssimazione queste particelle \"scivolano\" lungo il bordo esterno della magnetosfera (magnetopausa) e passano oltre la Terra. In realt\u00e0, a causa di un processo noto come riconnessione magnetica (il campo magnetico interplanetario punta in direzione opposta a quello terrestre), il plasma del vento solare pu\u00f2 penetrare dentro la magnetosfera e, dopo complessi processi di accelerazione, interagire con la ionosfera terrestre, depositando immense quantit\u00e0 di protoni ed elettroni nell'alta atmosfera, e dando luogo, in tal modo, al fenomeno delle aurore. \u00c8 da notare che le zone artiche, possedendo una protezione magnetica minore, risultano le pi\u00f9 esposte a questo fenomeno e spesso, per qualche giorno dopo l'evento, l'ozono si riduce circa del cinque per cento.\nLe aurore sono pi\u00f9 intense quando sono in corso tempeste magnetiche causate da una forte attivit\u00e0 delle macchie solari. La distribuzione dell'intensit\u00e0 delle aurore in altitudine mostra che si formano prevalentemente ad un'altitudine di 100\u00a0km sopra la superficie terrestre. Sono in genere visibili nelle regioni vicine ai poli, ma possono occasionalmente essere viste molto pi\u00f9 lontano, fino a 40\u00b0 di latitudine.\nLe particelle che si muovono verso la Terra colpiscono l'atmosfera attorno ai poli formando una specie di anello, chiamato l'ovale aurorale. Questo anello \u00e8 centrato sul polo magnetico (spostato di circa 11\u00b0 rispetto dal polo geografico) e ha un diametro di 3 000\u00a0km nei periodi di quiete, per poi crescere quando la magnetosfera \u00e8 disturbata. Gli ovali aurorali si trovano generalmente tra 60\u00b0 e 70\u00b0 di latitudine nord e sud.\nLa fisica dell'aurora.\nL'aurora \u00e8 formata dall'interazione di particelle ad alta energia, in genere protoni ed elettroni, con gli atomi neutri dell'alta atmosfera terrestre. Queste particelle possono eccitare, tramite collisioni, gli elettroni di valenza dell'atomo neutro. Dopo un intervallo di tempo caratteristico, tali elettroni ritornano al loro stato iniziale, emettendo fotoni (particelle di luce). Questo processo \u00e8 simile alla scarica al plasma di una lampada al neon.\nI particolari colori di un'aurora dipendono da quali gas sono presenti nell'atmosfera, dal loro stato elettrico e dall'energia delle particelle che li colpiscono. L'ossigeno atomico \u00e8 responsabile del colore verde (lunghezza d'onda ) e l'ossigeno molecolare per il rosso (). L'azoto causa il colore blu."}
{"id": "39463", "revid": "2175", "url": "https://it.wikipedia.org/wiki?curid=39463", "title": "Aurora australe", "text": ""}
{"id": "39467", "revid": "2455", "url": "https://it.wikipedia.org/wiki?curid=39467", "title": "Sede apostolica", "text": ""}
{"id": "39468", "revid": "889336", "url": "https://it.wikipedia.org/wiki?curid=39468", "title": "Concerto brandeburghese n. 1", "text": "Il Primo Concerto brandeburghese (BWV 1046) presenta un organico strumentale molto particolare: un gruppo di fiati (2 corni da caccia, 3 oboi e fagotto) e un gruppo di archi (\"violino piccolo\", 2 violini, viola, violoncello, violone grosso e cembalo). La presenza del \"violino piccolo\" indica l'intenzione di Bach di imitare lo stile francese tipico di molta musica tedesca dell'epoca, riconducibile all'ampio uso delle musiche di danza allora trionfanti alla corte di Versailles: anche questo Primo brandeburghese si conclude infatti con una suite di danze, modificando la struttura del concerto.\nQuesta composizione presenta una tipica struttura \"di gruppo\", variata dai leggeri interventi del violino piccolo in veste solistica. Con struttura \"di gruppo\" si intende la rigorosa contrapposizione del gruppo degli archi a quello dei fiati, distinti, questi ultimi, in due sottogruppi: i corni da caccia da un lato e il quartetto dei legni (oboi e fagotto) dall'altra.\nL'opera fu redatta in due versioni, la prima delle quali \u00e8 ricostruibile attraverso un'intricata rete di manoscritti inediti. La forma definitiva risulta divisa un due sezioni: la prima ha il tipico aspetto della forma concerto, con un primo e un terzo tempo sostenuti in forma \"di gruppo\" e un adagio centrale in cui oboe e violino piccolo dialogano come in un \"doppio concerto\", in uno stile cantabile ma nello stesso tempo intimo e commosso. La seconda sezione \u00e8 appunto formata da una suite di gusto francese, cio\u00e8 in una serie articolata di danze.\nL'organico strumentale \u00e8 assolutamente improprio rispetto alla tradizione della musica di corte, e fa supporre che l'opera sia stata commissionata per un qualche evento di carattere eccezionale."}
{"id": "39472", "revid": "599013", "url": "https://it.wikipedia.org/wiki?curid=39472", "title": "Nm", "text": ""}
{"id": "39474", "revid": "47767", "url": "https://it.wikipedia.org/wiki?curid=39474", "title": "Abbondio", "text": "Origine e diffusione.\nContinua il nome latino \"Abondius\", basato sul termine \"abundus\", che vuol dire \"ricolmo\", \"abbondante\"; \u00e8 quindi correlato etimologicamente ai nomi Abbondanza e Abbondanzio.\nEra un nome augurale diffuso nei primi ambienti cristiani, in relazione all'abbondanza dei beni spirituali e della grazia divina. In Italia \u00e8 diffuso prevalentemente in Lombardia e in particolare nella zona di Como grazie al culto di sant'Abbondio, vescovo e patrono della citt\u00e0; \u00e8 altres\u00ec noto in tutta la penisola grazie al personaggio manzoniano di Don Abbondio, che non ne ha per\u00f2 aiutato la diffusione.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "39482", "revid": "119979404", "url": "https://it.wikipedia.org/wiki?curid=39482", "title": "Papa Bonifacio I", "text": "Biografia.\nNon sono noti molti particolari relativi alla sua vita prima dell'elezione. Il \"Liber Pontificalis\" riportava che era un romano, figlio del presbitero Giocondo. Sempre secondo quella fonte, sembra che sia stato ordinato da papa Damaso I (366-384) e che abbia servito come ambasciatore di papa Innocenzo I a Costantinopoli (intorno al 405).\nFu un contemporaneo di Agostino di Ippona, che gli dedic\u00f2 alcune delle sue opere.\nL'elezione contestata.\nAlla morte di papa Zosimo, la Chiesa di Roma entr\u00f2 nel quinto dei suoi scismi, derivante dalle doppie elezioni papali che cos\u00ec tanto disturbarono la sua pace nei primi secoli. Immediatamente dopo le esequie di Zosimo, 27 dicembre 418, una fazione del clero romano, composta principalmente da diaconi, occup\u00f2 la Basilica laterana ed elesse papa l'arcidiacono Eulalio. L'alto clero tent\u00f2 di entrare nella basilica, ma fu violentemente respinto da una torma di sostenitori della fazione di Eulalio. Il giorno successivo, quella parte di clero che non condivideva l'elezione di Eulalio convenne nella chiesa di Santa Teodora ed elesse papa, anche se contro la sua volont\u00e0, l'anziano Bonifacio, titolare di San Lorenzo in Damaso.\nDomenica 29 dicembre furono consacrati entrambi, Bonifacio nella basilica di San Marcello, sostenuto da nove vescovi provinciali e da settanta prelati, ed Eulalio nella Basilica laterana alla presenza dei diaconi, di alcuni prelati e del vescovo di Ostia, che fu fatto alzare dal suo letto di malattia per assistere all'ordinazione. Roma fu gettata nel caos dallo scontro delle opposte fazioni. Il Prefetto Simmaco, ostile a Bonifacio, invi\u00f2 un rapporto all'imperatore Onorio a Ravenna e si garant\u00ec la conferma imperiale dell'elezione di Eulalio. Bonifacio fu espulso dalla citt\u00e0, ma i suoi sostenitori si rivolsero a loro volta all'imperatore, che ritenne opportuno convocare un sinodo dei vescovi italiani a Ravenna per discutere e definire la situazione (febbraio-marzo 419).\nIncapace di dirimere la questione, il sinodo prese alcuni provvedimenti pratici in attesa della convocazione di un concilio generale dei vescovi italiani, gallici e africani, che si sarebbe dovuto tenere in maggio: ordin\u00f2 che entrambi lasciassero Roma e non vi tornassero finch\u00e9 non si fosse giunti ad una decisione, sotto sanzione di condanna. Bonifacio fu inviato al cimitero di Santa Felicita sulla Via Salaria ed Eulalio ad Anzio. Ma il 18 marzo Eulalio ritorn\u00f2 audacemente in citt\u00e0, radun\u00f2 i suoi sostenitori, riaccese il conflitto e, contravvenendo agli ordini del prefetto, il successivo 29 marzo (sabato Santo), occup\u00f2 la basilica Laterana determinato a celebrarvi la Pasqua al posto di Achilleo, vescovo di Spoleto, che nel frattempo era stato incaricato di celebrare i riti pasquali nella sede vacante di Roma.\nFu ordinato alle truppe imperiali di allontanare Eulalio e di rendere possibile ad Achilleo di officiare i servizi. L'imperatore, profondamente indignato da questi avvenimenti, rifiut\u00f2 di prendere in considerazione le richieste di Eulalio e riconobbe quale legittimo papa Bonifacio (3 aprile 418), che, il 10 aprile, pot\u00e9 rientrare a Roma acclamato dalla folla ed essere consacrato.\nSecondo i dati contraddittori riportati nel \"Liber Pontificalis\", Eulalio fu ordinato vescovo di Nepi o di qualche altra sede in Campania. Lo scisma era durato quindici settimane, anche se poco pi\u00f9 tardi, agli inizi del 420, una malattia del papa incoraggi\u00f2 i partigiani di Eulalio a farsi nuovamente avanti.\nAll'atto del suo recupero Bonifacio chiese all'imperatore (1\u00ba luglio 420) di emettere un provvedimento contro il possibile futuro risorgere dello scisma. Onorio decret\u00f2 una legge che prevedeva che \u00abin caso di elezione contestata tra due pretendenti, nessuno di loro sar\u00e0 vescovo, ma solo colui che sar\u00e0 designato da una nuova elezione, sulla base di un consenso unanime\u00bb.\nLa politica di Bonifacio.\nIl regno di Bonifacio fu caratterizzato da grande zelo ed attivismo nel disciplinare e controllare l'organizzazione della Chiesa. Cambi\u00f2 la politica, attuata dal suo predecessore, di dotare certi vescovi occidentali di poteri papali straordinari di vicariato. Papa Zosimo, per esempio, aveva dato a Patroclo, vescovo di Arles, giurisdizione anche sulle province di Vienna e Narbonne e ne aveva fatto un intermediario tra queste province e la Santa Sede. Bonifacio ridusse questo potere primaziale e ripristin\u00f2 i poteri metropolitani dei vescovi provinciali. Appoggi\u00f2 Ilario, Arcivescovo di Narbonne, nella sua scelta di un vescovo per la sede vacante di Lod\u00e8ve, contro Patroclo che tent\u00f2 di nominarne un altro (422).\nPrese posizione affinch\u00e9 Massimo, vescovo di Valence, fosse giudicato per i suoi presunti crimini non da un primate ecclesiastico, ma da un sinodo dei vescovi di Gallia, e promise di sostenere la loro decisione (419). Nel 422 Bonifacio accolse l'appello di Antonio di Fussula che, grazie agli sforzi di Sant'Agostino, era stato deposto da un sinodo provinciale di Numidia, e decise che, qualora la sua innocenza fosse stata provata, avrebbe dovuto essere reinsediato. Sostenne inoltre attivamente Sant'Agostino nella lotta al pelagianismo, al punto che il vescovo d'Ippona gli dedic\u00f2 la sua opera \"Contra duas Epistolas Pelagianorum Libri quatuor\".\nAd oriente mantenne gelosamente la sua giurisdizione sulle province ecclesiastiche d'Illiria, sulle quali stava tentando di mettere le mani il Patriarca di Costantinopoli. I vescovi di Tessalonica erano stati nominati vicari papali di questo territorio ed esercitavano la loro autorit\u00e0 su metropoliti e vescovi. Attraverso le sue lettere a Rufo di Tessalonica Bonifacio tutel\u00f2 da vicino gli interessi della chiesa Illirica ed insistette per la sua obbedienza a Roma. Nel 421, l'insoddisfazione espressa da alcuni vescovi scontenti del rifiuto del papa di ratificare l'elezione di Perigine a vescovo di Corinto, a meno che il candidato non fosse stato riconosciuto da Rufo, serv\u00ec come pretesto al giovane imperatore Teodosio II per accordare il dominio ecclesiastico sull'Illiria al Patriarca di Costantinopoli (14 luglio 421).\nBonifacio present\u00f2 le sue rimostranze ad Onorio contro la violazione dei diritti della sua sede e lo spinse a convincere Teodosio a tornare sui propri passi revocando l'atto. Sebbene l'ordine di Teodosio non fosse poi applicato, rimase per\u00f2 nei codici Teodosiano (439) e Giustinianeo (534), provocando molti problemi ai papi successivi. Con una lettera dell'11 marzo 422, Bonifacio viet\u00f2 la consacrazione in Illiria di qualsiasi vescovo che non fosse stato riconosciuto da Rufo.\nBonifacio ribad\u00ec anche la legislazione di papa Sotero, che proibiva alle donne di toccare i paramenti sacri o di bruciare l'incenso, e rafforz\u00f2 le leggi che vietavano agli schiavi di divenire sacerdoti. Il papa conferm\u00f2 inoltre il primato disciplinare della cattedra di Pietro (Roma) su tutte le altre chiese.\nBonifacio mor\u00ec a Roma il 4 settembre 422 e fu sepolto nel cimitero di Massimo sulla via Salaria, vicino alla tomba di Santa Felicita, in cui onore e gratitudine per l'aiuto ricevuto aveva eretto un oratorio sul cimitero che porta il suo nome.\nCulto.\nLa sua memoria liturgica ricorre il 4 settembre.\nDal Martirologio Romano:"}
{"id": "39486", "revid": "919135", "url": "https://it.wikipedia.org/wiki?curid=39486", "title": "Matrice hessiana", "text": "In analisi matematica, la matrice hessiana di una funzione di formula_1 variabili a valori in un campo di scalari, anche detta matrice di Hesse o semplicemente hessiana, \u00e8 la matrice quadrata formula_2 delle derivate parziali seconde della funzione. Il nome \u00e8 dovuto a Ludwig Otto Hesse.\nDefinizione.\nData una funzione reale di formula_3 variabili reali formula_4, se tutte le sue derivate parziali seconde esistono allora si definisce matrice hessiana della funzione formula_5 la matrice formula_6 data da:\ncui si associa l'operatore:\nL'hessiana di fatto rappresenta la jacobiana del gradiente, sinteticamente:\nDerivate miste e simmetria dell'hessiana.\nGli elementi fuori dalla diagonale principale nell'hessiana sono le derivate miste della funzione formula_5. Con opportune ipotesi, vale il teorema seguente:\nQuesta uguaglianza si scrive anche come:\nIn termini formali: se tutte le derivate seconde di formula_5 sono continue in una regione formula_14, allora l'hessiana di formula_5 \u00e8 una matrice simmetrica in ogni punto di formula_14. La veridicit\u00e0 di questa affermazione \u00e8 nota come teorema di Schwarz.\nPunti critici e discriminante.\nSe il gradiente della funzione formula_5 \u00e8 nullo in un punto formula_18 appartenente al dominio della funzione, allora formula_5 in formula_18 ha un punto critico. Il determinante dell'hessiana (detto semplicemente \"hessiano\") in formula_18 \u00e8 anche detto discriminante in formula_18. Se questo determinante \u00e8 zero allora formula_18 \u00e8 chiamato \"punto critico degenere\" della formula_5. Negli altri punti viene chiamato non degenere.\nTest per la derivata seconda.\nIl seguente criterio pu\u00f2 essere applicato in un punto critico formula_18 non degenere:\nAltrimenti il test \u00e8 inconclusivo. Si noti che per hessiane semidefinite positive e semidefinite negative il test \u00e8 inconclusivo. Quindi, possiamo vedere di pi\u00f9 dal punto di vista della teoria di Morse.\nTenuto conto di quanto \u00e8 stato appena detto, il test per le derivate seconde per funzioni di una e due variabili sono semplici.\nIn una variabile, l'hessiana contiene appena una derivata seconda:\nIn due variabili, pu\u00f2 essere usato il determinante, perch\u00e9 \u00e8 il prodotto degli autovalori:\nFunzioni a valori vettoriali.\nSe formula_5 \u00e8 invece una funzione a valori vettoriali, cio\u00e8 se\nallora il vettore delle derivate parziali seconde non \u00e8 una matrice, ma un tensore di rango 3."}
{"id": "39488", "revid": "767487", "url": "https://it.wikipedia.org/wiki?curid=39488", "title": "Matrice antisimmetrica", "text": "In matematica una matrice antisimmetrica o emisimmetrica \u00e8 una matrice quadrata formula_1 la cui trasposta \u00e8 anche la sua opposta, ovvero:\nIn termini dei suoi elementi formula_3, per ogni formula_4 e formula_5 vale:\nPer esempio, la matrice:\n\u00e8 antisimmetrica.\nPropriet\u00e0.\nDiagonale principale.\nSe le entrate della matrice appartengono a un campo con caratteristica diversa da 2, tutti gli elementi sulla diagonale principale di una matrice antisimmetrica sono uguali a zero in quanto per definizione formula_8. In particolare, una matrice antisimmetrica ha traccia nulla.\nDeterminante.\nSe formula_1 \u00e8 una matrice antisimmetrica di ordine \"n\", il suo determinante soddisfa:\nIn particolare, se \"n\" \u00e8 dispari il determinante \u00e8 zero. Se \"n\" \u00e8 pari, invece, il determinante di formula_1 \u00e8 il quadrato di un polinomio formula_12 (lo pfaffiano) calcolato nelle componenti di formula_1:\nSi pu\u00f2 per\u00f2 dimostrare in modo elementare che il determinante di una matrice antisimmetrica reale \u00e8 non negativo. Infatti gli autovalori di una matrice antisimmetrica reale sono numeri immaginari puri, e a ogni autovalore corrisponde l'autovalore coniugato, con la stessa molteplicit\u00e0. Pertanto formula_15, essendo il prodotto degli autovalori (ciascuno ripetuto secondo la sua molteplicit\u00e0), se non \u00e8 zero \u00e8 un prodotto di numeri reali positivi.\nMatrici simmetriche e antisimmetriche.\nPer ogni matrice quadrata formula_1, la matrice formula_17 \u00e8 una matrice antisimmetrica, mentre la matrice formula_18 \u00e8 una matrice simmetrica.\n\u00c8 possibile (se formula_1 ha elementi in un campo di caratteristica diversa da 2) scrivere formula_1 come:\novvero come somma di una matrice simmetrica e di una matrice antisimmetrica. La matrice trasposta di formula_1 in questo caso \u00e8:\nTeoria spettrale.\nSe una matrice antisimmetrica formula_1 ha un autovalore formula_25 allora ha anche un autovalore formula_26. Ovvero, se:\nallora formula_28, quindi:\nIn particolare, gli autovalori di una matrice antisimmetrica si trovano sempre in coppie formula_30, eccetto nel caso di dimensione dispari nel quale \u00e8 anche presente un autovalore nullo. \nGli autovalori di una matrice reale antisimmetrica sono tutti immaginari puri, quindi della forma formula_31, con formula_32 reale.\nLe matrici reali antisimmetriche sono matrici normali e in particolare per esse vale teorema spettrale, ovvero possono essere diagonalizzate tramite una matrice unitaria. Quindi se una matrice reale antisimmetrica ha un autovalore non nullo, questo non \u00e8 reale e la matrice non pu\u00f2 essere diagonalizzata tramite una matrice reale. \u00c8 comunque possibile trasformare ogni matrice antisimmetrica formula_1 in una matrice diagonale a blocchi tramite una matrice ortogonale formula_34 (con formula_35), ovvero in modo che formula_36 sia di una delle due forme:\ncon autovalori formula_38 (pi\u00f9 un autovalore formula_39 se \"n\" \u00e8 dispari).\nForme alternanti.\nUna forma alternante (o antisimmetrica) formula_40 su uno spazio vettoriale formula_41 sopra un campo formula_42 (di caratteristica diversa da 2) \u00e8 una forma bilineare formula_43 tale che:\nOgni forma alternante formula_40 viene rappresentata da una matrice antisimmetrica formula_1 su una base di formula_41, formula_48, e viceversa.\nRotazioni infinitesimali.\nLe matrici antisimmetriche di ordine \"n\" con elementi in un campo formula_42 sono uno spazio vettoriale su formula_42 di dimensione \"n(n \u2212 1)/2\", che \u00e8 lo spazio tangente al gruppo ortogonale formula_51 nella matrice identit\u00e0; in questa interpretazione, le matrici antisimmetriche possono essere derivate da \"rotazioni infinitesimali\".\nEquivalentemente, lo spazio vettoriale delle matrici antisimmetriche forma l'algebra di Lie formula_52 del gruppo di Lie formula_51. La parentesi di Lie su di esso \u00e8 il commutatore formula_54, che \u00e8 antisimmetrico:\nInoltre, la matrice esponenziale formula_56 di una matrice antisimmetrica formula_1 \u00e8 una matrice ortogonale:\nDi conseguenza l'immagine dell'applicazione esponenziale si trova nella componente connessa di formula_51, il gruppo ortogonale speciale formula_60, e ogni rotazione formula_34 ha determinante formula_62. In particolare, ogni matrice ortogonale speciale (con determinante formula_62) \u00e8 l'esponenziale di una matrice antisimmetrica."}
{"id": "39489", "revid": "172", "url": "https://it.wikipedia.org/wiki?curid=39489", "title": "Fisica delle particelle elementari", "text": ""}
{"id": "39490", "revid": "172", "url": "https://it.wikipedia.org/wiki?curid=39490", "title": "Particelle elementari", "text": ""}
{"id": "39491", "revid": "2194416", "url": "https://it.wikipedia.org/wiki?curid=39491", "title": "Licenza", "text": ""}
{"id": "39493", "revid": "7", "url": "https://it.wikipedia.org/wiki?curid=39493", "title": "Licenza Artistica", "text": ""}
{"id": "39494", "revid": "307923", "url": "https://it.wikipedia.org/wiki?curid=39494", "title": "Pc", "text": ""}
{"id": "39501", "revid": "1609279", "url": "https://it.wikipedia.org/wiki?curid=39501", "title": "Gray (unit\u00e0 di misura)", "text": "Il gray (simbolo Gy) \u00e8 l'unit\u00e0 di misura della dose assorbita di radiazione del sistema internazionale.\nUn'esposizione di un gray corrisponde a una radiazione che deposita un joule (definito come 1 kg\u00b7m\u00b2/s\u00b2) per chilogrammo (simbolo: kg) di materia (sia tessuti biologici sia qualsiasi altra cosa).\nIl gray fu definito nel 1940 da Louis Harold Gray, da cui prende il nome.\nIl gray ha sostituito la vecchia unit\u00e0, il rad; vale la relazione 100 rad = 1 Gy.\nDimensionalmente si ha:\nMultipli e sottomultipli.\nIl sottomultiplo pi\u00f9 comune del Gy \u00e8 il mGy (milligray).\nConserva una sua utilit\u00e0 il cGy (centigray) in quanto numericamente uguale al rad, unit\u00e0 del Sistema CGS non pi\u00f9 in uso."}
{"id": "39502", "revid": "2373", "url": "https://it.wikipedia.org/wiki?curid=39502", "title": "M. C. Escher", "text": ""}
{"id": "39506", "revid": "919135", "url": "https://it.wikipedia.org/wiki?curid=39506", "title": "Matrice definita positiva", "text": "In matematica, e pi\u00f9 precisamente in algebra lineare, una matrice definita positiva \u00e8 una matrice quadrata formula_1 tale che, detto formula_2 il trasposto complesso coniugato di formula_3, si verifica che la parte reale di formula_4 \u00e8 positiva per ogni vettore complesso formula_5.\nDefinizione.\nNonostante la definizione si utilizzi solitamente nel caso di matrici hermitiane e simmetriche reali, in generale una matrice formula_1 quadrata (di dimensioni formula_7) si dice definita positiva quando:\novvero quando il prodotto formula_4, che \u00e8 sempre un numero complesso, ha parte reale strettamente positiva per ogni vettore non nullo formula_10 (indicando con formula_2 il vettore complesso coniugato trasposto del vettore formula_3).\nIn modo equivalente, una generica matrice quadrata complessa \u00e8 definita positiva se la propria \"parte Hermitiana\":\n\u00e8 definita positiva, ovvero formula_14 per formula_15.\nUn'altra definizione \u00e8 la seguente: una generica matrice quadrata complessa \u00e8 definita positiva se tutti gli autovalori della propria parte Hermitiana formula_16 sono strettamente positivi.\nMatrici hermitiane.\nUna matrice simmetrica reale \u00e8 anche hermitiana, ed una matrice hermitiana formula_17 di dimensione formula_18 \u00e8 una matrice definita positiva se ha una delle seguenti propriet\u00e0 equivalenti (e quindi le possiede tutte):\nPropriet\u00e0.\nLe matrici definite positive hanno un comportamento simile ai numeri reali positivi.\nMatrici definite negative, semidefinite e indefinite.\nLa matrice hermitiana formula_17 si dice \"definita negativa\" se:\nper tutti gli elementi non nulli formula_3 in formula_28 (o, equivalentemente, tutti elementi non nulli formula_3 in formula_20).\nLa matrice formula_17 \u00e8 chiamata \"semidefinita positiva\" se:\nPer tutti gli formula_3 in formula_28 (o formula_20) si dice invece \"semidefinita negativa\" se:\nper tutti gli formula_3 in formula_28 (o formula_65). Come sopra, formula_2 indica la complessa coniugata della sua trasposta. Nel caso in cui formula_3 sia un vettore in formula_28, questa operazione coincide con la trasposizione e si pu\u00f2 scrivere formula_30 al posto di formula_2.\nUna matrice hermitiana che non \u00e8 n\u00e9 positiva n\u00e9 semidefinita negativa \u00e8 chiamata \"indefinita\". In maniera equivalente una matrice \u00e8 chiamata \"indefinita\" se ha due autovalori di segno opposto.\nProdotti scalari e forme hermitiane.\nLe matrici definite positive sono utili per definire una geometria su uno spazio vettoriale, che possa usare i concetti di \"angolo\" e \"lunghezza\". Sia formula_71 un campo formula_72 o formula_73, formula_74 uno spazio vettoriale su formula_71, e formula_76 una forma hermitiana se formula_77 o un prodotto scalare se formula_78. La forma formula_79 \u00e8 chiamata \"definita positiva\" se formula_80 per ogni formula_3 in formula_74 diverso dal vettore zero: questa propriet\u00e0 garantisce che i vettori hanno \"lunghezza positiva\" e danno a formula_74 una struttura simile a quella dello spazio euclideo.\nForme quadratiche.\nLa forma quadratica associata ad una matrice reale formula_17 \u00e8 la funzione formula_85 tale che formula_86 per tutti gli formula_3. La matrice formula_17 \u00e8 definita positiva se e solo se \u00e8 simmetrica e la sua forma quadratica \u00e8 una funzione strettamente convessa.\nPi\u00f9 in generale, ogni polinomio di secondo grado formula_89 pu\u00f2 essere scritto come formula_90, dove formula_17 \u00e8 una matrice simmetrica formula_7, formula_93 \u00e8 un vettore reale e formula_94 una costante. La funzione formula_95 \u00e8 strettamente convessa se formula_17 \u00e8 definita positiva.\nDiagonalizzazione simultanea.\nUna matrice simmetrica e una matrice simmetrica definita positiva possono essere simultaneamente diagonalizzate, anche se non necessariamente per mezzo di una trasformazione per similitudine, ed il risultato non si estende al caso di tre o pi\u00f9 matrici. Nello specifico, se formula_17 \u00e8 simmetrica e formula_42 \u00e8 simmetrica e definita positiva, la generica equazione agli autovalori \u00e8:\ndove si impone che formula_3 sia normalizzato, cio\u00e8 formula_101. Tramite la decomposizione di Cholesky \u00e8 possibile scrivere l'inversa di formula_42 come formula_103. Moltiplicando per formula_104 e formula_105 si ottiene: \nche pu\u00f2 essere riscritta come:\ndove formula_108. Tramite alcune manipolazioni si ottiene:\ndove formula_110 \u00e8 una matrice avente come colonne gli autovettori generalizzati e formula_111 \u00e8 una matrice diagonale i cui elementi sono gli autovalori generalizzati. Moltiplicando quindi per formula_112 si ha:\nanche se non si tratta pi\u00f9 di una diagonalizzazione ortogonale."}
{"id": "39507", "revid": "919135", "url": "https://it.wikipedia.org/wiki?curid=39507", "title": "Matrice invertibile", "text": "In matematica, in particolare in algebra lineare, una matrice quadrata \u00e8 detta invertibile, o regolare, o non singolare se esiste un'altra matrice tale che il prodotto matriciale tra le due restituisce la matrice identit\u00e0.\nL'insieme delle matrici invertibili di dimensioni formula_1 \u00e8 un gruppo moltiplicativo rispetto all'ordinaria operazione di prodotto matriciale; tale struttura algebrica \u00e8 detta Gruppo generale lineare ed \u00e8 indicata con il simbolo formula_2.\nDefinizione.\nUna matrice quadrata formula_3 \u00e8 detta invertibile se esiste una matrice formula_4 tale che:\ndove formula_6 denota la matrice identit\u00e0 formula_7 e la moltiplicazione usata \u00e8 l'ordinaria moltiplicazione di matrici.\nSe \u00e8 questo il caso, allora la matrice formula_8 \u00e8 univocamente determinata da formula_9 ed \u00e8 chiamata l\"'inversa\" di formula_9, indicata con formula_11.\nNella definizione, le matrici formula_12 e formula_13 hanno valori in un anello con unit\u00e0.\nDefinizioni equivalenti.\nUna matrice formula_12 \u00e8 \"singolare\" se ha determinante uguale a zero. Tra le affermazioni elencate sotto, la pi\u00f9 importante dice che se formula_12 ha valori in un campo, come ad esempio quello dei numeri reali o complessi, la matrice \u00e8 invertibile se e solo se non \u00e8 singolare.\nSia formula_9 una matrice quadrata formula_7 con valori in un campo formula_18 (ad esempio, il campo dei numeri reali o complessi).\nLe seguenti affermazioni sono equivalenti e caratterizzano una matrice formula_12 invertibile:\nPropriet\u00e0.\nCome conseguenza delle propriet\u00e0 precedenti, l'insieme delle matrici invertibili formula_1 costituisce un gruppo con la moltiplicazione, noto come il gruppo generale lineare formula_2.\nPoich\u00e9 le matrici invertibili formano un gruppo, possono in molti casi essere manipolate come se fossero dei numeri reali. Ad esempio:\nMatrici reali.\nSul campo dei numeri reali l'insieme di tutte le matrici formula_61 \u00e8 uno spazio vettoriale isomorfo a formula_62, e il sottoinsieme delle matrici non invertibili \u00e8 un insieme nullo, cio\u00e8 ha misura di Lebesgue zero, essendo l'insieme degli zeri della funzione determinante, che \u00e8 un polinomio. Intuitivamente, questo vuol dire che la probabilit\u00e0 che una matrice quadrata casuale a valori reali sia non-invertibile \u00e8 zero. Parlando in modo approssimativo, si dice che \"quasi tutte\" le matrici sono invertibili.\nMatrice invertibile in un anello.\nIl teorema della matrice invertibile generalmente non vale in un anello commutativo. In questo caso, la matrice \u00e8 invertibile se e solo se il suo determinante \u00e8 una unit\u00e0, ossia \u00e8 invertibile, in questo anello.\nSistemi lineari.\nSe formula_12 \u00e8 invertibile, l'equazione formula_64 ha una sola soluzione, data da formula_65. Analogamente formula_66 ha come unica soluzione formula_67.\nNel caso particolare in cui formula_68 e formula_13 abbiano dimensioni formula_70, ovvero siano vettori colonna, l'equazione formula_64 rappresenta un sistema lineare, dove formula_12 \u00e8 la matrice dei coefficienti.\nformula_12 \u00e8 invertibile se il sistema ha una soluzione unica o, in modo equivalente, se il sistema omogeneo associato ha come unica soluzione il vettore nullo.\nCalcolo della matrice inversa.\nEsistono vari metodi per il calcolo dell'inversa di una matrice quadrata invertibile formula_9.\nMatrici di ordine 2.\nLa matrice inversa di una matrice 2 per 2 invertibile:\n\u00e8 la seguente:\nMetodo della matrice dei cofattori.\nIl metodo della matrice dei cofattori risulta particolarmente rapido quando non interessa calcolare tutti gli elementi della matrice inversa, e quando la matrice \u00e8 di dimensione contenuta. Inoltre, la presenza di variabili letterali tra gli elementi non aumenta di molto la complessit\u00e0 del calcolo.\nData una matrice formula_12 quadrata e invertibile:\nla sua inversa formula_79 \u00e8 la seguente:\ndove formula_81 \u00e8 il determinante di formula_12, la matrice formula_83 \u00e8 la matrice dei cofattori (o \"dei complementi algebrici\") e l'esponente formula_84 indica l'operazione di trasposizione di matrici.\nUno schema mnemonico per la variazione del segno formula_85 \u00e8 il seguente:\nAlgoritmo di Gauss-Jordan.\nL'algoritmo di Gauss-Jordan, pu\u00f2 essere usato per trovare (quando esiste) l'inversa di una matrice. Funziona nel modo seguente: sia formula_12 una matrice invertibile. Si costruisce la matrice formula_88 con formula_89 righe e formula_90 colonne affiancando formula_12 e la matrice identit\u00e0 formula_92. A questo punto si applica l'algoritmo di Gauss-Jordan alla nuova formula_13. Questo algoritmo trasforma la matrice formula_13 in una matrice a scalini, che sar\u00e0 del tipo formula_95. La matrice formula_96 cos\u00ec trovata \u00e8 proprio l'inversa di formula_12.\nL'esempio seguente mostra che l'inversa di:\n\u00e8 la matrice:\nInfatti:\nNel primo passaggio si \u00e8 moltiplicata la prima riga per formula_102, nel secondo si \u00e8 sommata alla seconda riga la prima, nel terzo si \u00e8 moltiplicata la seconda riga per formula_103, nel quarto passaggio si \u00e8 sommata alla prima riga la seconda e infine nell'ultimo passaggio si \u00e8 divisa la prima riga per formula_102 e la seconda per formula_105. In questo modo si \u00e8 partiti da una matrice di formula_106 e si \u00e8 arrivati a formula_107. Si ha che formula_96 \u00e8 l'inversa di formula_12.\nInversa di una matrice partizionata.\nData una matrice partizionata a blocchi:\nin cui le sottomatrici sulla diagonale formula_111 e formula_112 sono quadrate e non singolari, si pu\u00f2 dimostrare che l'inversa di formula_12 risulta uguale a:\ndove formula_92 \u00e8 una matrice identit\u00e0 di ordine appropriato e:\novvero:\ncon:"}
{"id": "39508", "revid": "23390", "url": "https://it.wikipedia.org/wiki?curid=39508", "title": "Palazzo Reale (Genova)", "text": "Il Palazzo Reale o Palazzo Stefano Balbi \u00e8 uno dei maggiori edifici storici di Genova inserito il 13 luglio del 2006 nella lista tra i 42 palazzi iscritti ai Rolli di Genova, divenuti in tale data patrimonio dell'umanit\u00e0 dall'UNESCO.\n\u00c8 un polo museale costituito dalla dimora storica, dall'annesso giardino e dalla pinacoteca, la galleria di Palazzo Reale che costituisce una delle principali quadrerie cittadine.\nSituato in via Balbi 10, a poca distanza dalla sede universitaria e dalla stazione ferroviaria di Genova Piazza Principe, fa parte di un importante complesso architettonico sei-settecentesco in stile barocco genovese, del quale sono conservati intatti gli interni di rappresentanza, dagli affreschi agli stucchi, dai quadri agli arredi. Nel 2015 il Palazzo Reale di Genova ha fatto registrare 66\u00a0625 visitatori.\nStoria.\nLa costruzione per opera dei Balbi.\nLa costruzione del palazzo fu avviata per opera di Stefano Balbi (1581-1660) e proseguita dal figlio Giovanni Battista, la cui potente famiglia - quella dei Balbi - era l'artefice del processo di pianificazione e costruzione degli altri edifici della via nota come \"Strada delli Signori Balbi\".\nLa costruzione del primitivo palazzo ebbe luogo tra il 1643 e il 1650, per opera degli architetti Pier Francesco Cantone, Michele Moncino, e Giovanni Angelo Falcone. Tale palazzo comprendeva un corpo centrale quadrato e due ali laterali che si prolungavano verso il mare, corrispondenti al nucleo centrale dell'attuale costruzione. Il prospetto su via Balbi misurava allora trenta metri, rispetto ai quasi cento metri del prospetto attuale.\nAppena terminata la costruzione, i Balbi chiamarono alcuni dei pi\u00f9 importanti affrescatori dell'epoca per la decorazione dei saloni interni, quali i genovesi Valerio Castello (di cui si conserva oggi il celebre affresco della \"Fama\") e Giovan Battista Carlone, e i bolognesi Angelo Michele Colonna e Agostino Mitelli, di cui rimane l'affresco con la Primavera e l'Inverno. La prematura morte di Stefano e Giovanni Battista Balbi durante la peste del 1657 pose fine alla prima fase dei lavori nel palazzo.\nLa propriet\u00e0 Durazzo (1677-1824).\nNel 1677 la famiglia Balbi vendette il palazzo alla famiglia Durazzo che lo ampli\u00f2 con l'incorporazione di un vicino fabbricato (1685). Il primo ad abitare la dimora fu Eugenio Durazzo (1630-1705), che acquist\u00f2 il palazzo per la cospicua somma di oltre 42.000 scudi e ne promuover\u00e0 l\u2019ampliamento grazie ai larghissimi mezzi finanziari di cui dispone. La galleria, successivamente trasformata in galleria degli specchi, era destinata a contenere le vaste collezioni artistiche di Eugenio, fra cui la celebre \"specchiera di Narciso\" poi trasferita nella Villa Farraggiana di Albissola, di propriet\u00e0 della stessa famiglia. Nel 1702 il palazzo, pur essendo iscritto nel secondo bussolo del rollo del 1664, ospit\u00f2 il re di Spagna Filippo IV.\nGirolamo II Ignazio (1676-1747), che secondo l'anagrafe fiscale del 1738 figura al quarto posto tra i pi\u00f9 ricchi di Genova, alla morte dello zio Eugenio (1705) divenne l\u2019intestatario del fedecommesso del palazzo. Nel 1705 la costruzione fu completamente trasformata da Carlo Fontana, l'architetto ticinese che ne modific\u00f2 il portale, l'atrio e gli scaloni, aggiunse il cortile e il giardino pensile affacciato su via Pr\u00e8 e il bacino del Porto Vecchio, creando un insieme di grande valore scenografico. E sempre in quegli anni venne incorporato anche il teatro del Falcone, attivo gi\u00e0 da diversi anni.\nAlla morte di Girolamo la propriet\u00e0 pass\u00f2 alla figlia, Maria Maddalena, maritata nel 1734 al giovane cugino Marcello Durazzo detto Marcellino (1710-1791), Doge di Genova (1767-1768). Questi ospiter\u00e0 nel palazzo nel 1784 l\u2019imperatore Giuseppe II d'Asburgo-Lorena. L'ultimo discendente maschile di questo ramo della famiglia a possedere il palazzo fu Girolamo III Luigi Durazzo (1739-1809), tra i fondatori dell'Universit\u00e0 di Genova. Girolamo, occupando le massime cariche all'epoca della Repubblica Ligure, ricevette splendidamente nel suo palazzo Gioacchino Murat e la moglie Carolina Bonaparte, e in seguito lo stesso Napoleone. Alla sua morte, nel 1809, il palazzo pass\u00f2 alla sorella Maria Francesca, sposata a Giuseppe Maria Durazzo (ramo dei Durazzo di Gabiano) e il loro figlio Marcello (1777-1826) lo alien\u00f2 nel 1824.\nLa reggia dei Savoia.\nAd acquistarlo fu casa Savoia che a seguito della restaurazione aveva annesso la Repubblica di Genova al Regno di Sardegna. Il Re Carlo Felice di Savoia (1765 \u2013 1831) lo adib\u00ec a residenza ufficiale prevalentemente nei mesi estivi. A seguito dell'acquisto, alcuni dei pi\u00f9 importanti dipinti della quadreria Durazzo furono trasferiti a Torino, fra cui la \"Trinit\u00e0\" di Tintoretto, la \"Sacra Famiglia\" di Van Dyck e la celeberrima \"Cena in casa di Simone\" di Paolo Veronese, sostituita da una copia, nonostante le accese proteste dei genovesi. Il dipinto, realizzato per i monaci benedettini dei Santi Nazaro e Celso di Verona, era stato acquistato nel 1646 per 8'000 ducati dalla famiglia Spinola, che poi la cedette ai Durazzo, che allestirono la sala ancora oggi denominata \"Sala del Veronese\".\nNel 1842, in occasione delle nozze di Vittorio Emanuele II di Savoia e Maria Adelaide, la famiglia reale incaric\u00f2 lo scenografo genovese Michele Canzio di trasformare alcuni ambienti, quali le sale del Trono e delle Udienze ed il salone da Ballo, per adattarle alle nuove necessit\u00e0 di rappresentanza. Anche gli appartamenti del primo piano nobile furono ristrutturati e ridecorati da parte dei principali artisti genovesi (Giuseppe Isola, Giacomo Varese, Santo Varni). Fu ricostruita nel 1885 l'appendice, che i genovesi chiamavano \"Ponte Reale\", che, scavalcando la strada carrabile (allora chiamata \"strada della marina\", oggi via Gramsci) collegava direttamente il palazzo con l'imbarcadero del porto, e la \"regia tribuna\" all'interno della chiesa di san Sisto.\nIl Museo di Palazzo Reale.\nCon il trasferimento della capitale a Roma, il palazzo fu sempre meno frequentato dalla famiglia reale, finch\u00e9 nel 1919 venne definitivamente ceduto da Vittorio Emanuele III e divenne demanio dello Stato. Si decise allora la trasformazione in Museo di arti decorative. Vi furono notevoli danni durante i bombardamenti della seconda guerra mondiale. Maggiormente danneggiato fu il Teatro del Falcone, il cui tetto fu sfondato dalle bombe. Nel dopoguerra se ne decise la demolizione dell'allestimento originale barocco e la radicale ricostruzione. Fu altres\u00ec demolito il ponte reale nel 1964 in occasione della costruzione della strada sopraelevata.\nDescrizione.\nTra gli affreschi pi\u00f9 importanti sono da notare \"La fama dei Balbi\" di Valerio Castello e Andrea Seghizzi, \"La primavera che spinge lontano l'inverno\" di Angelo Michele Colonna e Agostino Mitelli e \"Giove che manda giustizia sulla Terra\" di Giovanni Battista Carlone.\nLa galleria degli specchi.\nL'ambiente pi\u00f9 celebre del palazzo, che ci \u00e8 giunto intatto nella decorazione voluta da Gerolamo II Durazzo, e realizzata dal pittore pi\u00f9 celebre del settecento genovese, Domenico Parodi, \u00e8 la celebre Galleria degli specchi. La decorazione, che comprende e fonde unitariamente pittura, scultura, architettura gareggia con le celebri gallerie dei Palazzi Colonna e Doria Pamphjli a Roma, e con la Galerie des Glaces di Versailles, crea una grande celebrazione retorica di potere e ricchezza. L'allestimento prevede l'esposizione della collezione di sculture classiche dei Durazzo, per lo pi\u00f9 originali sculture romane integrate in epoca barocca delle parti mancanti, oltre a opere in marmo bianco del padre di Domenico, Filippo Parodi. La stessa decorazione pittorica, direttamente realizzata da Domenico, \u00e8 ispirata all'antichit\u00e0 classica, e comprende le scene con \"Apollo e Marsia\" e con \"Bacco e le menadi\" nelle testate, la \"Toeletta di Venere\" sulla volta e figure con personificazioni di virt\u00f9 e di antichi imperatori.\nTutte le scene sono legate da un unico tema moraleggiante, probabilmente dettato dai Gesuiti il cui collegio, che sorge di fronte al palazzo, era sostenuto dai Durazzo. Le divinit\u00e0 antiche, Venere, Bacco, e Apollo con Marsia, rappresentano i vizi che portarono alla rovina i grandi imperi dell'antichit\u00e0, rappresentati dai quattro imperatori raffigurati nei medaglioni ovali, Sardanapalo, Dario, Tolomeo e Romolo Augustolo, mentre le figure femminili rappresentano le allegorie delle virt\u00f9 teologali e cardinali che guidano i Durazzo, il cui stemma campeggia al centro della galleria.\nLa quadreria.\nCon oltre duecento dipinti esposti nei due piani nobili si trovano opere dei maggiori artisti genovesi del Seicento come Bernardo Strozzi, il Grechetto, Giovanni Battista Gaulli detto il Baciccio, Domenico Fiasella insieme a capolavori dei Bassano, Tintoretto, Luca Giordano, Antoon Van Dyck, Simon Vouet e Guercino\u02d0\nInoltre si pu\u00f2 ammirare una collezione di sculture antiche e moderne: tra queste ultime spiccano opere di Filippo Parodi, uno dei massimi esponenti della scultura barocca genovese fra cui il \"Cristo alla colonna\". Fastosa \u00e8 la \"galleria degli specchi\" dove spiccano quattro statue (\"Giacinto, Clizia, Amore o Narciso, Venere\") di Filippo Parodi e un gruppo marmoreo (\"Ratto di Proserpina\") di Francesco Schiaffino.\nIl palazzo reale conserva arredi originali di tutta la sua lunga storia e include mobili genovesi, piemontesi e francesi della met\u00e0 del XVII secolo fino all'inizio del XX secolo. Tra questi si possono ricordare mobili di Giovanni Battista Galletti, Giuseppe Maggiolini e dell'ebanista britannico Henry Thomas Peters, e tre arazzi realizzati a Parigi agli inizi del Seicento nella cosiddetta \"boutique d\u2019or.\""}
