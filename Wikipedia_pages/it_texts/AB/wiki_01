{"id": "35908", "revid": "86341", "url": "https://it.wikipedia.org/wiki?curid=35908", "title": "Torchiarolo", "text": "Torchiarolo (\"Turchiarulu\" in dialetto salentino) \u00e8 un comune italiano di abitanti della provincia di Brindisi in Puglia.\nSituato nel Salento, si trova fra Brindisi e Lecce a breve distanza dal Mare Adriatico.\nGeografia fisica.\nPiccolo centro situato all'estremo sud della provincia di Brindisi, al confine con quella di Lecce dista circa 18\u00a0km dal capoluogo e 17\u00a0km da Lecce ed \u00e8 situato a 28\u00a0m sul livello del mare. Ha una superficie di 32,18 chilometri quadrati per una densit\u00e0 abitativa di 159,3 abitanti per chilometro quadrato. Si trova vicino ai comuni di San Pietro Vernotico, Lecce e Squinzano. Ha una popolazione di 5.500 abitanti circa distribuita in 2.500 nuclei familiari, con una media per nucleo familiare di circa 3 componenti, d\u2019estate accoglie circa 25.000/30.000 presenze, ed \u00e8 il meno abitato della provincia. Il territorio comunale \u00e8 bagnato dal Mare Adriatico con un litorale di 7\u00a0km in cui sorgono le marine di Lendinuso, Lido Presepe e Torre San Gennaro.\nStoria.\n\u201c\"Le origini risalgono all\u2019epoca della formazione dei casali, dopo il mille, e dovettero essere quelle di un modesto aggregato di famiglie coloniche attorno ad una laura basiliana, di cui a quel tempo pullulavano le contrade. Si accrebbe con i profughi della vicina Valesio quando questa antica citt\u00e0, prima messapica poi romana, ormai ridotta a vita grama a met\u00e0 del medioevo, fu rasa al suolo da Guglielmo II il malo, sceso in Puglia nel 1157 a punire i baroni ribelli. Torchiarolo fece parte della contea di Lecce\"\u201d (G. Marzano).\nI resti di Valesio \"(campeggiano le terme romane)\" si trovano nel cuore della campagna del paese; un sito archeologico rilevante. Anche da tale citt\u00e0 sono venuti i primi abitanti di Torchiarolo. Il paese ha origini antiche tanto che viene fatto risalire alla fine del Cinquecento, periodo in cui Torchiarolo era un piccolo centro che palpitava di vitalit\u00e0 religiosa. L'etimologia della parola risente verosimilmente proprio degli sforzi che il paese, molto vicino al mare e perci\u00f2 facilmente esposto a razzie, profondeva per contrastare gli attacchi dei Turchi che gi\u00e0 nel XV secolo s'erano affacciati sulle spiagge adriatiche del Salento. Anticamente, quindi, la parola Torchiarolo, aveva origine certa da Turchi o proprio Turchia, e quindi gi\u00e0 nel '400 e '500 Torchiarolo poteva significare \"mattatoio\" per i Turchi. Il termine \u201cTorchiarolo\u201d deriva dall'avverbio latino \"Turce\" usato nei registri di morte per indicare un'uccisione barbarica, cio\u00e8 alla turca, con scimitarre. Di quest'origine ne \u00e8 prova lo stemma Municipale di Torchiarolo, gi\u00e0 comune prima del Seicento, che rappresenta un turco legato con catene ad una torre. Molti per\u00f2 fanno risalire le origini del nome al torchio di legno col quale in numerosi frantoi sotterranei della zona si spremeva l\u2019olio dal frutto dell\u2019albero sacro a Minerva. Il Turculum e il turcularius dettero agli addetti al lavoro dei torchi l\u2019appellativo di \u201cturchiaroli\u201d e all\u2019abitato della contrada il nome di Torchiarolo, paese dei torchi \"(Marzano).\" Il paese si estende su un territorio che, anticamente paludoso, \u00e8 stato bonificato nei primi decenni del Novecento. Oggi esso abbonda soprattutto di annosi uliveti, che lo rendono ridente e profumato \"(i tre quarti del territorio sono ulivetati),\" ma anche di vigneti. La caratteristica della presenza massiccia di ulivi \"(dall\u2019alto appare uno straordinario manto verde che si estende sino alla costa)\" ha sorretto l'idea che la parola \"\"Torchiarolo\",\" con l'accezione di \"\"Torchio d'oro\"\u201d, possa riferirsi quindi alla spremitura di olive e uva per la produzione di olio e vino.\nNel XVI, Torchiarolo, divenne il feudo dei discendenti della potente famiglia di cavalieri combattenti Nanteuil-Chattilon \"(italianizzata Natoli o dell'Antoglietta).\"\nNel 1465 Re Ferdinando I di Napoli, conferm\u00f2 con decreto barone di Torchiarolo Giovanni Matteo Natoli (\u2020 1533), gi\u00e0 Barone di Ruffano, Vaste, Casamassella.\nAlla sua morte eredit\u00f2 i feudi e divenne baronessa di Torchiarolo sua sorella Arminia (\u2020 1542), moglie di Ferrante delli Falconi Barone di Rocca.\nSociet\u00e0.\nEtnie e minoranze straniere.\nAl 31 dicembre 2019 la popolazione straniera residente era pari a 99 persone, 50 di nazionalit\u00e0 rumena.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35910", "revid": "1529788", "url": "https://it.wikipedia.org/wiki?curid=35910", "title": "Batteria", "text": ""}
{"id": "35911", "revid": "152380", "url": "https://it.wikipedia.org/wiki?curid=35911", "title": "Villa Castelli", "text": "Villa Castelli \u00e8 un comune italiano di abitanti della provincia di Brindisi in Puglia.\nIl suo territorio corrisponde alla parte sud-occidentale dell'altopiano delle Murge al confine tra il Salento e la valle d'Itria. \u00c8 parte della Murgia dei trulli, del parco naturale Terra delle Gravine, dell'arco ionico tarantino e della soglia messapica.\nGeografia fisica.\nTerritorio.\nIl territorio comunale si estende per 34,58\u00a0km\u00b2 nella la parte sud-occidentale dell'altopiano delle Murge, tra la valle d'Itria e il Salento, in una zona collinare al confine con la pianura salentina.\nIl comune si trova a 30\u00a0km da Taranto a circa 45\u00a0km da Brindisi; confina con l\"'Isola amministrativa\" della citt\u00e0 di Taranto \"1 E\" (distanza 3\u00a0km), Grottaglie (distanza 5\u00a0km), Ceglie Messapica (8\u00a0km), Francavilla Fontana (12\u00a0km) e Martina Franca (16\u00a0km).\nOrografia.\nBuona parte del centro abitato \u00e8 sito in area collinare e poggia su un orlo di scarpata, tra i colli Fellone, Scotano e Castello, che costituiscono l'85% del territorio.\nI colli fanno parte dell'altopiano delle Murge e come questo formati da calcare di Altamura alternato a limitate formazioni di calcari dolomitici e di depositi di sabbie calcaree poco cementate, per lo pi\u00f9 nelle zone discendenti.\nLe frazioni situate in zona pianeggiante sono San Barbato Lamie e Pezza delle Monache Centrale, nelle immediate vicinanze di Grottaglie, e coprono il 15% del territorio comunale.\nSpeleologia.\nSono presenti alcune grotte naturali: la grotta di Montescotano, la grotta di Facciasquata, le grotte di Barcari e di Malecantone, la grotta Cuoco, la grotta Monte Fellone abitata dal Neolitico al III secolo e la grotta del Sacramento..\nNella grotta di Montescotano furono rinvenute numerose lucerne di et\u00e0 romana, che hanno fatto supporre la presenza di rituali religiosi tra il III e il II secolo a.C.\nIdrografia.\nIl corso d'acqua pi\u00f9 importante nasce dalla sorgente sita in contrada Antoglia, nell'agro di Villa Castelli, detta \"Fonte Strabone\", ma nota nella documentazione antica come \"Fonte dei Grani\". La sorgente d\u00e0 origine al Canale Reale che sgorga a nord della chiesa di Santa Maria dei Grani, nel territorio di Francavilla Fontana e dopo un percorso di quasi 40\u00a0km attraverso i territori dei comuni di Oria, latiano, San Vito dei Normanni e Carovigno sfocia nell'oasi di Torre Guaceto.\nBiohabitat.\nLa gravina, facente parte del parco naturale regionale Terra delle Gravine, costituisce il giardino botanico comunale, ricco di macchia mediterranea e di altre piante endogene.\nClima.\nIl clima del territorio comunale \u00e8, come per il resto dell'arco ionico-tarantino e delle Murge, tipicamente mediterraneo, con inverni miti ed estati temperate. Nel mese di gennaio si registrano minimi negativi e nevicate. \nNella tabella sottostante sono riportati i valori medi che si registrano a Villa Castelli.\nOrigini del nome.\nil toponimo \"Castellum Caeje\" \u00e8 documentato dall'XI secolo come territorio confinante con Ostuni, comprensivo di Ceglie Messapica e di gran parte di Villa Castelli. Nel XIV secolo la presenza di strutture di fortificate giustifica la qualifica di \"Castellum\". Dal XVII secolo emerge nelle fonti il toponimo \"Monte Castelli\" e nel XVIII secolo \"li Castelli\", a cui \u00e8 aggiunto \"Villa\", nel senso di borgo, gi\u00e0 prima dell'indipendenza da Francavilla Fontana della quale era frazione.\nStoria.\nOrigini.\nSulle origini della presenza umana era stato teorizzato uno stanziamento nel territorio di gruppi di Arii e di Liguri. Per la preistoria sono stati accertati almeno tre nuclei insediativi nel territorio, uno a Monte Scotano, un altro a Monte Fellone e un ultimo, pi\u00f9 noto, a Pezza Petrosa. Nel caso di Monte Fellone, l'allevamento di cavalli risale al neolitico, fenomeno alquanto raro per il Sud Italia e quasi unico in Puglia.. Il territorio presenta, inoltre, numerose specchie, in corrispondenza di confini tra i territori messapi e tarantini.\nI ritrovamenti nella grotta di Facciasquata degli inizi degli anni settanta attestano la frequentazione umana in epoca neolitica e nell'et\u00e0 del bronzo. Altri ritrovamenti databili tra il II secolo a.C. e il III secolo d.C. si sono avuti presso la grotta di Montescotano, compresa una \"sala delle lucerne\", un possibile luogo di culto romano-pagano.\nIl sito archeologico pi\u00f9 studiato del territorio comunale \u00e8 sito in localit\u00e0 Pezza Petrosa dove \u00e8 stata rinvenuta una necropoli, costituita da oltre trenta tombe, datata al IV-III secolo a.C., con corredi funerari costituiti da reperti di ceramica decorata, statuette della dea dell'agricoltura Demetra, oggetti in bronzo, attualmente depositati in parte presso il Museo nazionale archeologico di Taranto ed in parte presso il museo civico comunale. Gli scavi hanno identificato nei pressi del sito, resti di un abitato, con possibili tracce di mura difensive in blocchi, datati a dopo la met\u00e0 del IV secolo a.C. L'abitato fortificato potrebbe riferirsi ad un villaggio dei Messapi divenuto dopo la conquista da parte di Taranto un \"phrourion\", avamposto militare, del sistema difensivo tarantino. \nIn passato era stata ipotizzata un'identificazione dei resti archeologici con la citt\u00e0 di \"Rudiae\" patria di Quinto Ennio. Pochi metri a nord della necropoli, sono state rinvenute tracce di una cisterna di et\u00e0 altomedievale.\nMedioevo.\nNel corso del Medioevo il fortilizio, presso il quale sorgeva un piccolo casale, si trovava al limite tra i territori longobardi e bizantini, costantemente in conflitto tra loro, ed apparteneva alla \"gualda\" del feudo di Oria.\nNel 1055 Oria fu conquistata dai Normanni guidati dal conte Umfredo d'Altavilla ed il territorio dell'attuale Villa Castelli entr\u00f2 a far parte della signoria normanna del principato di Taranto.\nLa presenza di opere di fortificazione nel territorio dell'attuale Villa Castelli, costruite o divenute rilevanti solo a partire dal periodo angioino e dal aragonese, spiega la qualifica di \"Castella\". A sud di Monte Castello sorgeva il casale di S. Maria dei Grani, dove successivamente si edifica la Chiesa di Santa Maria dei Grani. Il casale era tenuto durante il regno di Federico II a contribuire alla manutenzione del castello di Oria.\nNel XIV secolo il tessuto urbano dell'odierna Villa Castelli era segmentato in piccoli nuclei insediativi tra i quali Montescotano, Montefellone, il casale che sorgeva attorno alla Torre degli Antoglietta e il nucleo di Castelli.\nEt\u00e0 moderna.\nNel 1455 Giacomo Dell'Antoglietta cedette il casale. insieme a Francavilla Fontana, a Giovanni Antonio Orsini Del Balzo in cambio di vasti possedimenti a Fragagnano.\nIl 7 settembre del 1500 Federico d'Aragona concesse il possesso del marchesato di Oria a Roberto Bonifacio, che aggiunse col successivo acquisto del 1517 Francavilla e Casalnuovo (Manduria). Il duca di Oria Giovanni Bernardino Bonifacio, umanista italiano vicino al pensiero di Erasmo da Rotterdam venne successivamente perseguitato dall'inquisizione e costretto a rifugiarsi prima in Francia, poi in Inghilterra e infine in Prussia, muore a Danzica nel 1597.\nLa famiglia genovese degli Imperiali nel XVII secolo acquist\u00f2 insieme alla torre dell'Antoglia anche la fortezza medievale di Monte Castelli, trasformandola in residenza estiva ed impiantando nel territorio una stazione per l'allevamento di cavalli di razza murgese. Nel 1755 Michele Imperiali Juniore affida temporaneamente ad Antonio d'Arco i \"castelli\" in qualit\u00e0 di \"castellano\". Il duca di Monteiasi e intendente di Terra d'Otranto, Gioacchino Ungaro, economista e letterato, nell'anno 1793 acquist\u00f2 le masserie \"Pezza della Corte\" e Antoglia, insieme alla zona dei \"Castelli\". I terreni vennero concessi in piccoli lotti ai braccianti dei paesi vicini e si and\u00f2 creando un consistente nucleo abitato intorno al castello sorto sull'antica fortificazione, che fu ristrutturato ed adibito a palazzo ducale.. Il 20 febbraio 1799 i cannoni presenti a \"Castelli\" furono prelevati da una truppa di 39 individui armati per organizzare la difesa antirivolzionaria di Francavilla citt\u00e0 monarchica contraria alla Repubblica Napoletana proclamata il 23 gennaio.\nCon l'influenza rivoluzionaria prima e napoleonica poi, l'aristocrazia perde gran parte dei suoi privilegi e nel 1808 sono approvate le Leggi eversive della feudalit\u00e0 da parte di Giuseppe Bonaparte. Il duca Ungaro continu\u00f2 l'attivit\u00e0 di riorganizzazione del borgo e trasform\u00f2 le stalla del castello in una cappella dedicata al s. Crocefisso, che nel 1830 venne eretta in parrocchia succursale.\nL'economia del borgo tra XVI e XVIII secolo si fondava prevalentemente sulla pastorizia e sull'agricoltura e ruotava intorno a masserie fortificate. Fenomeno importante per le attivit\u00e0 commerciali era la transumanza, con lo spostamento di greggi e mandrie dalla Valle d'Itria al Salento attraverso le Murge. In occasione del passaggio dei mandriani si organizzavano fiere annuali. Nel territorio comunale sono ancora presenti una serie di antichi tratturi e un noto carraro delle vacche al confin\nOttocento e Novecento.\nPer tutta la durata del Regno di Napoli, la parte pi\u00f9 consistente dell'odierna Villa Castelli fu territorio di pertinenza di Francavilla Fontana mentre Monte Fellone restava frazione di Martina Franca e Monte Scotano di Ceglie Messapica.\nIl 12 gennaio 1818 nel territorio dei \"Castelli\" il prete brigante Ciro Annicchiarico, anche noto come Papa Ciro, promotore di una \"Repubblica salentina\" e fondatore della \"setta dei decisi\", una societ\u00e0 armata in veste repubblicana e massonica, disarm\u00f2 i fucilieri reali che si recavano ad Ostuni.\nIl 22 maggio 1830 Villa Castelli veniva citata in una lettera del vicario generale, l'arcidiacono Giuseppe Lombardi, difatti la parrocchia, succursale della Matrice di Francavilla, costituiva l'unico caso diocesano di chiesa di campagna creata per far fronte alle esigenze spirituali di un buon numero di abitanti che si erano stabiliti nel territorio tra Ceglie e Francavilla sino a diventare un vero centro urbano.\nNel 1871 un padre cappuccino nominato parroco present\u00f2 richiesta presso la provincia di Terra d'Otranto del passaggio della frazione di Villa Castelli dal comune di Francavilla Fontana a quello di Grottaglie.\nNel censimento del 1871 si contano 116 fuochi. La struttura economica del territorio in et\u00e0 post-unitaria si fonda su produzioni agricole e manifatturiere, difatti \u00e8 costituito quasi totalmente da contadini(piccoli proprietari e braccianti) e da filatrici.\nLe richieste per la formazione di un comune indipendente partirono dal 1919 con la formazione di un apposito comitato, con alla guida i \"Democratici e Liberali\". Gli scontri verbali durante le sedute del consiglio comunale di Francavilla diventarono sempre pi\u00f9 accesi. In seguito alla delibera della Camera dei deputati del Regno d'Italia in data 25 maggio del 1923 part\u00ec ufficialmente l'iter per l'autonomia comunale. La tensione con il capoluogo Francavilla culmin\u00f2 con manifestazioni di piazza del giorno della Pasquetta del 1925. I residenti di Monte Fellone e di Specchia Tarantina, oggi frazioni del comune di Martina Franca, e di Mannara, frazione che tuttora segna il confine con Grottaglie permisero di raggiungere la quota di 4000 votanti. L'istituzione del nuovo comune fu ufficializzata nel 1926 con la consegna dello stemma araldico comunale. Fu nominato primo amministratore Raffaele Ostillio di Taranto.\nIl 17 luglio del 1980, durante una manifestazione contro il caporalato, i caporali dopo ripetute minacce di morte tentarono di investire i lavoratori e i sindacalisti di Villa Castelli e il 21 luglio otto caporali armati di pistola aggredirono i sindacalisti della CGIL e assaltarono la sede locale del sindacato.\nMonumenti e luoghi d'interesse.\nCastello.\nLa pi\u00f9 antica torre di et\u00e0 medievale \u00e8 attribuibile al processo di fortificazione del feudo sottoposto al controllo di Oria, promosso dalla famiglia Dell'Antoglietta (che al tempo portava il nome di de Nantoil o de Nanteuil) dal 1307. Il castello domina dall'alto dell'ultimo colle delle Murge la pianura salentina. Si tratta di una residenza castellana in tufo \u00e8 stata pi\u00f9 volte rimaneggiata. La torre \u00e8 stata ristrutturata, ampliata ed adibita a fortificazione nel 1450 dal principe Giovanni Antonio Orsini Del Balzo. Pass\u00f2 quindi al marchese di Oria Giovanni Bernardino Bonifacio, nel XV secolo. Nel XVIII secolo la famiglia Imperiali acquist\u00f2 la fortificazione, caduta in stato di abbandono gi\u00e0 nel XVI secolo, trasformandola in residenza estiva e impiantando un allevamento di cavalli di razza murgese. Con il passaggio alla famiglia Ungaro la fortificazione fu adibita a palazzo ducale. In seguito il castello venne affidato al castellano Antonio d'Arco.. Sono ancora visibili caratteristiche di et\u00e0 tardo-medievale e rinascimentale. Conserv\u00f2 sino alla fine del XVIII secolo le merlature ed i cannoni, successivamente rimossi. Nel 1822 parte delle scuderie fu utilizzata per la realizzazione di una cappella, dedicata al Santissimo Crocifisso. Nel 1830 la chiesa venne elevata a parrocchia e consacrata dal vescovo di Oria. Nel corso del Novecento l'edificio \u00e8 stato adibito a caserma ed a scuola. Parzialmente ristrutturato \u00e8 oggi sede del municipio, della galleria d'arte comunale e del museo archeologico municipale. Una piccola porzione della struttura \u00e8 di propriet\u00e0 privata, mentre la parrocchia detiene un'ala del castello in fase di restauro. La facciata settentrionale \u00e8 stata pi\u00f9 volte rimaneggiata, mentre quella meridionale conserva, totalmente inglobato nel complesso architettonico, l'antico mastio, oggi sede della \"Sala del Consiglio\".\nMonumento ai caduti.\nIn piazza Municipio sul lato frontale del castello \u00e8 posto un monumento in stile liberty, raffigurante Nike dea della Vittoria, in memoria dei concittadini caduti al fronte durante la prima guerra mondiale.\nTorre Antoglia.\nSi tratta di una torre merlata del XIV secolo protetta da alte mura di corte. Venne costruita dalla famiglia feudataria dei de Nanteuil, il cui ramo in Puglia prese poi il nome di dell'Antoglietta, come parte del complesso sistema difensivo di Oria e Francavilla Fontana. La torre venne ampliata nel corso del XVIII secolo con la costruzione di stalle indipendenti, di una porta nuova, di una villa rustica e di una masseria.\nChiesa dell'Immacolata.\nEretta nel 1823 e dedicata a santa Filomena di Roma, si colloca lungo corso Vittorio Emanuele II. Con l'istituzione del dogma dell'Immacolata Concezione di Maria, proclamato da papa Pio IX nel 1854, nacque nel 1893 anche a Villa Castelli, la confraternita dell'Immacolata, alla quale si aggiunsero il terz'ordine Francescano e l'istituto delle Figlie del Sacro Cuore di Ges\u00f9. La chiesa venne acquistata dai confratelli nel 1894 e donata alla diocesi di Oria. Nel 1896 erano presenti un unico altare e tre statue dedicate a san Francesco d'Assisi, santa Filomena di Roma e santa Maria Immacolata. Nel 1917 la cappella laterale fu dedicata a sant'Antonio da Padova con la costruzione di un ulteriore altare e la collocazione di una statua del santo di Padova.\nL'edificio \u00e8 costruito in muratura in pietra calcarea. La chiesa \u00e8 dotata di portale unico dominato da un rosone circolare e di un campanile a vela sormontato da un timpano. La pianta \u00e8 a croce latina, con un'unica navata coperta da volte a crociera. Le caratteristiche architettoniche nel complesso richiamano lo stile delle chiese delle Murge e della Valle d'Itria.\nChiesa s. Vincenzo de Paoli.\nI lavori per la \"Chiesa Nuova\" iniziano nel 1898 la costruzione viene realizzata attraverso donazioni private con un forte contributo di tre razionali a cui si sommano piccole cifre offerte dal resto della popolazione e lavoro volontario. \nLa costruzione risent\u00ec di notevoli ritardi e si registrarono una serie di disavanzi di fondi. Progettata dall'ingegnere Luca di Castri in stile eclettico e intitolata a san Vincenzo de Paoli nel 1938.\nL'elevato \u00e8 costruito in tufo e in pietra di mazzaro, con ornamenti in pietra bianca. La facciata \u00e8 scompartita da contrafforti, che seguono la divisione interna in tre navate, ed \u00e8 dotata di tre portali. Nella parte alta al centro \u00e8 un rosone affiancato da trifore. La pianta \u00e8 a croce latina, con tre navate, quella centrale e il transetto coperte da una volta a botte, mentre volte a crociera coprono le navate laterali, poggiando su piloni cruciformi. Il campanile \u00e8 inserito sul lato orientale con cuspide accentuata e richiama le forme del gotico. La cupola \u00e8 rivestita in mattonelle policrome.\nChiesa del Crocefisso.\n\u00c8 la pi\u00f9 antica struttura religiosa del centro abitato. Nel 1822 parte delle scuderie fu utilizzata per la realizzazione di una cappella, dedicata al Santissimo Crocifisso. Nel 1830 la chiesa venne elevata a parrocchia e consacrata dal vescovo della Diocesi di Oria. L'ala del castello che la circonda venne concessa all'uso dal duca Carlo Ungaro all'arcidiocesi di Taranto in cambio della celebrazione delle messe in suffragio dei suoi antenati nella cattedrale di San Cataldo. Nel periodo di attivit\u00e0 contava oltre all'altare maggiore altri cinque altari e dieci statue. La chiesa misura 21x10,5 m. ed \u00e8 dotata di due piccole cappelle ed una sagrestia. Attualmente chiusa al culto, ospita sporadicamente attivit\u00e0 socio-culturali.\nSantuario del Calvario.\nAi piedi del Montecalvario, sul quale sorge il palazzo ducale, \u00e8 presente un santuario che ospita una statua del Cristo nel sepolcro.\nGravina.\nIl comune \u00e8 attraversato da una gravina parte del Parco naturale Terra delle Gravine, oggetto di continui lavori di rivalutazione e recupero a partire dal 1990 al 2010 e area protetta dal 2005. Oggi costituisce il giardino botanico comunale. Al centro della gravina, sul versante occidentale, si trova un frantoio ipogeo, il frantoio del ducale risalente al XVIII secolo e realizzato nelle grotte della gravina.\nViadotto dell'Impero.\nNegli anni trenta la gravina venne superata da un ponte a nove arcate in pietra, realizzato da maestranze locali. L'obiettivo era quello di aprire un nuovo fronte di urbanizzazione per il comune. La zona di espansione Lizzito viene subito dotata di una scuola elementare e di una caserma.\nBorgo dei trulli.\nSino agli inizi del 900, sul modello di Alberobello, il centro abitato di Villa Castelli era costituito prevalentemente da trulli. Il \"Borgo dei Trulli\", di cui oggi restano poche costruzioni e gli altri trulli furono purtroppo demoliti per dar spazio a moderne case e palazzine, stessa analogia ma in minoranza anche ad Alberobello, si sviluppava in \"Via Masaniello\" (oggi \"Via delle Rose\") e \"Largo Chiesa Vecchia\", a questi si aggiungeva un secondo nucleo in \"via della Rupe tarpea\" a ridosso della gravina e un terzo a nord nel \"Rione Belvedere\" in \"via Alfieri\" e \"via Seneca\". L'assetto urbanistico, sino ai primi del Novecento, \u00e8 totalmente diverso dall'attuale. \"Corso Vittorio Emanuele\" e \"Piazza Municipio\" erano zona agricola e il borgo si arroccava sul Monte Castello.\nCostruzioni rurali.\nSono presenti alcune cappelle rupestri e numerose cappelle votive costruite sul ciglio delle strade, per lo pi\u00f9 erette tra l'inizio dell'Ottocento e gli inizi del secolo successivo.\nSi conservano inoltre alcune specchie, tra cui la \"specchia Puledri\" e la \"specchia Facciasquata\".\nMasserie.\nNel territorio si trovano numerose masserie, alcune delle quali fortificate:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2014 la popolazione non italiana residente era di 293 persone (119 maschi e 174 femmine), pari al 3,16% della popolazione residente. Le nazionalit\u00e0 maggiormente rappresentate e la percentuale sul totale della popolazione residente erano:\nReligioni.\nLa religione pi\u00f9 diffusa \u00e8 il cristianesimo di confessione cattolica, Villa Castelli rientra nella giurisdizione episcopale della diocesi di Oria. Nel 1847 viene nominato il primo parroco, mentre un vicario curato \u00e8 documentato dal 1830, con l'introduzione dei registri parrocchiali.\n\u00c8 inoltre presente una chiesa delle Assemblee di Dio in Italia, di orientamento evangelico-pentecostale.\nDialetti.\nIl dialetto castellano rientra nei dialetti apulo-baresi tipici della Valle d'Itria e della Murgia, con notevoli influenze del dialetto ostunese, cegliese, del dialetto barese e del dialetto tarantino. Caratteristiche tipiche sono: il richiamo a forme volgari dello spagnolo e del francese di et\u00e0 moderna (esempio della vicinanza al francese \u00e8 la \"\u01dd\").Nel 2005, con il patrocinio dell'Amministrazione Provinciale di Brindisi, \u00e8 stato pubblicato il \"Vocabolario del dialetto di Villa Castelli\", a cura di Angelo Giuseppe Chirulli.\nTradizioni.\nLa \"pizzica\" \u00e8 un'antica tradizione locale, di cui viene riconosciuto il valore culturale. Diffusa in passato anche nella sua variante \"a scherma\" che, danzata con un'arma, simulava il duello. Nella variante \"tarantata\" costituiva il principale accompagnamento del rito etnocoreutico del tarantismo. Il maggiore esponente della pizzica di Villa Castelli \u00e8 il cantore-pastore Vito Nigro.\nLa festa patronale si svolge il 2 ottobre a cui di solito si aggiunge un concerto nella serata del 3 ottobre.\nIl 1\u00ba ottobre si svolge la 'fiera del bestiame', nel rione Belvedere, ed in serata si svolge un concerto bandistico in Piazza Municipio.\nCentro di educazione ambientale.\nCostruito nei pressi della gravina, \u00e8 stato concepito come luogo di educazione al rispetto delle risorse naturali e all'approfondimento delle conoscenze relative alla biodiversit\u00e0 dell'ecosistema mediterraneo in collaborazione con il comune di Grottaglie e con Legambiente. Attualmente ospita al suo interno la biblioteca comunale, che conta circa 2000 volumi, che attualmente non prevede orari di apertura al pubblico.\nCentro Don Tonino Bello.\nAperto nel 2009 presso l'ex macello comunale, \u00e8 una struttura di accoglienza e cura delle donne violate.\nEnogastronomia.\nLa cucina castellana \u00e8 basata su pietanze della tradizione contadina della cucina pugliese.\nVino e olio.\nA Villa Castelli non sono presenti colture uva da vino, le cantine locali vinificano uve provenienti dai territori circostanti.\nEconomia.\nL'economia di Villa Castelli \u00e8 prevalentemente basata sul settore primario, in particolare sull'olivicoltura e di alberi da frutto, specialmente mandorli. Al tradizionale allevamento di cavalli di razza murgese, presente dal XVII secolo ma ormai quasi del tutto abbandonato si aggiunge nelle masserie l'allevamento di ovini e caprini. Nel settore artigianale si perpetua la tradizionale costruzione di muratura a secco e dei trulli.\nNell'industria prevalgono gli oleifici e gli stabilimenti vinicoli. Per la produzione di elettricit\u00e0 a Villa Castelli si trovano un consistente impianto eolico installato in contrada Renna, a cui si aggiunge la centrale idroelettrica in contrada Battaglia. Questa fa parte dell'Acquedotto Pugliese, \u00e8 posta al terminale del Canale Principale e all'inizio del Grande Sifone Leccese ed \u00e8 stata aperta nel 1939, disponendo di due turbine Francis da 975\u00a0kW ciascuna. Ha funzionato fino al 1971 quando l'entrata in esercizio dell'Acquedotto del Pertusillo ridusse le portate idriche, ma nel 2009 \u00e8 rientrata in servizio venendo alimentata da una turbina Pelton a 3 getti con potenza di 450\u00a0kW.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nA Villa Castelli sono presenti varie societ\u00e0 sportive, in particolare il Villa Castelli Calcio. Inoltre si aggiunge un\u2019altra disciplina sportiva molto praticata e molto amata ovvero il ciclismo rappresentata dal Team Bike Villa Castelli ASD."}
{"id": "35920", "revid": "2128848", "url": "https://it.wikipedia.org/wiki?curid=35920", "title": "Isola di Capri", "text": "Capri \u00e8 un'isola nel golfo di Napoli, appartenente all'arcipelago Campano e parte della citt\u00e0 metropolitana di Napoli, situata di fronte alla penisola sorrentina. Dal punto di vista amministrativo \u00e8 suddivisa tra i comuni di Capri e Anacapri.\nEtimologia.\nNome latino \"Capreae\", greco \"\u039a\u03b1\u03c0\u03c1\u03ad\u03b1\u03b9\". Probabilmente trasposizione di un originario toponimo italico (osco).\nGeografia.\nL'isola \u00e8, a differenza delle vicine Ischia e Procida, di origine carsica. Inizialmente era unita alla penisola sorrentina, salvo essere successivamente sommersa in parte dal mare e separata quindi dalla terraferma, dove oggi si trova lo stretto di Bocca Piccola. Capri presenta una struttura morfologica complessa, con cime di media altezza (Monte Solaro 589\u00a0m e Monte Tiberio 334\u00a0m) e vasti altopiani interni, tra cui il principale \u00e8 quello detto di \"Anacapri\". \u00c8 al ventunesimo posto tra le isole italiane in ordine di grandezza.\nLa costa \u00e8 frastagliata con numerose grotte e cale che si alternano a ripide scogliere. Le grotte, nascoste sotto le scogliere, furono utilizzate in epoca romana come ninfei delle sontuose ville che vennero costruite qui durante l'Impero. La pi\u00f9 famosa \u00e8 senza dubbio la Grotta Azzurra, in cui effetti luminosi furono descritti da moltissimi scrittori e poeti.\nCaratteristici di Capri sono i celebri Faraglioni, tre piccoli isolotti rocciosi a poca distanza dalla riva che creano un effetto scenografico e paesaggistico; ad essi sono stati attribuiti anche dei nomi per distinguerli: Faraglione di terra (o Saetta) per quello attaccato alla terraferma, Faraglione di Mezzo (o Stella) per quello frapposto agli altri due e Faraglione di Fuori (o Scopolo) per quello pi\u00f9 lontano dall'isola.\nL'isola conserva numerose specie animali e vegetali, alcune endemiche e rarissime, come la lucertola azzurra, che vive su uno dei tre Faraglioni. La vegetazione \u00e8 tipicamente mediterranea, con prevalenza di agavi, fichi d'India e ginestre. A Capri non sono pi\u00f9 presenti sorgenti d'acqua potabile ed il rifornimento idrico \u00e8 garantito da condotte sottomarine provenienti dalla penisola sorrentina. L'energia elettrica viene fornita da una societ\u00e0 privata in loco.\nI comuni in cui \u00e8 suddivisa l'isola sono Capri e Anacapri. Gli altri centri abitati pi\u00f9 importanti sono le frazioni di Capri Marina Grande e Marina Piccola.\nClima.\nNell'isola, che gode del clima mediterraneo \"Csa\" per eccellenza, si trovano la Stazione meteorologica di Capri e la Stazione meteorologica di Anacapri Damecuta.\nStoria.\nLo storico e geografo greco Strabone nella sua \"Geografia\", riteneva che Capri fosse stata un tempo unita alla terraferma. Questa sua ipotesi \u00e8 stata poi confermata sia dall'analogia geologica che lega l'isola alla penisola sorrentina sia da alcune scoperte archeologiche.\nTra il 1927 e il 1946 i due comuni dell'isola furono aggregati in un unico comune. Dopo il 2000 \u00e8 stato riproposto il ritorno ad un'unica entit\u00e0 amministrativa sull'isola.\nMonumenti e luoghi d'interesse.\nNell'isola vi sono numerose architetture religiose e civili di interesse storico. Diversi resti archeologici testimoniano la presenza degli antichi romani sull'isola. L'ambiente naturale \u00e8 caratterizzato da diverse grotte e picchi rocciosi.\nTrasporti.\nSull'isola \u00e8 presente una funicolare e la seggiovia del monte Solaro. La mobilit\u00e0 urbana \u00e8 affidata a minibus. Il porto situato a Marina Grande \u00e8 collegato principalmente con quello di Napoli.\nCollegamenti marittimi.\nPer arrivare a Capri bisogna passare prima per i porti di Napoli o Sorrento e, da Pasqua a ottobre, anche da Castellammare di Stabia, Amalfi, Positano, Seiano o Salerno. I traghetti, adibiti anche al trasporto dei veicoli, partono solo dal porto di Napoli. Da Napoli il tempo medio di navigazione \u00e8 di 80 minuti con nave traghetto e di 50 minuti con aliscafo o nave veloce. Da Sorrento, invece, \u00e8 di 20-25 minuti con aliscafo o nave veloce. Per disciplinare il traffico dei veicoli durante i mesi estivi e il periodo natalizio \u00e8 in vigore una specifica ordinanza del prefetto che vieta l\u2019afflusso e la circolazione sull\u2019isola degli autoveicoli, motoveicoli e ciclomotori appartenenti a persone non facenti parte della popolazione stabilmente residente nei comuni di Capri e Anacapri.\nSuddivisione amministrativa.\nIl territorio dell'isola di Capri \u00e8 suddiviso in due comuni:"}
{"id": "35926", "revid": "533647", "url": "https://it.wikipedia.org/wiki?curid=35926", "title": "Milena (Italia)", "text": "Milena (in passato \"Milocca\" e per pochi mesi \"Littoria Nissena\") \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nMilena sorge in una zona collinare a 423 metri sul livello del mare. Si trova nella parte occidentale della provincia a est del fiume Platani, nella Sicilia centrale. Confina con i comuni di Bompensiere, Campofranco, Grotte, Racalmuto e Sutera. Dista 36\u00a0km da Agrigento, 45\u00a0km da Caltanissetta e 86\u00a0km da Enna.\nStoria.\nCon il nome storico di Milocca (dall'arabo Mulok che significa ciliegio o grande propriet\u00e0), il comune nasce nel 1924 con territorio scorporato da Campofranco e Sutera, come statuito dal regio decreto n. 3032 del 20/12/1923. A dare impulso all'attivit\u00e0 cooperativistica dell'unica Cassa Rurale \"laica\" della provincia nissena fu Salvatore Angilella. Egli contribuir\u00e0 grandemente alla storia di Milocca e delle sue istituzioni, adoperandosi alla sua rinascita sociale, politica ed economica per quasi un sessantennio, fino alla sua morte avvenuta nel 1966.\nNel 1933 (RD n. 1177 del 4 agosto), il comune fu ribattezzato Littoria Nissena, ma dopo pochi mesi, con RD n. 1794 del 4 dicembre, in omaggio alla regina Milena del Montenegro, madre della regina Elena, sposa di Vittorio Emanuele III, la citt\u00e0 fu rinominata Milena (a partire dal 25 gennaio 1934).\nDal 1924 al 1946 a Milena si sono succeduti ben 13 Commissari prefettizi e podest\u00e0 e 10 sindaci, di cui i primi due di nomina prefettizia. In seguito, nel 1946, si fecero le prime elezioni amministrative e si ebbe finalmente la prima amministrazione comunale eletta democraticamente.\nDal 1954 il dott. Giuseppe Luparelli prese le redini del paese per circa 40 anni. Uomo influente e capace, cambi\u00f2 radicalmente il paese: infatti, essendo Milena suddiviso in villaggi molto distanti tra loro, cerc\u00f2 di accentrare la popolazione con lottizzazioni di terreni per i pi\u00f9 indigenti e con la costruzione di case popolari.\nSociet\u00e0.\nEvoluzione demografica.\nAbitanti censimento decennale\nEmigrazione.\nNegli anni cinquanta la popolazione raggiunse abitanti ma, per la scarsit\u00e0 di posti di lavoro, ebbe inizio l'emigrazione sia nel nord Italia sia all'estero. Una grossa fetta della popolazione si stabil\u00ec ad Asti e nei comuni limitrofi, un'altra grossa fetta ad Aix-les-Bains (Francia) ed in seguito nacquero altre piccole comunit\u00e0 a Basilea (Svizzera) e in numero minore in Inghilterra, Belgio, Venezuela, Stati Uniti d'America.\nNegli anni sessanta infatti inizi\u00f2 un accentuato calo demografico che continuer\u00e0 fino ai giorni nostri, sia per la diminuzione dei nati (una famiglia media in quegli anni aveva dai 3 ai 5 figli), sia per la continua emigrazione.\nCultura.\nFeste.\nLa prima festa dell'anno coincide con il Carnevale, che intercorre tra febbraio e marzo; la festa \u00e8 caratterizzata da ricchi carri allegorici, che sfilano attorno a una cornice di maschere, ammirati dai turisti che sempre pi\u00f9 numerosi arrivano per questa occasione.\nIl marted\u00ec del periodo carnevalesco, \u00e8 divenuta consuetudine l'allegra sfilata di tutte le scolaresche, mentre il gioved\u00ec grasso \u00e8 animato dall'evento culinario dedicato alla sagra de 'li purpetta cu lu sucu', polpette al sugo condite con pane grattugiato, formaggio e aromi tra cui un particolare tipo di mentuccia detta \"sambriglia', accompagnate dalla degustazione gratuita di altri prodotti tipici locali tra cui il pane detto 'scanatu' condito con olio e formaggio e il buon vino locale.\nDurante l'estate per circa trenta giorni, spettacoli teatrali, proiezioni di film, cabaret, giochi e animazioni per bambini si svolgono in Piazza e nel Parco Urbano, allietando le vacanze milenesi, in una splendida cornice naturalistica, con un meraviglioso panorama sulla citt\u00e0, e immersi tra essenze e piante rare e tra innumerevoli specie di fiori.\nFesta di San Giuseppe.\nPer la festa di San Giuseppe, patrono del paese, il 19 marzo viene imbandita la 'tavulata di li vecchiariddi', in occasione della quale diverse famiglie, per ex voto, preparano un ricco pranzo, che una volta era per tutti i poveri del paese, mentre adesso si invitano i conoscenti; si tratta di solito di una 'tavulata' di 13 persone che raffigurano tutti gli apostoli, San Giuseppe, la Madonna e Ges\u00f9.\nIl pranzo \u00e8 allestito con diversi piatti e con prodotti di stagione; a fine pranzo a tutti \u00e8 offerta la cosiddetta 'truscitedda' o 'rizzimedda', composta di pane benedetto, finocchi, arance, dolci, mandorle e ceci tostati.\nDopo la 'tavulata', nel pomeriggio si celebra la messa, seguita da una processione.\nVenerd\u00ec Santo.\nIn occasione del Venerd\u00ec Santo, vengono portati dalle donne in processione per le vie del paese i simulacri di Cristo Morto e dell'Addolorata, accompagnati da un gruppo canoro, 'i lamentatori', che canta antichi canti popolari in forma di lamento che raccontano la Passione nelle 15 stazioni lungo il percorso.\nFesta di Sant'Antonio Abate.\nLa seconda domenica di agosto, \u00e8 dedicato alla festa religiosa di Sant'Antonio Abate; la giornata \u00e8 scandita dalla celebrazione di solenni liturgie ed \u00e8 conclusa dalla processione del simulacro del Santo che attraversa le vie della citt\u00e0.\nSeconda domenica di maggio.\nLa seconda domenica di maggio, nel Villaggio Vittorio Veneto, per tradizione si organizza l'albero della cuccagna detto \"presa della 'ntinna\", caratteristico gioco consistente nel salire in cima a un palo di circa otto metri trattato con sapone, per raggiungere il premio, aiutandosi solo con una particolare corda (\"pastura\"), realizzata con peli di criniera e coda di cavallo.\nSagre.\nIl secondo venerdi di agosto \u00e8 il giorno dedicato alla sagra della \"mbriulata', piatto tipico locale, che anticamente le massaie preparavano come pasto unico per i contadini da mangiare in campagna durante il lavoro nei campi, preparato con pasta sfoglia arrotolata, olive, patate, formaggio e tritato di maiale, che attualmente sostituisce la 'frittola'.\nEconomia.\nMilena \u00e8 un paese prettamente agricolo, i campi vengono coltivati per la quasi totalit\u00e0 a grano, e per il resto vigneti, mandorle, fave, pomodori.\nLa maggior parte della popolazione \u00e8 attiva nell'agricoltura o nel suo indotto.\nVi \u00e8 una piccola produzione artigianale dei derivati del ferro e del legno."}
{"id": "35928", "revid": "2131677", "url": "https://it.wikipedia.org/wiki?curid=35928", "title": "Kalevala", "text": "Il Kalevala \u00e8 un poema epico composto da Elias L\u00f6nnrot nella met\u00e0 dell'Ottocento, sulla base di poemi e canti popolari della Finlandia (soprattutto in careliano, un dialetto strettamente correlato al finlandese).\n\"Kalevala\" significa letteralmente \"Terra di Kaleva\", ossia la Finlandia: Kaleva \u00e8 infatti il nome del mitico progenitore e patriarca della stirpe finnica, ricordato sia in questo testo che nella saga estone del Kalevipoeg. Il \"Kalevala\" \u00e8 dunque l'epopea nazionale finlandese.\nIl 28 febbraio, in Finlandia, viene celebrato il Kalevalan P\u00e4iv\u00e4 (Giorno del Kalevala), il Giorno della Cultura Finlandese, dal poema nazionale Kalevala e la data della premessa scritta sul testo.\nDatazione.\nL\u00f6nnrot assembl\u00f2 (come gi\u00e0 fece Geoffrey di Monmouth con il ciclo arturiano) e ricostru\u00ec la memoria storica delle genti finniche attraverso la massa dei canti prodotti dalla loro poesia tradizionale, riunendone in una sola opera la cosmogonia iniziale e il ciclo eroico/mitologico.\nFamosi alcuni cantori quali un certo Arhippa Perttunen (come venne chiamato dallo stesso L\u00f6nnrot nella prefazione dell'edizione del 1835), che si dice conoscesse a memoria pi\u00f9 di mille canti. Il poema \u00e8 tuttora cantato e conosciuto a memoria da alcuni anziani bardi dell'area dei laghi, in cui il \"Kalevala\" \u00e8 nato e si \u00e8 diffuso nei secoli. Nelle buie sere invernali, i convenuti si accomodavano su una panca e ascoltavano le gesta dei vari eroi, creatori del mondo e della cultura di quel popolo. Il racconto, in metrica, veniva cantato dallo scaldo aiutato dal ritmo battuto su un tamburo con il bordo di betulla e la pelle di renna. L'effetto era ipnotico e atto a riprodurre uno stato di trance. Seppure in maniera non dichiarata, l'incontro portava in s\u00e9 valenze sciamaniche e contenuti esoterici.\nLa versione del 1849 \u00e8 composta da cinquanta canti, o runi (\"runot\"), i cui versi sono in metro runico (motivo per cui i cantori sono chiamati \"runoja\"). La precedente versione del 1835, di 32 canti, era incompleta. Entrambe le versioni sono corredate da una prefazione che riassume i metodi e il contesto seguito dall'autore per la composizione del poema, oltre che la citazione di precedenti opere di raccolta del materiale sulla poesia tradizionale, come quella in cinque parti del medico Zachris Topelius tra il 1822 e il 1831.\nTraduzioni italiane.\nQuattro le traduzioni del \"Kalevala\": la prima in endecasillabi di Igino Cocchi (1909), la seconda, in ottonari (il metro del testo finnico), di Paolo Emilio Pavolini (1910). La terza, in prosa, nel 1912 di Francesco di Silvestri-Falconieri. Da novembre del 2007 \u00e8 disponibile la traduzione integrale di Pavolini in una nuova edizione italiana curata da Cecilia Barella e Roberto Arduini per la casa editrice Il Cerchio di Rimini. Nel 2010 \u00e8 stata pubblicata la prima traduzione filologica in versi liberi a cura di Marcello Ganassini di Camerati per le edizioni Mediterranee.\nParti della prima versione del Kalevala sono state tradotte dall'attrice e drammaturga Ulla Alasj\u00e4rvi e presentate in uno spettacolo che del \"Kalevala\" vuole riproporre spirito e atmosfera.\nIl poema.\nI personaggi.\nI personaggi principali sono V\u00e4in\u00e4m\u00f6inen, eroe saggio e scaldo divino nato dalla Vergine dell'aria Ilmatar, il fabbro Ilmarinen, che rappresenta l'eterna ingegnosit\u00e0, e il guerriero seduttore Lemmink\u00e4inen, simbolicamente il lato guerresco e sensuale dell'uomo. In breve, il Kalevala racconta della lotta dei tre protagonisti contro Louhi, signora del paese di Pohjola (la Terra del Nord, rivale di Kalevala, la Terra del Sud), per il possesso del Sampo, magico mulino forgiato da Ilmarinen, portatore di benessere e prosperit\u00e0.\nLa vicenda.\nLa vicenda narra le gesta di V\u00e4in\u00e4m\u00f6inen che, seguito da i suoi compagni di viaggio vivranno molte avventure. Il libro inizia con il capitolo della creazione del mondo.\nAnalisi critica.\nDomenico Comparetti ha definito il Kalevala come il solo esempio di poema nazionale veramente risultante da canti minori, non ritrovati in esso per principi presupposti o per analisi critica induttiva, ma noti come realmente esistenti indipendentemente dal poema.\nLo strato pi\u00f9 antico del materiale presente nel poema presenta una connotazione mitologica prima ancora che eroica, come osserv\u00f2 nel 1845 Jakob Grimm. Nel corso poi degli anni gli studi hanno individuato vari nuclei che componevano il poema. Nella postfazione alla traduzione italiana del \"Kalevala\", Cecilia Barella individua:"}
{"id": "35932", "revid": "533647", "url": "https://it.wikipedia.org/wiki?curid=35932", "title": "Mussomeli", "text": "Mussomeli (\"Mussumeli\" in ) \u00e8 un comune italiano di abitanti del libero consorzio comunale di Caltanissetta in Sicilia.\nGeografia fisica.\nTerritorio.\nMussomeli sorge in una zona collinare interna, a est del fiume Platani, nella Sicilia centrale, essendo posta a 765 metri s.l.m. Dista 53\u00a0km da Agrigento, 58\u00a0km da Caltanissetta, 99\u00a0km da Enna, 199\u00a0km da Ragusa.\nClima.\nIl clima \u00e8 mediterraneo, con escursioni giornaliere notevoli d'inverno, caldo e ventilato d'estate.\nIl vento \u00e8 un elemento climatico della citt\u00e0. Nel periodo invernale sono presenti pochi episodi nevosi (notturni). Le piogge si concentrano nei mesi invernali e sono quasi del tutto assenti in estate.\nLa temperatura non varia molto, pur essendo localizzata in un territorio di alta collina: le massime invernali sono in media di 7-10\u00a0\u00b0C, mentre quelle estive di 26-31\u00a0\u00b0C (con punte di 35 \u2103 e oltre); le minime variano dalla media di 3-5\u00a0\u00b0C invernale a quella di 15-20\u00a0\u00b0C estiva.\nMonumenti e luoghi d'interesse.\nArchitetture religiose.\nNumerose le chiese costruite nel corso dei secoli tra cui la chiesa madre di San Ludovico e il Santuario dedicato a Maria SS. dei Miracoli (comunemente detta Madonna dei Miracoli), fondata da padre Francesco Langela, proveniente da una delle famiglie pi\u00f9 nobili e potenti del paese, patrona della citt\u00e0, che si venera l'8 e il 15 settembre di ogni anno. Da ricordare anche l'attiguo chiostro (costruito poco pi\u00f9 tardi dal nipote frate Nicola Langela), la Parrocchia di San Giovanni Battista e le chiese di San Francesco all'Immacolata, di Santa Maria, di Sant'Enrico, di Maria SS. del Carmelo, di Cristo Re e la recente Parrocchia Trasfigurazione di Santa Teresa al Castello. Alcune, le pi\u00f9 antiche, sono tuttora chiuse a causa dell'inagibilit\u00e0 dei locali: fanno parte di questo gruppo la chiesa della Madonna di Trapani e di Santa Margherita.\nArchitetture civili.\nNotevoli abitazioni nobiliari sono Palazzo Trab\u00eca, Palazzo Mistretta, Palazzo Langela, Palazzo Minneci e Palazzo Sgadari (quest'ultimo adibito a museo archeologico, con resti da Polizzello e da Raffe). Vi \u00e8 poi la torre civica, costruita dalla famiglia Lanza nel 1533.\nAltro.\nNel territorio del comune di Mussomeli \u00e8 compreso il sito archeologico di Polizzello. A pochi chilometri dal centro \u00e8 il cosiddetto Castello Manfredonico.\nCultura.\nUna parte consistente del romanzo \"Rex tremendae maiestatis\" di Valerio Evangelisti \u00e8 ambientata nella Mussomeli del XIV secolo.\nEconomia.\nL'economia del paese si basa quasi esclusivamente sull'agricoltura, si produce maggiormente grano, olio di oliva, vino e fichi. Un ruolo importante \u00e8 l'allevamento di bovini e ovini, dai quali si ricavano prodotti caseari, come la ricotta. Il turismo si avvale soprattutto sul suo centro storico.\nNel passato era attiva la Solfara Mandradipiano.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Mussomeli\" che milita nel girone A dell'Eccellenza Sicilia. I colori sociali sono il rosso e il blu. La squadra, fondata il 4 luglio 1975, disputa le sue partite interne allo stadio comunale Nino Caltagirone. Nella stagione 2019-20, la societ\u00e0 decide di fondersi con il Campofranco calcio, dando vita alla ASD Sporting Vallone. Nell'estate del 2020 la societ\u00e0 formalizza l'atto di fusione con la Nissa football club, storica compagine della citt\u00e0 di Caltanissetta.\nLa citt\u00e0 ha poi un'altra squadra che milita nel girone E della seconda categoria: \"A.S.D. Don Bosco\"."}
{"id": "35935", "revid": "1444396", "url": "https://it.wikipedia.org/wiki?curid=35935", "title": "Vigolo Vattaro", "text": "Vigolo Vattaro (\"V\u00ecgol\" in dialetto trentino) \u00e8 una frazione di abitanti del comune italiano dell'Altopiano della Vigolana, nella provincia autonoma di Trento.\nStoria.\nVigolo Vattaro \u00e8 un insediamento umano antico, posto sulla strada romana che collega la Valsugana con la Valle dell'Adige.\nInteressanti furono le scoperte archeologiche romane, tra cui una strada selciata.\nNel Medioevo Vigolo Vattaro era difeso dal Castello di Vigolo e dalla Torre di Mattarello, ma nonostante ci\u00f2 il paese soffr\u00ec pi\u00f9 volte per il passaggio di eserciti e sub\u00ec il sacco dei rivoltosi trentini. \nDurante l'offensiva del maggio 1916 il paese fu sede del comando d'armata austro-ungarico.\nGeografia fisica.\n\u00c8 situato sull'Altopiano della Vigolana, a pochi chilometri da Trento e dal lago di Caldonazzo. \nLa parte alta (736\u00a0m.) \u00e8 detta \"Sovich\" secondo la denominazione trentina.\nL'estremo agglomerato nella valle \u00e8 chiamato \"Mala\" ed era il luogo delle officine e dei mulini.\nLa parte bassa del paese (705\u00a0m.) \u00e8 detta \"Marzon\" ed \u00e8 caratterizzata da edifici rustico-signorili.\nMonumenti e luoghi d'interesse.\nDi particolare interesse \u00e8 la Chiesa di San Giorgio, caratterizzata dal bassorilievo paleocristiano raffigurante un albero d'ulivo con uccelli. Secondo alcuni studiosi quest'opera \u00e8 anteriore al VII secolo. La chiesa \u00e8 nominata per la prima volta nel XIII secolo. Tra il 1538 e il 1558 avvenne la ricostruzione della chiesa, testimoniata dall'attuale abside gotica con la volta a costoloni. Un'ulteriore modifica avvenne nel 1852 con l'ampliamento attraverso la creazione di una nuova navata a ritmo classico. L'altare maggiore marmoreo risale al 1750 e al suo fianco \u00e8 murata un'epigrafe barocca con lo stemma dei Tabarelli de Fatis, signori del castello che avevano il diritto di patronato della chiesa.\nLa piazza del paese era il luogo designato per le rappresentazioni delle commedie, che erano delle vere e proprie sacre rappresentazioni diffuse in tutto il Trentino.\nEconomia.\nArtigianato.\nNel settore dell'artigianato \u00e8 ancora diffusa e rinomata l'antica lavorazione del legno finalizzata alla realizzazione di mobili e arredamenti.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Bosentino e Vattaro. Nel 1947 distacco di territori per la ricostituzione dei comuni di Bosentino (Censimento 1936: pop. res. 620) e Vattaro (Censimento 1936: pop. res. 553)."}
{"id": "35940", "revid": "124742485", "url": "https://it.wikipedia.org/wiki?curid=35940", "title": "Samotracia", "text": "Samotracia (, \"Samothr\u00e0ki\", in turco: \"Semadirek\") \u00e8 un'isola greca situata nel mar Egeo settentrionale a nord est dell'isola di Lemno, a circa 40\u00a0km dalla costa della Tracia e a pochi chilometri dalla linea di confine con la Turchia, il cui territorio pi\u00f9 vicino \u00e8 l'isola di Imbro.\nGeografia fisica.\nL'isola ha una superficie di 178\u00a0km\u00b2 e una popolazione di 2.879 abitanti, secondo il censimento del 2011.\nVive di un'economia prevalentemente agricola, e non \u00e8 particolarmente assediata da traffico turistico, anche se \u00e8 molto apprezzata dai pescatori subacquei.\nStoria.\n\u00c8 conosciuta soprattutto per il Santuario dei Grandi Dei di Samotracia, da cui proviene la famosa statua della Vittoria alata, nota come \"Nike di Samotracia\".\nAmministrazione.\nDal punto di vista amministrativo, l'isola di Samotracia costituisce un comune nella periferia della Macedonia orientale e Tracia (unit\u00e0 periferica di Evros) con 2.723 abitanti secondo i dati del censimento 2001.\nDal 20 maggio 2016 il Municipio di Samotracia \u00e8 gemellato con il Municipio di Roma I Centro (centro storico - ex I e XVII di Roma Capitale).\nLocalit\u00e0.\nNell'isola sono presenti i seguenti centri abitati (popolazione nel 2001):\nSociet\u00e0.\nEvoluzione demografica.\nNegli ultimi censimenti la popolazione dell'isola \u00e8 stata la seguente:"}
{"id": "35948", "revid": "438678", "url": "https://it.wikipedia.org/wiki?curid=35948", "title": "Ammasso stellare", "text": "In astronomia, un ammasso stellare \u00e8 un gruppo di stelle molto denso. In generale le stelle nascono in gruppi che, inizialmente legati gravitazionalmente, giungono col tempo a disgregarsi. Essendo nate dalla stessa nebulosa hanno le stesse composizioni chimiche\nVi sono due tipi principali di ammasso:\nSono poi considerate ammassi anche le associazioni OB, gruppi praticamente appena nati di stelle molto calde.\n si pensa che gli ammassi globulari si siano formati tutti nella stessa epoca, in contemporanea alla formazione della nostra galassia, la Via Lattea. Gli ammassi aperti si formano invece ancora al giorno d'oggi, ogni qualvolta una nebulosa di gas raggiunge una massa ed una densit\u00e0 critiche. Sono in genere molto brillanti perch\u00e9 contengono molte stelle giovani ad alta temperatura, come le Pleiadi, uno degli ammassi aperti pi\u00f9 vicini a noi. Le diverse caratteristiche dei due tipi di ammasso sono analizzate in dettaglio nei rispettivi articoli."}
{"id": "35951", "revid": "767487", "url": "https://it.wikipedia.org/wiki?curid=35951", "title": "Internet Engineering Steering Group", "text": "L'Internet Engineering Steering Group \u00e8 un ente composto dal Presidente dell'Internet Engineering Task Force, da Responsabili Area:\ne da Consulenti:\nQuesto ente provvede ad effettuare una verifica tecnica finale degli standard di Internet ed \u00e8 responsabile, giorno per giorno, della gestione dell'IETF. Infatti esso riceve gli appelli delle decisioni dei gruppi di lavoro e dell'IESG per trasformare i documenti in standard per Internet."}
{"id": "35954", "revid": "78273", "url": "https://it.wikipedia.org/wiki?curid=35954", "title": "Interazione nucleare forte", "text": ""}
{"id": "35955", "revid": "78273", "url": "https://it.wikipedia.org/wiki?curid=35955", "title": "Interazione nucleare debole", "text": ""}
{"id": "35965", "revid": "1906976", "url": "https://it.wikipedia.org/wiki?curid=35965", "title": "Concattedrale di San Michele e Santa Gudula", "text": "La concattedrale dei Santi Michele e Gudula (denominazione ufficiale in latino: \"concathedralis SS. Michaelis e Gudulae Bruxellis\"; in francese: \"cath\u00e9drale Saints-Michel-et-Gudule\"; in neerlandese: \"kathedraal van Sint-Michiel en Sint-Goedele\"; in tedesco: \"kathedrale St. Michael und St. Gudula\") \u00e8 dal 1961 concattedrale dell'arcidiocesi di Malines-Bruxelles e il principale luogo di culto cattolico di Bruxelles.\nStoria.\nIntorno all'anno Mille sorgeva in questo luogo una cappella gi\u00e0 dedicata a san Michele. Qui era il punto pi\u00f9 importante di Bruxelles all'epoca, l'incrocio delle due grandi vie di collegamento pi\u00f9 importanti della regione che avevano dato vita alla stessa citt\u00e0: la strada di collegamento fra le Fiandre e Colonia, e quella fra Anversa e Mons, quindi la Francia.\nNel 1047 Lamberto II, conte di Lovanio, e sua moglie Oda di Verdun, ingrandiscono l'edificio e vi fondano un Capitolo di 12 canonici, conferendogli il titolo di collegiata. Inoltre vi traslano le reliquie di Santa Gudula, fino ad allora conservate nella chiesa di Saint-G\u00e9ry (che sorgeva, fino alla distruzione dei rivoluzionari francesi, nel luogo dell'attuale \"Halles Saint-G\u00e9ry\") e ad allora risale la denominazione ufficiale che associ\u00f2 il culto di questi due santi.\nNel 1072 la chiesa fu di nuovo consacrata, probabilmente in seguito ad un incendio. Ma nel 1200, sotto l'impulso del conte Enrico I di Brabante si inizi\u00f2 la costruzione di un avancorpo occidentale in stile romanico-mosano, accompagnato da due torri cilindriche.\nNel 1226 il duca Enrico II di Brabante diede inizio alla costruzione di un nuovo, maestoso edificio gotico secondo i canoni allora vigenti dello stile brabantino, l'odierno. La costruzione, in pietra bianca di Gobertange, venne cominciata dal coro, che nel 1276 era terminato, per proseguire col transetto e piedicroce, risalenti al XIV-XV secolo, e per finire con la facciata ed elevazioni delle torri, dovute agli architetti Van der Eycken e Jan van Ruysbroeck, vennero compiute negli anni 1470-85. Nel 1566 sar\u00e0 depredata dai calvinisti, ma tuttavia nel corso dei secoli XVI e XVII verranno aggiunte diverse cappelle, e nel 1861 la monumentale scalinata d'accesso.\nDei lavori di restauro vennero intrapresi nel XIX secolo sotto la direzione dell'architetto Tilman-Fran\u00e7ois Suys, che dal 1839 al 1845 si occup\u00f2 delle torri e dei portali; in seguito, nel XX secolo, i lavori di conservazione proseguono con Jean Rombaux e poi con Victor-Gaston Martiny, presidente della Provincia del Brabante e membro della Commissione reale dei monumenti e dei siti.\n\u00c8 solo nel 1961 che Bruxelles, fin ad allora dipendente dall'arcivescovado di Malines, dove risiedeva il primate del Belgio, venne associata alla cattedra episcopale sotto il titolo di arcidiocesi di Malines-Bruxelles. L'edificio, da collegiata, fu elevato al rango di concattedrale.\nDescrizione.\nEsterno.\nTutta la struttura architettonica \u00e8 sostenuta da robusti archi rampanti a doppia mandata, secondo l'influsso derivato dalla Cattedrale di Soissons, coronati da pinnacoli e doccioni.\nDa ogni lato del piedicroce, secondo il tipico schema dello stile Gotico brabantino, si innestano, fra i contrafforti, due serie di cappelle laterali, poco profonde, incentrate su una grande polifora e coronate dal tipico frontone triangolare con pinnacolo al vertice.\nCorona la massa architettonica i grandi tetti in ardesia a forti spioventi con guglia sulla crociera.\nDal transetto aggettano, ai lati del coro, due grandi cappelle tardo-gotiche aggiunte nel XVI secolo, quella nord, e XVII secolo la meridionale. Le grandi proporzioni di queste cappelle, conferisce all'edificio l'impressione di avere tre cori.\nNel 1665, dietro l'abside, sull'asse centrale della chiesa, venne inserita fra i contrafforti, la cappella absidale della Maddalena, in stile barocco, a pianta ottagonale con cupola e lanterna.\nLa facciata principale.\nLa Cattedrale mostra, come molte cattedrali gotiche, tre facciate, due sui bracci del transetto, e una a ovest, la principale.\nLa facciata occidentale della cattedrale di Bruxelles, con i suoi tre portali strombati e sormontati dalle relative ghimberghe, e serrata fra le due torri gemelle, \u00e8 un tipico esempio dell'Architettura gotica secondo le influenze dello stile Gotico francese, ma senza rosone, rimpiazzato da una grande polifora a sottolineare lo stile Gotico brabantino. Le torri, di 64 metri d'altezza, coronate da terrazze, sono attribuite a Jan Van Ruysbroeck, il grande architetto della Tour Inimitable nel Municipio di Bruxelles, che vi lavor\u00f2 fra il 1470 e il 1485. Nella torre nord \u00e8 conservata la grande campana di 7 tonnellate detta \"Salvator\", risalente al 1481. Alla torre sud venne aggiunto nel 1975 un carillon di 44 campane.\nLa forte predominanza delle linee verticali di questa facciata \u00e8 impressionante, quattro robusti contrafforti serrano e separano i tre portali. I due alle estremit\u00e0 diventano pi\u00f9 importanti integrando due alte torrette scalari che si elevano dalla base alla sommit\u00e0 delle torri stesse.\nInoltre la facciata si divide orizzontalmente in tre livelli, uno inferiore interamente incentrato sui tre portali, uno mediano aperto dalla grande polifora affiancata da due alte trifore, ciascuna inscritta nell'asse di una delle torri; e uno superiore caratterizzato dal grande timpano triangolare che, sviluppandosi da una galleria a fini colonnine, \u00e8 slanciato da diversi pinnacoli fiammeggianti, di cui il centrale, pi\u00f9 imponente, raggiunge l'altezza di 55 metri.\nInterno.\nL'interno della concattedrale \u00e8 a pianta a croce latina, con transetto, e coro cinto da deambulatorio. Il piedicroce, a otto campate, \u00e8 diviso in tre navate da robusti pilastri cilindrici con capitelli a foglia di cavolo, tipici del Gotico brabantino, che sorreggono archi ogivali. Sopra le arcate corre il finto triforio innestato direttamente alle polifore del cleristorio. Ai lati delle navate laterali si aprono le cappelle, aperte con grandi polifore fiammeggianti che portano eleganti vetrate del XIX secolo eseguite da Jean-Baptiste Capronnier.\nAi pilastri della navata centrale sono poste 12 grandi statue degli Apostoli, risalenti al XVII secolo e scolpiti dai rinomati scultori brabantini J\u00e9r\u00f4me Duquesnoy il Giovane, Lucas Faydherbe, J. van Meldert e Tobias de Lelis.\nIl Pulpito di Adamo e Eva.\nAl centro della navata, a destra, s'impone il meraviglioso Pulpito barocco scolpito nel 1699 dal grande scultore anversese Hendrik Frans Verbruggen. Nella base sono raffigurati Adamo ed Eva scacciati dal Giardino dell'Eden dopo aver colto la mela. In cima \u00e8 la Vergine col bambino che schiaccia il serpente, simbolizzando la Redenzione. Le rampe, come siepi popolate d'animali, furono aggiunte nel XVIII secolo da Theodoor Verhaegen da Malines.\nCoro e transetto.\nIl coro della cattedrale s'imposta su tre campate e termina con un'abside poligonale. Come il transetto, si eleva su tre livelli: arcate, triforio a bifore e cleristorio a finestroni. Le cinque alte polifore dell'abside recano pregevoli vetrate con \"Personaggi storici\" del 1525.\nCirconda il coro il vasto deambulatorio, sul quale s'innesta la cappella absidale esagonale della Maddalena, o \"Maes\", aggiunta nel 1665 in stile barocco, conserva un altare a rilievi marmorei eseguiti nel 1538 da Jan Mone. del XVII secolo.\nIl transetto venne prolungato sul braccio nord verso la fine del XIV secolo, con l'aggiunta del nartece. Sulle due facciate si aprono due grandi polifore con preziose vetrate del 1528-37, raffigurano personaggi storici e furono realizzate su disegni di Bernard van Orley, particolare \u00e8 quella del braccio nord con Carlo V e Isabella del Portogallo.\nIn seguito al Concilio Vaticano II, \u00e8 stato realizzato il nuovo presbiterio, esso si erge sotto la crociera. Esso \u00e8 rialzato rispetto al resto della chiesa di alcuni gradini ed \u00e8 costituito da arredi in stile moderno. Al centro si trova l'altare in pietra, sulla sinistra l'ambone ligneo e sulla destra la cattedra episcopale, anch'essa in legno. Il vecchio altare maggiore ottocentesco \u00e8 in stile neogotico ed \u00e8 situato nell'abside, in posizione arretrata.\nCappella del Santissimo Sacramento.\nQuesta vasta cappella di 28 metri di lunghezza x 13 di larghezza, si apre sul lato nord (sinistro) del transetto. Venne edificata in stile gotico fiammeggiante fra il 1534 e il 1540. \u00c8 superbamente ornata da splendide vetrate rinascimentali con \"Scene bibliche e storiche\" quasi tutte eseguite fra il 1542 e il 1547 dall'anversese Jan Haeck su disegni di Michael Coxcie. La terza \u00e8 stata disegnata e dipinta da Bernard van Orley. Solo la vetrata sopra l'altare, rappresentante la \"Glorificazione del Santissimo Sacramento\" \u00e8 ottocentesca, di Jean Baptiste Capronnier.\nLa Cappella ospita il \"Tesoro della Cattedrale\", con qualche superba opera d'arte religiosa, fra le quali una Croce-reliquiario anglo-sassone risalente all'anno 1000.\nCappella della Vergine della Liberazione.\n\u00c8 l'altra grande cappella che, simmetricamente a quella del \"Santissimo Sacramento\", si apre sul braccio sud (destro) del transetto. Venne costruita nel 1649 per volere dell'Infanta di Spagna Isabella, figlia del re Filippo II di Spagna, che aveva sposato l'arciduca Alberto d'Austria. Fu terminata nel 1653. Si orna di magnifiche vetrate sulla \"Vita di Maria\", le prime quattro sono opere di Jean De Labaer eseguite nel 1654-63 su disegni di Theodoor van Thulden, allievo del grande Rubens; le altre sono ottocentesche.\nVetrate.\nLe vetrate della cattedrale sono state realizzate tra il 1525 e il 1663. Le vetrate pi\u00f9 antiche, rinascimentali, si trovano nel coro, mentre quelle della cappella del Santissimo Sacramento furono realizzate tra il 1542 e il 1547 su disegni di Michael Coxcie e Bernard van Orley. Rubens realizz\u00f2 la vetrata della cappella della Vergine della Liberazione tra il 1654 e il 1663. La vetrata con il \"Giudizio Universale\" che chiude la polifora in controfacciata \u00e8 del 1528. Nel 1870, furono realizzate da Jean-Baptiste Capronnier le vetrate con la \"Leggenda del miracolo eucaristico di Bruxelles\".\nOrgani a canne.\nOrgano maggiore.\nSulla parete sinistra della navata centrale, si trova il principale organo a canne della chiesa, costruito nel 2000 dall'organaro tedesco Gerhard Grenzing, con progetto fonico di Jozef Sluys e progetto architettonico di Simon Platt.\nLo strumento, sospeso da terra, \u00e8 costituito da tre corpi, ognuno entro una campata. Il corpo centrale presenta una cantoria situata all'altezza del triforio, sopra la quale si trovano i registri del \"Grand-Orgue\" (seconda tastiera) e del \"Solo expressif\" (quarta tastiera), e sotto la quale si trovano i registri del \"Positif\" (prima tastiera) e del \"R\u00e9cit expressif\" (terza tastiera); i due corpi laterali, simmetrici, ospitano le canne del pedale.\nL'organo \u00e8 a trasmissione mista, meccanica per i manuali e il pedale ed elettrica per i registri, ed ha consolle a finestra situata sulla cantoria ed avente quattro tastiere di 58 note ciascuna e pedaliera di 32 note, per un totale di 63 registri.\nOrgano del coro.\nNel coro, si trova un secondo organo a canne, costruito nel 1976 da Patrick Collon e posizionato a pavimento, sul lato sinistro.\nLo strumento \u00e8 a trasmissione integralmente meccanica ed \u00e8 racchiuso all'interno di una cassa lignea che, sulla parte anteriore, \u00e8 caratterizzata da una facciata con canne in metallo di principale disposte in pi\u00f9 campi, con bocche \"a mitria\". La consolle \u00e8 posta al centro del basamento della cassa ed \u00e8 a finestra; essa dispone di due tastiere di 54 note ciascuna e pedaliera dritta di 27 note, con i registri azionati da pomelli ad estrazione posti su quattro file ai due lati dei manuali.\nOrgano positivo.\nNella chiesa si trova anche un organo positivo costruito da Patrick Collon nel 1973.\nLo strumento \u00e8 a trasmissione meccanica ed \u00e8 racchiuso all'interno di una cassa lignea con mostra formata da canne di principale che si articola in cinque campi. La consolle sporge dalla parete posteriore della cassa e dispone di un'unica tastiera senza pedaliera."}
{"id": "35968", "revid": "125985754", "url": "https://it.wikipedia.org/wiki?curid=35968", "title": "Peppone", "text": "Giuseppe Bottazzi, soprannominato Peppone, \u00e8 il personaggio, perennemente in lotta con don Camillo, creato da Giovannino Guareschi e protagonista di una serie di racconti ambientati nella Bassa padana nell'immediato dopoguerra. Per crearlo, lo scrittore italiano si ispir\u00f2 alla figura del sindacalista Giovanni Faraboli.\nDescrizione.\nGiuseppe Bottazzi, chiamato da tutti Peppone, \u00e8 sposato con Maria ed ha cinque figli maschi: Walter, Michele, Marco, Libero Antonio Camillo Lenin e Antonio. Gli episodi che vengono narrati da Guareschi mostrano un personaggio caratteristico, pieno di quella tipica schiettezza emiliana, in parte caricaturale e in parte assolutamente familiare. Nel racconto \"Qualcosa galleggia sull'acqua\" compreso nel romanzo \"Don Camillo e il suo gregge\" e nel film \"Il ritorno di Don Camillo\" viene citata anche la madre di Peppone, la quale abita presumibilmente ancora nel paese. Peppone vive in una grande casa nel centro del suo paese natio, situata subito dietro la chiesa (infatti Don Camillo lo tiene d'occhio da una finestra della canonica). \u00c8 un artigiano (fabbro e meccanico) molto dotato, proprietario di una piccola officina meccanica che, negli anni del boom economico, diventer\u00e0 un autosalone con rivendita di elettrodomestici. \nPeppone \u00e8 rappresentato come un uomo imponente e dotato di una grande forza fisica, tanto che nei vari racconti viene detto che, quando perde la brocca, diventa \"inarrestabile come un Panzer\" e in grado di tirare schiaffi cos\u00ec forti da causare disorientamento in chi li riceve. Scarsamente istruito (ha completato a malapena la terza elementare) ma straordinariamente abile nel coordinare i compagni di partito, Peppone riesce molto bene nel suo compito di amministratore, spesso con l'aiuto di Don Camillo, suo avversario politico e parroco del paese, che non incarna certo lo stereotipo del mite pretino perbenista di provincia: egli \u00e8 infatti impulsivo ed esuberante, nonch\u00e9 dotato di una grande forza e forse l'unico in paese di tenere testa a Peppone in uno scontro fisico. I due, se da una parte sono sempre pronti a litigare, graniticamente convinti della bont\u00e0 delle proprie posizioni, alla fine riescono sempre a mediare e a trovare una soluzione che li mette d'accordo. \nCome riconosciuto pi\u00f9 volte dallo stesso Don Camillo, Peppone nonostante i suoi modi bruschi e le sue sparate violente, \u00e8 fondamentalmente quello che si dice un \"galantuomo\", incapace di compiere vigliaccate fosse pure contro gli avversari politici: come viene scritto da Guareschi nei suoi racconti Peppone, quando era a capo della sua banda partigiana nella Resistenza, rifuggiva le crudelt\u00e0 inutili e, a differenza di altri capi partigiani o suoi sottoposti, anche quando ne ebbe l'occasione evit\u00f2 di prendersi vendette contro avversari politici e cerc\u00f2 di proteggere alcuni compaesani compromessi con il Regime dalle rappresaglie dei partigiani. \nNonostante sia un comunista convinto (ideologia generalmente caratterizzata da irreligiosit\u00e0 e anticlericalismo), Peppone \u00e8 comunque credente e si considera un buon cristiano, in quanto si \u00e8 sposato in Chiesa, ha fatto battezzare tutti i suoi figli e spesso si reca in chiesa di nascosto per pregare, confessarsi oppure accendere dei ceri a Cristo o alla Madonna. Sebbene ufficialmente Peppone si professi internazionalista e pacifista, vista la sua affiliazione al Partito Comunista Italiano, e dica per disciplina di partito di rifiutare le ideologie \"\"nazionaliste borghesi\", nella realt\u00e0 \u00e8 un fervente patriota e va fiero, oltre che del suo passato nella Resistenza, anche del suo servizio militare nella guerra del '15-'18, durante la quale si \u00e8 guadagnato la Medaglia al Valor Militare.\nBiografia fittizia.\nAdattamenti cinematografici a parte, la biografia di Peppone si pu\u00f2 ricostruire dai vari racconti di Guareschi pubblicati negli anni. Nel racconto \"Diario di un Parroco di Campagna\"\" si viene a sapere che discende da un omonimo Giuseppe Bottazzi, capo di una banda di rapinatori, giustiziato nel 1647 per rapina e tentato omicidio di un prete. Nato nel 1899 a Ponteratto, un immaginario paese della Bassa padana (identificato poi nelle trasposizioni cinematografiche con Brescello), figlio di contadini, Peppone si fece notare fin da bambino per essere un discreto discolo, che non perdeva occasione per far ammattire la sua maestra di scuola Cristina con le sue birbanterie; una volta addirittura si present\u00f2 in classe a cavallo di una vacca. Sebbene il film \"Don Camillo e l'onorevole Peppone\" racconti che il primo incontro di Don Camillo e Peppone sarebbe avvenuto negli anni '40, durante la Resistenza, nei libri si viene invece a sapere che i due sono praticamente cresciuti assieme, frequentando la stessa scuola nella stessa classe (come accennato nel racconto \"La Festa degli Alberi\") e prestando servizio insieme come militari durante la Grande Guerra, guadagnandosi entrambi la medaglia al valor militare. Nel racconto \"\"Il Capobanda Piovuto dal Cielo\"\" si viene a sapere che Peppone da ragazzino era a capo di una banda di coetanei detta \"Banda del Chiavicone\", che si dedicava a rubare la frutta dagli orti e di cui faceva parte pure Don Camillo, il quale l'abbandon\u00f2 quando entr\u00f2 in seminario.\nDopo la prima guerra mondiale Peppone si mise in mostra come un comunista fervente ed esagitato, fino a quando Dario Camoni (che odiava i comunisti perch\u00e9 li aveva visti mentre picchiavano suo padre) gli fece bere un grosso bicchiere di olio di ricino sotto la minaccia di una pistola, il tutto davanti agli occhi di Maria, prima fidanzata e poi moglie di Peppone. Durante il regime fascista Peppone port\u00f2 avanti il proprio mestiere di fabbro e meccanico e, ovviamente, ridusse al minimo la propria attivit\u00e0 politica, ma rimase un osservato speciale in quanto considerato \"sovversivo\" e perch\u00e9 a volte, quando alzava un po' troppo il gomito, faceva volare parole grosse. A causa di tali comportamenti, venne preso in antipatia da Giacomino di Tre Picchi, importante gerarca in camicia nera, il quale, appena sentiva Peppone urlare, si presentava in osteria per sfidarlo a scopa (gioco nel quale Peppone comunque eccelleva) scommettendo una bottiglia di cognac e, dopo averlo regolarmente umiliato davanti a tutti gli avventori, concludeva ogni partita esclamando \"Cos\u00ec si trattano i sovversivi!\". Peppone cerc\u00f2 di sfuggire a Giacomino cambiando diverse osterie, ma ogni volta questo lo ritrovava e la storia si ripet\u00e9 per oltre dieci anni, tanto da diventare una vera e propria ossessione per Peppone. \nNel 1943 venne arrestato per \"propaganda antifascista\" poich\u00e9, credendo erroneamente che suo fratello fosse morto al fronte, si ubriac\u00f2 e cominci\u00f2 ad imprecare contro il fascismo; venne quindi posto davanti alla scelta tra il confino o il richiamo nell'esercito e scelse di essere arruolato come caporale addetto alla revisione e riparazione dei mezzi militari. Dopo l'8 settembre 1943 si diede alla macchia e prese la via della montagna, mettendosi al comando di una banda partigiana molto attiva nei dintorni del suo paese natale, dove ritorn\u00f2 solo dopo la Liberazione, ricominciando ad occuparsi attivamente di politica e venendo eletto primo cittadino.\nOnorificenze fittizie.\nNell'ambito della finzione letteraria, Peppone assieme all'amico don Camillo, entrambi \"Classe '99\", in alcuni racconti viene indicato come insignito della medaglia d'argento al valor militare e delle altre decorazioni della vittoria del primo conflitto mondiale e alla Resistenza.\nI \"compagni\".\nNella finzione letteraria di Guareschi e nelle relative trasposizioni cinematografiche, la sezione del Partito comunista di Brescello, comandata da Peppone, era composta da un seguito di fedelissimi compagni talvolta anche definiti \"papaveri\" per via della devozione al colore rosso (il simbolo del socialismo rivoluzionario). I fedeli della cosiddetta \"banda di Peppone\" erano \"il Brusco\", \"il Bigio\", \"lo Smilzo\" e \"il Nero\".\nAdattamenti cinematografici.\nSerie con Gino Cervi e Fernandel (1952-1970).\nNella trasposizione cinematografica girata nel comune di Brescello, diretta nei suoi vari capitoli dai registi Julien Duvivier, Carmine Gallone e Mario Camerini, Peppone \u00e8 interpretato dall'attore Gino Cervi, mentre la parte di Don Camillo era ricoperta dal francese Fernandel. In realt\u00e0 il primo candidato al ruolo di Peppone fu lo stesso Guareschi, che per\u00f2 si rivel\u00f2 immediatamente inadatto a recitare davanti a una macchina da presa, anche a causa del fatto che tirava davvero schiaffi e pugni anzich\u00e9 simularli; la produzione ripieg\u00f2 quindi su Cervi, scelto dopo un provino. Sebbene fedele al personaggio descritto da Guareschi, il quale stese personalmente la sceneggiatura dei primi film, alcuni episodi e aspetti di Peppone sono stati adattati per il grande schermo: per esempio, nel film \"Don Camillo e l'Onorevole Peppone\", si accenna al fatto che lui e Don Camillo, entrambi ragazzi del '99, si sarebbero conosciuti durante la Resistenza negli anni '40, quando in realt\u00e0 nei libri viene scritto che i due erano amici d'infanzia e compagni di classe alle elementari, oltre ad aver fatto assieme la prima guerra mondiale.\nDon Camillo e i Giovani d'Oggi (1972).\nIn questo film di Camerini, l'ultimo tratto dalle opere di Guareschi, girato a San Secondo Parmense a causa del rifiuto del comune di Brescello di autorizzare le riprese, il personaggio di Peppone \u00e8 interpretato dall'attore americano Lionel Stander, mentre Don Camillo era impersonato da Gastone Moschin.\nDon Camillo (1983).\nIn questo remake, diretto da Terence Hill e girato a Pomponesco negli anni ottanta, il personaggio di Peppone \u00e8 interpretato dall'attore britannico Colin Blakely, mentre lo stesso Hill interpreta Don Camillo."}
{"id": "35970", "revid": "1318658", "url": "https://it.wikipedia.org/wiki?curid=35970", "title": "Manneken Pis", "text": "Il Manneken-Pis \u00e8 una statua in bronzo di un puer mingens, alta una cinquantina di centimetri, situata nel centro storico di Bruxelles. Questa statua \u00e8 il simbolo dell'indipendenza di spirito degli abitanti di Bruxelles. Si tratta di una fontana che rappresenta un bambino che sta urinando. Le parole \"Manneken Pis\" in bruxellese (dialetto fiammingo vicino all'olandese) significano \"ragazzetto che fa pip\u00ec\".\nL'origine della statua non \u00e8 accertata e numerose sono le leggende che circolano in merito. Fra di esse, una descrive un bambino che avrebbe estinto, a suo modo, la miccia di una bomba con la quale i nemici volevano dare fuoco alla citt\u00e0; un'altra, invece, narra di un bambino persosi e che sarebbe stato ritrovato dal padre, un ricco borghese di Bruxelles, nella posizione che si immagina; un'altra ancora racconta che nel XII secolo un bambino, figlio di un celebre duca, fu sorpreso ad urinare contro un albero durante le fasi cruciali di una battaglia. Questa immagine simboleggi\u00f2 cos\u00ec il coraggio militare dei belgi.\n\u00c8 tradizione offrire al Manneken Pis degli abiti in occasioni speciali, in particolare per onorare una professione. Il guardaroba attuale comprende pi\u00f9 di ottocento costumi, per lo pi\u00f9 conservati nel museo della citt\u00e0 ubicato nella Casa del Re sulla Grand Place. Il primo abito gli fu donato nel 1698 da Massimiliano-Emanuele di Baviera, governatore generale dei Paesi Bassi spagnoli. Nel 1747 il re di Francia Luigi XV fece dono di un abito per calmare gli abitanti di Bruxelles, furiosi perch\u00e9 i soldati francesi avevano rubato la statua.\nManneken Pis viene vestito con uno dei suoi costumi 36 volte all'anno, in date prefissate: per esempio, ogni 21 aprile indossa il costume di Spirou, mentre ogni 27 aprile i panni di Nelson Mandela. Ai primi di luglio indossa la maglia gialla del Tour de France in Francia.\nManneken Pis \u00e8 diventato, con la Grand Place di Bruxelles e l'Atomium, uno dei simboli di Bruxelles."}
{"id": "35973", "revid": "533647", "url": "https://it.wikipedia.org/wiki?curid=35973", "title": "Serradifalco", "text": "Serradifalco (\"Serradifarcu\" in siciliano) \u00e8 un comune italiano di abitanti del libero consorzio comunale di Caltanissetta in Sicilia.\nHa un'enclave nel territorio comunale di Caltanissetta, ad est.\n\u00c8 denominato \"Paese delle Miniere e delle Tradizioni\".\nGeografia fisica.\nSerradifalco \u00e8 un centro agricolo e minerario della regione collinare tra il fiume Platani e il fiume Salso alle falde nordoccidentali della Serra Cusatino (643\u00a0m).\nL'abitato \u00e8 posto sul ciglio di una cavit\u00e0 carsica, occupata dal temporaneo lago Soprano di Serradifalco, detto anche Lago Cuba, riserva naturale protetta.\nLe campagne, circostanti al centro abitato, sono ricche di oliveti, mandorleti, ficheti e vigneti, grazie alla presenza di numerose falde acquifere e sorgenti.\nFacilmente raggiungibile grazie alle numerose arterie stradali e alla stazione ferroviaria. Serradifalco dista 21\u00a0km dal capoluogo di riferimento, Caltanissetta, 50\u00a0km da Agrigento, 63\u00a0km da Enna e 160\u00a0km da Ragusa.\nStoria.\nSecondo una leggenda locale, il nome della citt\u00e0 di Serradifalco deriva dal fatto che nelle alture rocciose circostanti un tempo nidificavano numerosi falchi. Il nome trae origine proprio da una di queste rupi, poco distante dall'attuale centro abitato, da sempre denominata \"Serra del Falcone\". Nel tempo il feudo assunse il nome \"Serra del Falco\", per poi diventare \"Serradifalco\".\nLe terre della Serra del Falcone erano propriet\u00e0 di Berengario Angileri che le ricevette in dono da Pietro I d'Aragona.\nIl Feudo di Serradifalco si trova iscritto sin dal XIV secolo nella Contea di Caltanissetta. Nel 1493 il primo conte, Giovanni Tommaso Moncada, lo vendette a Niccol\u00f2 Barresi di Pietraperzia. In seguito Serradifalco appartenne ad Antonio Rizzono, a Raimondo Moncada, a Giovanni Luigi Settimo, ad Antonio La Rocca e a Francesco Graffeo, che fu nominato Barone di Serradifalco a seguito della licenza di popolare (\"jus populandi\") concessagli dall'Ufficio del Protonotaro del Regno il 6 dicembre 1640. Governatore del Regno in quell'anno era Mons. Pietro Corsetto, Vescovo di Cefal\u00f9.\nA causa della giovane et\u00e0 del Barone Francesco Graffeo, a rappresentare i suoi interessi era la nonna, Donna Maria Ventimiglia e Sarzana, alla quale la licenza di popolare concedeva la facolt\u00e0 di riunire una nuova popolazione e costruire nuove abitazioni, nonch\u00e9 l'utilizzo in esclusiva di tutte le risorse naturali del feudo.\nDopo 35 anni di signoria dei Graffeo, il 15 maggio 1652 il Feudo e il titolo di Barone di Serradifalco vennero venduti al palermitano Leonardo Lo Faso che divent\u00f2 il primo barone di casa Lo Faso. Si deve a lui il vero e proprio sviluppo economico e demografico del comune di Serradifalco.\nLa famiglia Lo Faso non era di origine siciliana, ma lombarda. Il primo Lo Faso a giungere in Sicilia fu Antonio, che nel 1243 fu nominato da Federico II Governatore di Caltanissetta.\nSerradifalco ha una lunga storia come centro per l'estrazione di minerali come zolfo e sali potassici. L\u2019attivit\u00e0 estrattiva \u00e8 definitivamente cessata nel 1988, in conformit\u00e0 a quanto disposto dalla legge regionale n. 34, che ha sancito la chiusura delle miniere di zolfo siciliane.\nMonumenti e luoghi d'interesse.\nArchitetture religiose.\nChiesa madre.\nLa chiesa madre di Serradifalco, dedicata a San Leonardo di Noblac o Abate, venne edificata nel 1740. I lavori di costruzione si protrassero per oltre 100 anni.\nVenne consacrata nel 1845 da monsignor Stromillo, primo vescovo della diocesi di Caltanissetta. La facciata \u00e8 a due ordini con spazi spartiti da fasci di paraste con capitelli compositi.\nNel fastigio, timpano triangolare al centro e loggette campanarie arretrate ai lati. Al suo interno \u00e8 conservata la statua lignea del 1662 raffigurante San Leonardo, opera dello scultore Giancarlo Viviano.\nInoltre si possono ammirare gli affreschi di Leopoldo Messina, l'urna con il Cristo Deposto di Francesco Biancardi utilizzata durante i riti sacri del venerd\u00ec Santo. Di particolare importanza artistica sono anche i bassorilievi posti nel transetto raffiguranti scende di vita del santo patrono.\nNegli anni l'edificio ha subito diversi restauri. Gli ultimi lavori interni si sono conclusi nel 2006 e hanno visto lo spostamento dell'altare centrale e il rifacimento della pavimentazione.\nAll'interno della Chiesa sono sepolte le spoglie di Francesco Leonardo Lo Faso, Duca di Serradifalco ed erede del primo fondatore del paese e di padre Felice Migliore, mercedario, morto in odore di santit\u00e0. Le spoglie di quest'ultimo sono state traslate da Roma a Serradifalco.\nChiesa dell'Immacolata Concezione.\nLa Chiesa dell'Immacolata Concezione \u00e8 una costruzione della seconda met\u00e0 del Settecento: la semplice facciata \u00e8 ravvivata dagli stucchi che ornano il portale e la sovrastante finestra. \u00c8 stata recentemente restaurata sia all'interno che all'esterno.\nAl suo interno si pu\u00f2 ammirare la tela raffigurante San Giuda Taddeo e la tela che ritrae Sant'Ignazio di Loyola e San Francesco Saverio, entrambe opere del palermitano Vito D'Anna. La piazza antistante la Chiesa \u00e8 da sempre punto di aggregazione per tutti i residenti della zona.\nChiesa di San Francesco da Paola.\nNelle vicinanze della Chiesa madre sorge la Chiesa di San Francesco da Paola, in realt\u00e0 dedicata alla Madonna del Rosario, iniziata nel maggio 1653 per volere di Donna Maria Ventimiglia che volle cos\u00ec mettere il nipote Francesco Griffeo, futuro Reggente di Serradifalco, sotto la protezione di San Francesco. La barocca chiesa si affaccia sulla piazza. Belle statue si trovano sul prospetto della chiesa (Madonna delle grazie e San Francesco di Paola) e sul gugliotto: a destra Sant'Antonio da Padova, mentre a sinistra c'\u00e8 San Giovanni evangelista.\nFu la prima chiesa madre del paese, denominata anticamente anche Matrice del Cozzo e Chiesa del Ss. Rosario.\nChiesa della Madonna del Carmelo.\nLa Chiesa della Madonna del Carmelo venne eretta nel '700. Conosciuta anche come Chiesa del Purgatorio (\"a lu Priato\"' in siciliano), sulla parete laterale destra all'interno della Chiesa si trova un grande dipinto raffigurante le anime sante del Purgatorio, inoltre vi \u00e8 la statua lignea di Sant'Antonio Abate di un anonimo. Nelle cappelle laterali vi sono le statue di San Calogero, Sant'Antonio Abate, La Nativit\u00e0\nChiesa del Collegio di Maria.\nLa Chiesa del Collegio di Maria, o Chiesa della Madonna Addolorata, sorge nei pressi della Chiesa madre. Sin dal 1817 ospita l'Istituto di Suore Domenicane. Fu fatta edificare dal terzo arciprete di Serradifalco, Francesco Lio. L'interno della chiesa e la facciata sono stati realizzati dall'artista palermitano Leopoldo Messina. Custodisce alcuni affreschi che rappresentano la fuga in Egitto, la prima caduta, la crocifissione e l'Addolorata trafitta dal pugnale. Vi sono anche alcune cappelle laterali dedicate a Santa Rita, San Pasquale Baylon, Santa Agnese e alla Sacra Famiglia.\nChiesa di San Giuseppe.\nUltima chiesa costruita in paese, edificata nel 1925, quattro anni dopo venne eretto il campanile. Fu intitolata al Patriarca San Giuseppe. Al suo interno vi \u00e8 un'opera del 900 di Francesco Biancardi, il gruppo ligneo intitolato \"San Giuseppe e il Bambin Ges\u00f9\". Nelle cappelle laterali vi sono: Il Ss Crocifisso, Madonna Assunta, San Francesco D'Assisi \u00e8 vi \u00e8 un secondo simulacro del Patrono San Leonardo\nAltre chiese.\nVi sono inoltre:\nMonumenti.\nMonumento per Tutte le Vittime del Terrorismo.\nIl monumento per commemorare tutte le vittime del terrorismo si trova tra Via Volpe e Via Papa Giovanni XXIII, in uno slargo realizzato appositamente per l'ubicazione dell'opera.\n\u00c8 stato inaugurato il 15 marzo 2004 ed \u00e8 opera dell'artista Oscar Carnicelli.\nIl monumento ha una composizione polimorfa costituita da elementi architettonici, grafici e scultorei; il tutto richiama il disastro delle Torri Gemelle di New York dell'11 settembre 2001 e l'eccidio di Nasiriyya del 12 novembre 2003.\nIl muro di cemento armato sul quale si innesta tutta l'opera rappresenta la solidit\u00e0 dell'Occidente, mentre lo squarcio all'interno della parete raffigura la ferita provocata dalla violenza e dall'odio. Lungo il muro sono visibili due traiettorie che portano alla mente le scie degli aerei che si schiantano sulle due torri, anch'esse riconoscibili nell'opera. La diversit\u00e0 dei materiali e la loro particolare collocazione donano maggiore plasticit\u00e0 all'opera.\nMonumento a San Giovanni Bosco.\nIn Via San Giovanni Bosco, strada che collega Via Cavalieri di Vittorio Veneto a Via Papa Giovanni XXIII, \u00e8 ubicato il monumento dedicato a San Giovanni Bosco. Si tratta di un mezzo busto bronzeo collocato su un piedistallo di cemento. L'opera \u00e8 stata inaugurata il 31 gennaio 1986.\nMonumento al Beato Papa Giovanni XXIII.\nIn fondo alla Via Papa Giovanni XXIII si trova il monumento dedicato al Beato Papa Giovanni XXIII. L'opera consiste in una statua bronzea raffigurante il sommo pontefice.\nMonumento a San Leonardo.\nIl monumento dedicato a San Leonardo, patrono del paese, si trova nell'omonima piazza, adiacente in Via De Gasperi. La statua del Santo \u00e8 stata completamente finanziata e donata alla comunit\u00e0 serradifalchese, dalla signorina Concettina Murana, ex ostetrica comunale di Serradifalco.\nSan Leonardo \u00e8 il protettore delle partorienti.\nAree naturali.\nLago Soprano.\nIl Lago Soprano, detto anche Cuba, \u00e8 un'attrazione che predomina nel panorama serradifalchese.\nSi tratta di una cavit\u00e0 superficiale caratteristica dei terreni carsici. Le acque provengono prevalentemente dalle piogge: il bacino idrico non presenta immissari n\u00e9 emissari, per cui la sua estensione e il livello delle acque sono molto variabili.\nIn periodi di forti precipitazioni l'estensione massima raggiunta ha coperto una superficie di 15 ettari con una profondit\u00e0 massima delle acque di 2,5 metri. Durante il periodo estivo, a causa della siccit\u00e0, il lago spesso si prosciuga.\nQuesto specchio d'acqua faceva parte di un insieme di zone umide costituito da tre laghi: il Lago Soprano, che si trovava a nord est di Serradifalco, il Lago Medio e il Lago Sottano. L'attuale Lago Soprano o Cuba corrisponde all'antico Lago Medio. Il Lago \u00e8 riserva naturale orientata.\nNel 1991 \u00e8 stato inserito nel Piano Regionale di Parchi e Riserve Orientate. Presenta una variegata fauna d'acqua e volatile, stanziale e migratoria, tra cui la folaga, il moriglione, il tarabusino, la pittima reale, l'alzavola, la gallinella d'acqua e il raro svasso. In acqua trovano habitat ideale le tartarughe palustri. Di notevole importanza \u00e8 la flora lacustre tipica delle zone umide, con piante rare e in via d'estinzione.\nContrada Grottadacqua.\nContrada Grottadacqua \u00e8 una zona rurale ricadente nel territorio di Serradifalco. La Contrada si trova lungo la strada statale 640 ed \u00e8 circondata a sud est dalle Montagne Grottadacqua Zubbi che costeggiano le Contrade Gaddira e Giulfo.\nLa Borgata di Grottadacqua sorge su un'altura gessosa detta \"Lu Vanzu\" dalla caratteristica forma di cresta di gallo.\nGrottadacqua incanta per la sua bellezza selvaggia ed \u00e8 un importante sito archeologico: si rinvengono insediamenti agricoli che risalgono al neolitico, all'et\u00e0 del rame e all'et\u00e0 del bronzo. Qui si trova una necropoli micenea con sepolcri.\nSociet\u00e0.\nTradizioni e folclore.\nFesta di San Leonardo.\nIl santo patrono di Serradifalco \u00e8 San Leonardo, Abate di Noblac. Il giorno a lui dedicato \u00e8 il 6 novembre. A Serradifalco, per\u00f2, la festa religiosa si celebra la seconda domenica di agosto. Alla messa solenne celebrata presso la Chiesa madre segue la processione, molto sentita anche da fedeli provenienti da tutta la Sicilia, tra le vie del paese.\nFesta di Maria SS. Addolorata.\nCompatrona del paese \u00e8 la Madonna Addolorata, protettrice dei minatori serradifalchesi, la cui festa si celebra la terza domenica di settembre. A Serradifalco, originariamente, la festa \u00e8 legata alla omonima chiesa del Collegio di Maria ed ha la sua origine intorno al 1820. Ma la devozione dei serradifalchesi verso la Madonna Addolorata risale alla seconda met\u00e0 del Settecento quando esisteva l'altare di Santa Maria del Sette Dolori nella chiesa del Purgatorio. In contrada Marici, dove si incontrano le strade che portano alle miniere Bosco e Rabbione vi \u00e8 una cappella votiva dedicata all'Addolorata. Avanti ad essa i minatori si fermavano a pregare, prima di condursi alle vicine miniere e di ritorno da esse per ringraziare Maria per il buon esito della giornata. Oggi quella di Maria SS Addolorata \u00e8 una delle due feste principali del paese, con luminarie, musiche ed altre manifestazioni culturali e folkloristiche di cornice.\nLa domenica successiva si celebra la festa dell'Ottava dell'Addolorata, con la caratteristica processione della Madonna portata a spalla dai minatori, nella Chiesetta di Marici, alle porte del paese, nell'antica strada verso le miniere. I simulacri della Madonna sono due, uno in legno di propriet\u00e0 del Collegio di Maria, l'altro con il capo, le mani ed i piedi in cera e indossa abiti scuri ed \u00e8 custodito all'interno della Chiesa madre.\nLa Settimana Santa.\nSuggestivo, pieno di fede, tradizione e folklore \u00e8 il periodo della Settimana Santa. Il mercoled\u00ec Santo, in piazza San Francesco viene rappresentata dal vivo l'Ultima Cena e la Passione di Cristo, con il processo, grazie al vescovo Antonino Migliore che rilanci\u00f2 la Settimana santa serradifalchese.\nIl gioved\u00ec mattina avviene la processione dell'Addolorata, Maddalena e San Giovanni. I simulacri vengono portati a spalla dai devoti, tradizionalmente legati al circolo degli agricoltori locali.\nLa mattina del Venerd\u00ec Santo, ha luogo la Real Maestranza, o \"Viaggiu di li mastri\", a cui prendono parte i membri del circolo artigiani \"San Giuseppe\", che sfilano con la tradizionale \"annacata\"; gli artigiani, vestiti a lutto, visitano le chiese cittadine in cui \u00e8 esposto il Santissimo Sacramento.\nNel tardo pomeriggio, sul tetto della Chiesa del calvario, avviene la rappresentazione sacra della Scinnenza, con personaggi in costume che recitano il copione dell'Orioles, risalente alla fine del 1700. \nA seguire, c'\u00e8 la Via Crucis per le vie del paese, con l'urna che contiene il corpo di Ges\u00f9 portata in processione a spalla. Anche in quest'occasione il passo adottato dai portatori \u00e8 l'annacata che prevede tre passi avanti e uno indietro. L'urna \u00e8 seguita dalle statue della Madonna, di San Giovanni e di maria Maddalena portate in spalla dalle donne.\nLa \"tavulata di San Gius\u00e9\".\nAltra festa che coinvolge tutta la comunit\u00e0 \u00e8 quella in onore di San Giuseppe Artigiano, che si celebra la terza domenica di maggio. La festa \u00e8 organizzata dal circolo degli artigiani e si svolge di fronte alla Chiesa di San Giuseppe dove viene allestita una mensa su di un palco, con personaggi viventi, detta \"la tavulata di San Giuse\"'. La tavolata imbandita rende la festa molto suggestiva e sentita; alla tavola siedono la Madonna, San Giuseppe e il Bambinello Ges\u00f9, che viene scelto per tradizione tra i figli degli artigiani e ha il compito di benedire la tavola. Le famiglie prescelte si preparano al grande giorno confezionando abiti di broccato adorni di applicazioni e fili dorati. Allestiscono presso le proprie abitazioni altari ricoperti da drappi di stoffa lunghi e vistosi che vengono adornati con fiori e veli. Su questi altarini realizzati nelle rispettive abitazioni siedono tutta la mattinata con mani giunte e atteggiamento composto i due personaggi che interpretano la Madonna e il piccolo Ges\u00f9 bambino. Amici e parenti per tutta la giornata vengono a fare visita. Intorno a mezzogiorno il corteo con musica si dirige verso la casa di San Giuseppe che esce con un'aureola e un bastone fiorito, quindi si raggiungono le abitazioni di Maria e del Bambinello Ges\u00f9. Tutti insieme si dirigono poi verso la chiesa di San Giuseppe dove \u00e8 allestita la tavolata. La festa si conclude a sera con la processione del simulacro del Santo per le vie del paese cui segue al suo rientro in chiesa uno spettacolo pirotecnico.\nAltre feste.\nNel periodo estivo primeggia ogni sera l'estate serradifalchese, un cartellone ricco di spettacoli musicali, saggi, recite e mostre.\nDa visitare nel periodo natalizio il presepe vivente in Contrada Balate e i vari presepi allestiti nelle chiese del paese.\nIl giorno dell'Epifania la caratteristica processione dei Re Magi tra le vie del paese fino alla capanna di Ges\u00f9 Bambino in Contrada Balate.\nCultura.\nCucina.\nSerradifalco si ritrova una vocazione culinaria innata. Una gastronomia rinomata e apprezzata in ambito regionale e non solo. Il settore della ristorazione locale gode di ottima salute e fama e i prodotti tipici locali come formaggi, ricotta, mandorle, pistacchi, miele, olio, vino e pasta \"di casa\" sono molto conosciuti. \u00c8 infatti il paese con pi\u00f9 ristoranti, bar e pizzerie di tutti i comuni appartenenti alla provincia di Caltanissetta.\nIl giorno di San Martino, l'11 novembre, e per l'Immacolata, l'8 dicembre, sono da gustare gli \"'nciminati\", tipico impasto locale, a base di farina di pane e semi di finocchio, condito all'antica con olio paesano e spezie e accompagnato da un buon bicchiere di vino rosso novello locale. Anche l'arte pasticciera \u00e8 rinomata: taralli, \"cuddrureddri\", \"sfingi\", cannoli e cassata a farla da padrone.\nGrande successo hanno le sagre della salsiccia, della \"stigliola\" (tipica specialit\u00e0 locale), della pizza e le fiere dei prodotti tipici e dell'agroalimentare.\nEconomia.\nFino alla fine degli anni ottanta \u00e8 rimasta in funzione la Miniera Bosco della Montecatini-Edison, ricco giacimento di zolfo e sali potassici. La sua chiusura ha cambiato l'economia secolare del paese, oggi legata ad attivit\u00e0 prevalentemente commerciali, agricole (mandorle, cereali, uva, legumi ed olive), all'allevamento del bestiame e al settore dei servizi. Sul territorio sono presenti anche piccole e medie industrie nel campo del vetro, della metalmeccanica, del sale alimentare e del legno.\nApprezzabile \u00e8 l'artigianato nel settore del ferro, del legno, del vetro e dei ricami.\nStatistiche.\nSecondo le statistiche relative all'anno 2001, il numero delle famiglie di Serradifalco \u00e8 di 2.388, con una media per famiglia di 2,69 persone, per un totale di 3.062 maschi e 3.358 femmine.\nGli alloggi censiti sono 3.878, di cui 2.388 di residenti e 1.490 di non residenti.\nLa forza lavoro \u00e8 di 1.123 persone, pari al 14,48% degli abitanti, cos\u00ec suddivisa:\nindustria 350, servizi 318, pubblica amministrazione 318, altro 213.\nIl grado d'istruzione, sempre relativo al 2001, risulta cos\u00ec composto:\nlaureati 255, diplomati a scuole superiori 1.172, con licenza media 1782, con licenza elementare 1.660. Inoltre figurano 989 alfabeti ma privi di titoli di studio, di cui 435 superiori ai 65 anni, e 146 analfabeti, di cui 107 superiori ai 65 anni.\nNel 2000 sono nati 54 bambini, 29 maschi e 25 femmine, mentre i morti sono stati 59, rispettivamente 29 maschi e 30 femmine.\nIl tasso di natalit\u00e0 medio degli ultimi anni \u00e8 pari a 50 nati/anno, mentre quello della mortalit\u00e0 \u00e8 di 58 morti/anno.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 \"F.C.D. Serradifalco 1973\" che milita in Promozione. I colori sociali sono: l'azzurro ed il bianco. \u00c8 nato nel 1973.\nImpianti sportivi.\nSerradifalco \u00e8 ricco di impianti sportivi. Il paese \u00e8 infatti fornito di un campo sportivo comunale, nel quale gioca la locale squadra di calcio, una palestra comunale, un campo da tennis.\nBibliografia.\nLa collana \"Vita e Cultura Serradifalchese\" \u00e8 stata fondata nel 1984 dalla cittadina Cassa Rurale ed Artigiana \u201cSan Leonardo\u201d, oggi Banca di Credito Cooperativo del Nisseno (BCCN).\nLa collana Vita e Cultura Serradifalchese.\nL'autore Luciano Luigi Domanti, nella stesura del romanzo \"La luna di Serradifalco\" edito da Ila Palma nel 1990, si \u00e8 giovato delle opere storiche di Salvatore Galletti su Serradifalco."}
{"id": "35974", "revid": "533647", "url": "https://it.wikipedia.org/wiki?curid=35974", "title": "Sommatino", "text": "Sommatino (\"Summatinu\" in siciliano) \u00e8 un comune italiano di abitanti del libero consorzio comunale di Caltanissetta in Sicilia.\nLa cittadina \u00e8 nota per le miniere di zolfo presenti nelle sue vicinanze, attualmente un museo, per questo motivo \u00e8 anche chiamata \"citt\u00e0 delle zolfare\".\nGeografia fisica.\nSommatino sorge in una zona collinare interna, a ovest del fiume Salso, posta a 359 metri sul livello del mare. Dista 55\u00a0km da Agrigento, 26\u00a0km da Caltanissetta, 69\u00a0km da Enna, 120\u00a0km da Ragusa.\nStoria.\nIncerte le sue origini. Sommatino appare ufficialmente per la prima volta nel censimento del 1583, con 533 abitanti. La nobile famiglia palermitana dei Lo Porto fu la prima signoria del paese. Solo nel XVII secolo, il paese pass\u00f2 alla signoria dei principi di Trabia, in seguito a successioni ereditarie. Tale signoria dur\u00f2 fino alla prima met\u00e0 del secolo scorso. Nel paese fu istituita la Guardia Nazionale durante i moti del '48. Durante il secolo XIX Sommatino fu colpito da un'epidemia colerica che caus\u00f2 132 morti.\nSommatino deve gran parte della sua storia alle zolfare presenti nel proprio territorio. La miniera Trabia Tallarita, detta \"Solfara Grande\", si trova tutt'oggi fra Sommatino e Riesi; essa fu una delle pi\u00f9 antiche e ricche solfare della Sicilia. Gli storici concordano che i primi scavi per la ricerca dello zolfo nella zona siano cominciati intorno al 1600. La propriet\u00e0 della miniera fu inizialmente del principe di Trabia e di Butera, ma poi pass\u00f2 rispettivamente alla Societ\u00e0 Obbligatoria Mineraria Siciliana, all'Imera, alla Societ\u00e0 Val Salso, e infine dal 1963 fino alla sua chiusura alla Regione Siciliana.\nNel luglio del 1883 la miniera Grande Trabia fu funestata dalla pi\u00f9 grave sciagura della sua storia con la morte di ben 36 minatori, di cui 11 sommatinesi. Sommatino successivamente contribu\u00ec attivamente alla Grande Guerra, alla Seconda guerra mondiale e alla Guerra d'Etiopia, facendo registrare diversi caduti.\nNel dopoguerra la crisi irreversibile delle miniere di zolfo port\u00f2 a una lenta disoccupazione, aggravata da scioperi a volte molto violenti, e a un inesorabile fenomeno di emigrazione soprattutto in Francia intorno a Grenoble e in Germania. Il fenomeno continua ancora oggi, con destinazione soprattutto nel nord Italia. La popolazione residente, dal dopoguerra a oggi, registra una diminuzione di circa 4.000 abitanti.\nSommatino, anche se non pu\u00f2 vantare resti archeologici di rilievo, conserva tutt'oggi un particolare fascino, tipico dei \"paesini\" dell'entroterra siculo, che riporta indietro di decine di anni. Tuttavia nel territorio di Sommatino sono stati ritrovati dei resti di epoca preistorica (Era Terziaria - Pliocene), e delle tombe rupestri del tipo a \"grotticella artificiale\" o a \"forno\" (2300-1700 a.C.).\nCultura.\nRadio.\nLa prima radio di Sommatino, \u00e8 stata la GRS General radio Sommatino, incominci\u00f2 le trasmissioni nel 1975, una delle prime radio della provincia di Caltanissetta, secondo alcuni, fu proprio la prima radio della provincia.\nNel 1978 incominci\u00f2 a trasmettere anche Radio Mediterranea International RMI, che modulava da Sommatino sui e da Monte Draff\u00f9 sui , da dove copriva quasi tutta la Sicilia centrale.\nIntorno al 1979 nacque la RNG Radio Nuova Generazione, la radio trasmise per circa due anni e fu chiusa a causa di un furto delle attrezzature.\nLa GRS chiuse nel 1981 a seguito dell'ennesimo furto subito, nella sua ultima sede di via Trento. La RMI concluse le trasmissioni invece nel 1985, in seguito a un furto, ma anche perch\u00e9 la propriet\u00e0 non era pi\u00f9 interessata nel portare ancora avanti la radio.\nNel 1986 nacque Punto Radio Sommatino, dove confluirono alcuni appassionati delle due radio spente, pi\u00f9 alcuni nuovi collaboratori. Ma l'esperienza di Punto Radio dur\u00f2 pi\u00f9 o meno un anno, dal 1988 infatti a Sommatino non ci sono state pi\u00f9 radio attive. Il 30 agosto 2015, incomincia ufficialmente le trasmissioni la web radio \"Radio Zolfare\", che trasmetter\u00e0 fino al 31 dicembre 2016.\nEconomia.\nL'economia di Sommatino sino ai primi anni settanta si basava principalmente sull'estrazione dello zolfo. Sommatino era infatti definito \"il paese dello zolfo\". Dopo la chiusura delle miniere, la sua economia si basa oggi sull'agricoltura, sull'artigianato e sul terziario.\nTuttavia, questi settori non hanno portata tale da garantire il pieno impiego dei cittadini sommatinesi; difatti, il paese soffre di una forte emigrazione verso il Nord Italia e i paesi esteri, come Francia (Grenoble) e Germania."}
{"id": "35975", "revid": "1318658", "url": "https://it.wikipedia.org/wiki?curid=35975", "title": "Grand Place (Bruxelles)", "text": "La Grand Place (in olandese: Grote Markt) \u00e8 la piazza centrale della citt\u00e0 di Bruxelles. La circondano le case delle corporazioni, \"l'H\u00f4tel de Ville\" (municipio) e la \"Maison du Roi\". \n\u00c8 generalmente considerata come una delle pi\u00f9 belle piazze del mondo. La Grande Place di Bruxelles \u00e8 stata iscritta nel 1998 nella lista del patrimonio dell'umanit\u00e0 dell'UNESCO.\nStoria.\nNel X secolo, i Duchi di Lotaringia avevano costruito un forte su un'isola del fiume Senne (che allora scorreva all'incirca lungo il tracciato di quello che oggi \u00e8 Anspachlaan, o Boulevard Anspach). Fu l'origine di Bruxelles. Verso la fine dell'XI secolo, nei pressi del forte si provvide alla bonifica della zona, il quartiere della Grand-Place all'epoca, infatti, era un terreno paludoso contornato di vari isolotti sabbiosi. Presto vi s'install\u00f2 un mercato all'aperto e finalmente prese il nome di \"Nedermerkt\", il \"Mercato basso\".\nL'installazione di un luogo di mercato in questo punto \u00e8 all'origine dello sviluppo commerciale di Bruxelles. Uno scritto datato 1174 menziona un \"mercato basso\" (forum inferius) situato vicino al punto d'inizio della navigabilit\u00e0 della Senne, utilizzato anche come luogo di carico/scarico delle barche (portus). Questo quartiere commerciale, dipendente dalla chiesa di San Nicola (patrono dei commercianti), si presentava allora allineato intorno a quello che era l'asse principale: lo \"Steenweg\", oggi Steenstraat, o in francese \"Rue des Pierres\", via delle pietre, dal fatto che fu la prima via cittadina ad essere pavimentata. Era un'importante via che collegava all'epoca le due prospere regioni delle Fiandre e della Renania.\nAll'inizio del XIII secolo vennero costruiti tre mercati coperti tra un nuovo asse (l'odierna Grasmarkt, o Rue du March\u00e9 aux herbe, e il lato nord della piazza. Un mercato delle carni, uno del pane e uno dei tessuti. Questi mercati, propriet\u00e0 dei Duchi di Brabante, permettevano di esporre le merci al riparo delle intemperie e di controllarne la qualit\u00e0 e la vendita a fini fiscali. Il crescere del commercio e le necessarie sistemazioni della piazza, a partire dall'inizio XIV secolo, cominciano a rilevare un'importanza esistenziale delle autorit\u00e0 della citt\u00e0 (mercanti e artigiani) nei confronti di quelle dei signori. In seguito al nascere di problemi economici, il duca inizia a vendere via via parti dei suoi diritti sul controllo del commercio e dei mulini al Consiglio cittadino.\nLa Citt\u00e0 di Bruxelles, in concorrenza con le vicine citt\u00e0 di Malines e Lovanio, fa per prima costruire a sue spese, nel 1362, un nuovo e vasto Mercato dei tessuti nell'altro lato della piazza. Poi acquista e demolisce tutte le case e botteghe che sorgono irregolari nella piazza al fine di stabilirne i confini. La costruzione del nuovo \"Stadhuis\", Municipio, in pi\u00f9 fasi fra il 1401 e il 1455, trasforma la piazza in sede del potere municipale, in contrapposizione al potere centrale simboleggiato dal vecchio Palazzo ducale del Coudenberg oggi scomparso. Di fronte al Municipio, il vecchio mercato del pane, che prender\u00e0 pi\u00f9 tardi il nome di \"Maison du Roi\", perde dal 1406 la sua funzione commerciale per essere trasformato in luogo di Giustizia. Intorno alla piazza si iniziano a costruire le residenze dei ricchi mercanti e le sedi delle potenti Corporazioni.\nLa piazza fu, nei secoli, teatro di numerosi avvenimenti storici. Nel 1523 vi vengono bruciati al rogo dall'Inquisizione Heinrich Voes e Johann Esch, i primi martiri protestanti. Quarant'anni pi\u00f9 tardi, il 5 giugno 1568, i Conti d'Egmont e di Hornes vi vengono decapitati dal Duca d'Alba per aver ostacolato lo stabilirsi dell'Inquisizione nelle Fiandre e per essersi battuti per l'indipendenza dalla Spagna.\nIl 13, 14 e 15 agosto del 1695, nella Guerra della Grande Alleanza la piazza fu gravemente colpita durante il cosiddetto Bombardamento di Bruxelles da parte delle 70.000 truppe francesi del Re Sole, guidate dal maresciallo de Villeroy in rappresaglia all'attacco che la Lega di Augusta aveva portato alla citt\u00e0 di Namur, controllata dai Francesi. La totalit\u00e0 delle case signorili e delle Corporazioni, costruite in legno vennero distrutte. Solo la facciata del Municipio con la Torre, la \"Maison du Roi\" ed alcune pareti in pietra resistettero alle palle incendiarie. La piazza venne ricostruita in meno di quattro anni, tutti gli edifici perduti che circondavano la piazza furono ricostruiti in pietra dalle varie corporazioni. Il loro impegno venne regolato dai consoli cittadini e dal Governatore di Bruxelles. I progetti furono sottoposti alle autorit\u00e0 per l'approvazione e da ci\u00f2 consegu\u00ec una ricostruzione armoniosa, nonostante il concorso di stili architettonici diversi, dal gotico fino al barocco.\nNel corso dei due secoli successivi la piazza sub\u00ec un lento degrado. Alla fine del XVIII secolo i Sanculotti distrussero una buona parte dei simboli e statue dell'Ancien R\u00e9gime e in seguito gli edifici saranno vittime di rinnovi non sempre felici, ed interventi ambigui. Sotto l'impulso del sindaco Charles Buls, l'insieme sar\u00e0 progressivamente restaurato o, dove necessario, ricostruito, sulla base dei piani originali e raffigurazioni dell'epoca della grande ricostruzione.\nNel 1856, al centro della piazza, sar\u00e0 installata una fontana monumentale in commemorazione del venticinquesimo anniversario di regno di Leopoldo I; rimpiazzata gi\u00e0 nel 1860 da un'altra dedicata ai Conti d'Egmont e di Hornes posta sul luogo della loro decapitazione (davanti alla \"Maison du Roi\" e oggi spostata nella piazza del Petit Sablon. La Grand-Place (Gruute Met in bruxellese) ha conservato il suo ruolo secolare di Mercato mattutino fino al 19 novembre 1959. In fiammingo \u00e8 ancora chiamata Grote Markt.\nEdifici principali.\nIl Municipio.\nLH\u00f4tel de Ville\" (in fiammingo: Stadhuis\"') \u00e8 stato costruito tra il 1402 e il 1455. L'architetto originale \u00e8 probabilmente Jacob Van Thienen. La torre, del 1454, di stile gotico \u00e8 dovuta all'architetto Jan van Ruysbroeck. Al suo vertice si trova una statua di San Michele Arcangelo, il santo patrono della citt\u00e0 di Bruxelles, che combatte il diavolo opera del 1454 di Marten van Rode.\nLa Maison du Roi.\nLa \"Maison du Roi\" (Casa del Re, in fiammingo: Broodhuis, Casa del Pane) era fin dal XIII secolo un edificio in legno dove si vendeva il pane. Un ricordo della primitiva funzione \u00e8 rimasto nel nome in fiammingo. L'edificio in legno venne sostituito durante il XV secolo da uno in pietra, destinato ai servizi amministrativi del duca del Brabante. Nel XVIII secolo l'edificio fu restaurato e poi interamente rifatto alla fine del XIX secolo in stile tardo gotico fiammeggiante secondo i progetti originali.\nEventi e Manifestazioni.\nFrequentemente vengono organizzati eventi festivi e culturali sulla Grand Place, come gli spettacoli di luci e suoni durante il periodo natalizio, o le illuminazioni animate dell'estate. Fra i pi\u00f9 importanti e famosi sono \"l'Ommegang\" e \"l'Infiorata\".\nL'Ommegang.\nAll'inizio di luglio si svolge sulla Grand Place l\"'Ommegang\", una delle maggiori e migliori rievocazioni storiche d'Europa. Propone un fastoso corteo in costume di oltre 1400 figuranti in costume d'epoca dei rappresentanti delle corporazioni delle Scuole e dei Corpi armati, a ricordo di un simile evento avvenuto nel 1549 alla presenza dell'imperatore Carlo V, della sorella Eleonora d'Asburgo, vedova di Francesco I, e di suo figlio Filippo II di Spagna.\nL'Infiorata.\nTutti gli anni pari, il week-end del 15 agosto, festa dell'Assunzione di Maria, la Grand Place si ricopre d'un immenso tappeto di fiori (Infiorata) di 25 metri di larghezza per 75 di lunghezza, formato dai fiori provenienti da pi\u00f9 di piante di begonie."}
{"id": "35976", "revid": "533647", "url": "https://it.wikipedia.org/wiki?curid=35976", "title": "Sutera", "text": "Sutera \u00e8 un comune italiano di abitanti del libero consorzio comunale di Caltanissetta in Sicilia.\nLa cittadina fa parte del circuito dei borghi pi\u00f9 belli d'Italia ed \u00e8 una delle tappe della Magna Via Francigena, antico itinerario che gi\u00e0 nell'XI secolo collegava Palermo ad Agrigento.\nSorge a 590 e dista circa 40\u00a0km da Caltanissetta e circa 100\u00a0km da Palermo, capoluogo di regione.\nIl centro urbano, di impianto medievale, \u00e8 costituito dai tre quartieri Rabato, Rabatello e Giardinello e si snoda in maniera armonica e naturale attorno alla montagna di San Paolino (820 m).\nOrigine del nome.\nIl toponimo potrebbe derivare dal greco bizantino \"Sot\u00e9ra\", accusativo di \"Sot\u00e9r\", \"salvatore\", appellativo forse dovuto all'imponenza del monte o alle fortificazioni di epoca bizantina; secondo un'altra ipotesi potrebbe invece derivare da \"Sot\u00e9ira\", \"colei che salva\", in riferimento alla dea greca Artemide, il cui culto si sarebbe sviluppato in prossimit\u00e0 dell'attuale paese intorno al VI secolo a.C. Il nome del quartiere del Rabato \u00e8 invece di origine araba, derivando da \"R\u00e0bad\", \"borgo fuori le mura\".\nStoria.\nL'area \u00e8 abitata sin dal VII secolo a. C., come dimostra il ritrovamento, a pochi chilometri dall'odierno centro urbano, di sepolture pre-elleniche attribuite a un villaggio sicano. Tra il IV e il VI secolo il luogo potrebbe essere stato inoltre frequentato da monaci basiliani di rito greco-ortodosso, come testimoniano le tracce di affreschi (chiamate localmente \"figureddi\") visibili in una antica tomba sicana successivamente adibita a Cappella, in localit\u00e0 San Marco.\nCon la dominazione islamica della Sicilia, sorse il quartiere del Rabato; di questo periodo, eccettuati i numerosi reperti archeologici, rimangono poche testimonianze documentali. La fondazione del borgo risale alla conquista normanna e il successivo periodo Svevo, si ebbe un'espansione dell'abitato verso il quartiere Giardinello. Nel 1325 gli Aragonesi la infeudarono e pass\u00f2 prima nelle mani di Ruggero di Scandolfo (o di Scanne), poi ai baroni Chiaramonte, con Giovanni III conte di Caccamo e infine ai Moncada; nel 1398 il borgo ritorn\u00f2 al demanio della corona di Sicilia. Nel 1535 l'imperatore Carlo V la vendette e per un breve periodo fu nuovamente un feudo nelle mani di Girolamo Bologna, conte di Capaci, da cui i suteresi si affrancarono autotassandosi e rendendo il paese definitivamente demaniale nel 1560.\nNel 1905 fu colpito da una frana staccatasi dal monte san Paolino, che danneggi\u00f2 gravemente l'abitato. La frana, che caus\u00f2 un morto e venti feriti, dur\u00f2 dal 20 al 24 settembre, abbattendosi sul quartiere Giardinello, che fu completamente evacuato, e i suoi abitanti sfollati negli istituti religiosi di Campofranco e Milocca.\nStemma.\nLo stemma comunale, riconosciuto con Decreto del Capo del Governo del 18 novembre 1934, presenta la seguente blasonatura\nUn cartiglio sotto lo scudo reca il motto \"SUTERA INGENS AC SUBTILISSIMA CIVITAS\", ossia letteralmente \"Sutera citt\u00e0 importante sebbene molto piccola\". Il gonfalone \u00e8 un drappo bianco caricato dell'arma. \nData l'epoca in cui fu concesso, lo stemma era integrato dal Capo del Littorio; avendo tale elemento un fondo rosso, e siccome l'araldica non disciplina le \"nuance\" delle tinture, la divisione tra \"stemma effettivo\" e capo venne a mancare. Nel secondo dopoguerra il Capo venne abolito, ma dallo stemma ci si limit\u00f2 a rimuovere il solo fascio littorio, lasciando invece il serto vuoto che lo conteneva, seppur non contemplato dalla blasonatura.\nCultura.\nMuseo Etnoantropologico di Sutera.\nIl Museo Etno-antropologico \u00e8 nato dalla collaborazione tra studenti ed insegnanti della scuola media di Sutera, con l'apporto di moltissimi genitori, che hanno contribuito con le loro conoscenze e con gli strumenti tipici della civilt\u00e0 agricola a ricomporre un quadro d'insieme molto dettagliato. In esso emergono le figure del contadino (borghese, mezzadro, bracciante), dell'artigiano (falegname, muratore, calzolaio, pastaio, fornaio etc..), di qualche professionista (medico, farmacista, avvocato, maestro, veterinario, ecc.) che disegnano la composizione sociale del piccolo comune dell'entroterra siciliano, in un territorio caratterizzato dal latifondo feudale e dalla coltivazione cerealicola estensiva. Il Museo, con la sua struttura ricavata nel piano terra dell'antico Convento dei Padri Carmelitani, espone gli arnesi delle attivit\u00e0 menzionate, inserendoli in un itinerario cognitivo e didattico, di facile percorribilit\u00e0. Ambienti accuratamente riprodotti di vita domestica, con le suppellettili tipiche di fine Ottocento, ne accrescono la suggestione e l'interesse culturale.\nIl Museo conserva anche i manifesti e i d\u00e9pliant dei concerti che ad inizio Novecento diresse don Paolino Pillitteri (il sacerdote compositore musicista del paese), nonch\u00e9 quelli che accompagnarono gli emigranti lungo il cammino verso le Americhe (primo Novecento) e verso il Nord Italia e l'Europa (anni sessanta). Di notevole numero e di elevato pregio artistico risulta essere la raccolta di immagini a stampa riproducenti soggetti religiosi. Si tratta di immagini votive (di grandi e medie dimensioni), che nei secoli passati le famiglie appendevano alle pareti delle stanze da pranzo, delle cucine o delle camere da letto per devozione. All'interno di un ambiente sono sistemate una \"naca\" (culla di stoffa sospesa sopra il letto matrimoniale) ed una culla in ferro battuto del 1880, con un guardaroba ad incastro praticamente senza chiodi. Altri locali espongono gli attrezzi per la produzione della pasta e del pane con torchi, sbrie, scanatori, maidde. Particolare risalto assumono gli ambienti dedicati alla scuola con una nutrita documentazione di epoca fascista (compresa una divisa da balilla).\nUna vasta pubblicit\u00e0 cartacea e prodotti in uso durante tutto l'arco di tempo del Novecento, testimoniano l'avanzata del \"progresso\" in parallelo con il graduale innalzamento del tenore di vita. Una sala polivalente \u00e8 riservata ad ospitare mostre a soggetto mutevole dentro un contorno espositivo duraturo di cartoline d'epoca, giornali a valenza storica, carte geografiche di rilievo locale. Il Museo, dal mese di ottobre del 2003, \u00e8 stato oggetto di tutela da parte dell'Assessorato per i Beni Culturali ed Ambientali e per la Pubblica Istruzione della Regione Siciliana, che ha ritenuto la raccolta etnografica, composta da oggetti di cultura materiale, documenti e strumenti di lavoro, nonch\u00e9 stampe popolari a carattere religioso, caratteristiche della cultura contadina e dei mestieri tradizionali, di interesse etno-antropologico particolarmente importante.\nCinema.\nNel 1987 il regista statunitense Michael Cimino gir\u00f2 a Sutera parte del suo film \"Il siciliano\", che narra la storia del bandito Salvatore Giuliano (interpretato da Christopher Lambert). Teatro delle riprese furono in particolare Piazza Sant'Agata, il Municipio, via Roma e zone di campagna circostanti.\nEconomia.\nAgricoltura: produzione di mandorle, olive, grano.\nAllevamento: ovini e bovini. Produzione di formaggi e miele.\nTurismo: negli ultimi vent'anni si \u00e8 lavorato molto per lo sviluppo turistico cercando di valorizzare le bellezze monumentali e paesaggistiche pubblicizzandole, rendendole fruibili ai turisti, migliorando la ricezione e i servizi. \u00c8 un paese ricco di tradizioni ed essendo di stampo arabo conserva un centro storico di particolare interesse. Da qualche anno Sutera rappresenta una meta turistica in ambito regionale e rientra tra i Borghi pi\u00f9 belli d'Italia. Degno di nota \u00e8 il Presepe Vivente che ogni anno si organizza ambientato nel quartiere Rabato. Non mancano comunque altri eventi culturali (pubblicizzati sul sito istituzionale del Comune) come mostre, convegni, pubblicazioni di libri.\nMiniere: per lunghi anni sono state in funzione, in localit\u00e0 Cimicia, alcune solfare (Tenuta, Zorra di Martino e Abate Figlia) di propriet\u00e0 dei Padri Benedettini di Palermo. La Miniera di zolfo \"San Paolino\" \u00e8 stata attiva dal 1902 al 1905; \u00e8 stata chiusa a causa della frana del costone del Monte San Paolino nella notte tra il 19 e il 20 settembre del 1905.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35977", "revid": "767487", "url": "https://it.wikipedia.org/wiki?curid=35977", "title": "Mikimoto K\u014dkichi", "text": "Nato nella citt\u00e0 di Toba, prefettura di Mie, suo padre era proprietario di una trattoria di udon.\nInizi\u00f2 i suoi esperimenti nel 1888 per arrivare ai primi risultati nel 1893, ma la realizzazione di una perla coltivata perfettamente sferica richiese molti anni di perfezionamento. Nel 1899 apr\u00ec il primo negozio nel distretto di Ginza, a Tokyo, dove si trova tuttora l'edificio, completamente nero, della societ\u00e0 che ancor oggi porta il suo nome."}
{"id": "35978", "revid": "200568", "url": "https://it.wikipedia.org/wiki?curid=35978", "title": "Toba", "text": " \u00e8 una citt\u00e0 del Giappone, nella prefettura di Mie, con circa 25.000 abitanti, nell'isola di Honsh\u016b."}
{"id": "35979", "revid": "149485", "url": "https://it.wikipedia.org/wiki?curid=35979", "title": "Antonio Conte (schermidore)", "text": "Biografia.\nVinse la medaglia d'oro alle Olimpiadi di Parigi del 1900 nella gara di sciabola per maestri d'armi.\nNella finale olimpica Antonio Conte batt\u00e9 il connazionale Italo Santelli. Da questa vittoria discese una querelle che si protrasse per decenni.\nIn quelle Olimpiadi si svolsero gare di scherma distinte in due categorie, i dilettanti e i maestri d'armi, ossia istruttori professionisti. Per alcuni puristi le medaglie di Conte e Santelli non andrebbero quindi considerati nel computo delle medaglie olimpiche. Ma queste due medaglie olimpiche vengono comunque ufficialmente riconosciute sia dal CIO che dal CONI.\nQuella di Antonio Conte fu la seconda medaglia d'oro olimpica dello sport italiano, dopo quella di Gian Giorgio Trissino nell'equitazione. Fu la prima medaglia d'oro per la scherma, la disciplina sportiva che pi\u00f9 ori olimpici e medaglie ha dato all'Italia (con la vittoria della medaglia d'argento da parte della squadra maschile di Spada alle Olimpiadi di Tokyo 2020 il conto \u00e8 arrivato a 130)."}
{"id": "35980", "revid": "1534511", "url": "https://it.wikipedia.org/wiki?curid=35980", "title": "Stella vagabonda blu", "text": "Una stella vagabonda blu (in inglese \"blue straggler\") \u00e8 un tipo di stella piuttosto rara, situata in un ammasso aperto o in un ammasso globulare, che \u00e8 pi\u00f9 calda e pi\u00f9 blu delle altre stelle dell'ammasso che hanno la stessa luminosit\u00e0. \nCaratteristiche.\nQueste stelle insolite possiedono, rispetto alle altre stelle dell'ammasso di appartenenza, una diversa posizione sul diagramma H-R. Le vagabonde blu sembrano violare le teorie standard dell'evoluzione stellare, secondo le quali tutte le stelle nate nello stesso momento dovrebbero trovarsi lungo una curva ben definita del diagramma H-R, e la loro posizione sulla curva dovrebbe essere determinata unicamente dalla loro massa. Poich\u00e9 le vagabonde blu si trovano spesso ben al di fuori di questa curva (da qui il nome di \"vagabonde\"), potrebbero aver avuto un'evoluzione stellare anomala.\nAllan Sandage fu il primo a notare una stella di questo tipo, verso la fine degli anni cinquanta, osservando l'ammasso globulare M3. Il contrasto tra la stella blu, apparentemente giovane, e le circostanti stelle vecchie e rosse era evidente.\nPossibile spiegazione.\nLa causa del vagabondaggio non \u00e8 conosciuta con sicurezza, ma l'ipotesi pi\u00f9 accreditata \u00e8 che le vagabonde blu siano originate da stelle che si sono fuse tra loro, in seguito ad una collisione oppure da stelle binarie precipitate l'una nell'altra. L'unione di due stelle creerebbe una singola stella con una massa pi\u00f9 grande, rendendola pi\u00f9 calda e luminosa delle altre stelle di et\u00e0 simile. Se questa teoria fosse corretta, le vagabonde blu non sarebbero pi\u00f9 un problema per la teoria dell'evoluzione stellare: la stella risultante avrebbe una quantit\u00e0 maggiore di idrogeno nel suo nucleo, facendola comportare proprio come una stella pi\u00f9 giovane.\nCi sono alcune prove a sostegno di questa teoria, la pi\u00f9 convincente delle quali \u00e8 che le vagabonde blu sembrano comuni soprattutto nelle regioni pi\u00f9 dense degli ammassi, specialmente nel nucleo degli ammassi globulari. Poich\u00e9 queste sono tra le regioni a pi\u00f9 alta densit\u00e0 stellare conosciute (ad esempio, il centro dell'ammasso globulare 47 Tucanae contiene stelle per anno luce cubo) la probabilit\u00e0 di collisioni ed incontri ravvicinati tra queste \u00e8 pi\u00f9 alta che altrove.\nUn modo di verificare questa ipotesi \u00e8 di studiare la pulsazione di stelle vagabonde blu che siano anche variabili. Le loro propriet\u00e0 asterosismiche potrebbero essere significativamente diverse da quelle delle normali stelle pulsanti di massa e luminosit\u00e0 simile. Sfortunatamente, la misura di queste pulsazioni \u00e8 molto difficile, data la scarsit\u00e0 di stelle vagabonde blu, la bassissima ampiezza fotometrica delle loro pulsazioni, e il campo stellare molto affollato dove spesso si trovano. Alcune stelle di questa tipologia sono state identificate tramite la misurazione di oscillazioni simili a quelle solari nell'ammasso aperto NGC 6819, grazie alla elevata precisione fotometrica del satellite spaziale NASA Kepler. Le loro caratteristiche asterosismiche forniscono valori di massa ben superiori al punto di turnoff dell'ammasso.\nCon l'aiuto di osservazioni spettroscopiche fatte in Cile con il Very Large Telescope (VLT), \u00e8 stato possibile studiare gli elementi chimici presenti nell'atmosfera di 43 stelle di questo tipo, e si \u00e8 scoperto che alcune di queste hanno meno carbonio e meno ossigeno in confronto alla popolazione dominante. Ci\u00f2 significa che nuova materia, in tempi relativamente recenti, \u00e8 affiorata a causa di eventi catastrofici, come la collisione di stelle o scambi di materia subfotosferica fra due stelle vicine che si scambiano parte della propria massa. In particolare \u00e8 la stella pi\u00f9 massiccia delle due che si evolve per prima e nella fase di espansione riempie il suo lobo di Roche. A questo punto essa cede parte della sua massa alla compagna inizialmente pi\u00f9 piccola che pu\u00f2 quindi iniziare una nuova sequenza evolutiva, apparendo di fatto pi\u00f9 giovane del resto dell'ammasso.\nProtagonista di questo riuscito progetto \u00e8 stato lo spettrografo \"FLAMES/Giraffe\" montato sul VLT, che ha permesso lo studio di 130 stelle contemporaneamente."}
{"id": "35984", "revid": "466539", "url": "https://it.wikipedia.org/wiki?curid=35984", "title": "Jim Thorpe", "text": "Vinse due ori olimpici nel pentathlon e nel decathlon, fu una stella del football americano a livello universitario e professionistico, e gioc\u00f2 nella Major League di baseball.\nI titoli olimpici gli furono ritirati proprio per aver giocato a baseball da professionista, ma gli vennero riconosciuti postumi dal CIO solo il 18 gennaio 1983, data in cui, per volere dell'allora presidente del Comitato Juan Antonio Samaranch, avvenne la restituzione dei suddetti titoli ai figli dell'atleta oramai deceduto quasi 30 anni prima.\nBiografia.\nI primi anni.\nNon si hanno notizie certe sul luogo e la data di nascita di Jim Thorpe, n\u00e9 sul suo nome completo. Di sicuro si sa che nacque in territorio indiano, ma non \u00e8 stato trovato nessun certificato di nascita. Secondo le ricerche, Thorpe nacque il 28 maggio 1887 (altre fonti riportano 1888) in una riserva indiana vicino alla citt\u00e0 di Bellemont in Oklahoma (ma spesso si trova Prague, Oklahoma, come suo luogo di nascita). Come nome esteso viene generalmente indicato James Francis Thorpe, e in effetti sul certificato di battesimo risulta \"Jacobus Franciscus Thorpe\".\nI genitori erano di sangue misto. Entrambi nati da donne amerindie, il padre era figlio di un irlandese, mentre la madre era figlia di un francese. Jim Thorpe fu allevato come un nativo americano. Il suo nome era \"Wa-Tho-Huk\", che significa \"sentiero lucente\". Secondo la tradizione, il nome era legato ad un evento accaduto al momento della nascita: nel suo caso il sole che illuminava il sentiero che portava alla capanna dove era venuto al mondo.\nJim Thorpe frequent\u00f2 la scuola indiana a Tecumseh, Oklahoma, assieme al fratello gemello. La perdita del gemello, a seguito di una polmonite a soli otto anni di et\u00e0, sconvolse Jim, che scapp\u00f2 da scuola in diverse occasioni. Il padre lo mand\u00f2 allora in un'altra scuola indiana in Kansas. Due anni dopo mor\u00ec anche la madre, e il nuovo lutto gett\u00f2 Thorpe, che aveva appena 10 anni, in una profonda depressione. Dopo vari litigi con il padre, scapp\u00f2 di casa e fin\u00ec a lavorare in un allevamento di cavalli. Nel 1904 il ragazzo torn\u00f2 con il padre e si iscrisse alla scuola indiana di Carlisle in Pennsylvania. Pochi mesi dopo anche il padre mor\u00ec, e Jim Thorpe abbandon\u00f2 la scuola ancora una volta. Lavor\u00f2 in una fattoria per qualche anno, e poi ritorn\u00f2 a Carlisle, dove ebbe inizio la sua carriera sportiva.\nUna stella nascente.\nNarra la leggenda che tutto cominci\u00f2 un giorno del 1907 a Carlisle, quando Thorpe si improvvis\u00f2 saltatore in alto, e, con addosso i calzoni normali, batt\u00e9 tutti gli altri studenti con la misura di 1,85 m. Non si sa se quest'episodio sia vero, ma \u00e8 certo che i primi risultati ufficiali di Jim Thorpe risalgono proprio al 1907. Thorpe non si limitava alla sola atletica leggera: mentre frequentava la scuola di Carlisle pratic\u00f2 anche il football americano, il baseball, il lacrosse e persino il ballo da sala.\nSi propose all'attenzione nazionale per la prima volta nel 1911. Giocava come \"running back\" nella squadra di football americano della scuola, e in una partita contro Harvard finita 18-13 Thorpe segn\u00f2 tutti i punti. L'anno dopo condusse Carlisle ai campionati nazionali dei \"college\", segnando 25 \"touchdown\" e 198 punti. Quell'anno Carlisle ottenne una vittoria per 27-6 sulla squadra dell'Accademia Militare degli Stati Uniti: in quella partita Thorpe segn\u00f2 un \"touchdown\" da 92 yarde, che fu per\u00f2 annullato per un fallo di un suo compagno di squadra. Thorpe si rifece nell'azione successiva, segnando un \"touchdown\" da 97 yarde. Nel 1911 e nel 1912 fu eletto tra i migliori atleti dell'anno.\nIl football americano era, e sempre fu, lo sport preferito di Thorpe. All'atletica leggera si dedicava sporadicamente, ma fu quello lo sport che gli diede la maggior fama.\nGli anni successivi.\nNel 1913 Thorpe si spos\u00f2 con Iva Miller, che aveva conosciuto a Carlisle. La coppia ebbe quattro figli, e i due divorziarono nel 1924. Probabilmente uno dei principali motivi del divorzio fu il vizio dell'alcol da parte di Thorpe. Thorpe si rispos\u00f2 nel 1926 con Freeda Kirkpatrick, da cui ebbe altri quattro figli.\nTerminata la carriera sportiva, per Thorpe fu difficile continuare a mantenere la famiglia. Faceva fatica a trovare un lavoro fuori dal mondo dello sport, e non riusciva a mantenere un impiego a lungo. La grande depressione del 1929 non rese le cose pi\u00f9 facili. Thorpe fece i mestieri pi\u00f9 disparati: la comparsa nei film western (di solito nella parte del capo indiano), il muratore, il buttafuori e il marinaio. Nel frattempo anche la seconda moglie aveva divorziato da lui, stanca delle sue continue assenze da casa.\nNel 1950 Thorpe era ormai ridotto in miseria. Fu ricoverato in ospedale per un tumore alla bocca, e pot\u00e9 pagare le spese mediche solo grazie alla beneficenza. Nel 1951 usc\u00ec un film ispirato alla sua storia, \"Pelle di rame\" (dove Thorpe era interpretato da Burt Lancaster), ma Thorpe non ne ricav\u00f2 nessun guadagno. Aveva infatti gi\u00e0 ceduto i diritti cinematografici alla MGM nel 1931, per 1\u00a0500 dollari.\nNel 1953 Thorpe ebbe un infarto miocardico (il terzo) mentre cenava con la terza moglie, Patricia Askew, nella roulotte in cui viveva a Lomita, in California. Fu rianimato, ma perse conoscenza poco dopo e mor\u00ec, a 65 anni.\nLa sua eredit\u00e0.\nInizialmente la famiglia voleva seppellirlo in Oklahoma ed erigere un monumento in sua memoria, ma il governatore non diede il permesso. La vedova di Thorpe venne a sapere che una piccola citt\u00e0 della Pennsylvania, Mauch Chunk, stava cercando una maniera per attirare turisti ed abitanti e sviluppare il commercio e gli affari. Giunsero ad un accordo: la citt\u00e0 compr\u00f2 le spoglie di Thorpe, cambi\u00f2 nome in Jim Thorpe ed eresse un monumento in sua memoria, dove compare anche la citazione di Gustavo V.\nThorpe fu celebrato anche dalla stampa. Nel 1950 fu eletto il miglior atleta della prima met\u00e0 del XX secolo da un sondaggio tra i giornalisti sportivi, e in un altro venne indicato come il miglior giocatore di football dello stesso periodo. Quasi cinquant'anni dopo, alla fine del secolo scorso, il ricordo di Thorpe era un po' sbiadito, ma comunque il suo nome comparve in cima a molte classifiche di \"atleta del secolo\".\nNel 1986 venne creato il Jim Thorpe Award, premio per il miglior \"defensive back\" del campionato universitario di football.\nCarriera.\nUn eroe olimpico.\nIl programma dei Giochi olimpici del 1912 prevedeva due nuove prove multiple, il pentathlon e il decathlon. Ai Giochi intermedi del 1906 si era gi\u00e0 svolta una competizione ispirata al pentathlon dell'Antica Grecia, ma le cinque prove di Stoccolma sarebbero state salto in lungo, lancio del giavellotto, 200 metri piani, lancio del disco e 1500 metri piani.\nIl decathlon invece era un evento completamente nuovo, anche se negli Stati Uniti gi\u00e0 dagli anni 1880 si organizzava una competizione su dieci prove nei meeting di atletica leggera, chiamata All around. La gara era stata inserita anche nel programma dei Giochi olimpici di . Le prove del nuovo decathlon olimpico erano per\u00f2 leggermente diverse dalla versione statunitense. Questo non era un problema per il versatile Thorpe, che spesso aveva rappresentato da solo la sua scuola negli incontri di atletica, gareggiando in pi\u00f9 discipline.\nVinse agevolmente i trials orientali in tre specialit\u00e0 diverse, e fu convocato nella squadra di pentathlon, assieme al futuro presidente del CIO Avery Brundage. Per la squadra di decathlon invece non furono nemmeno necessarie le selezioni, visti i pochi candidati. Jim Thorpe avrebbe esordito nel decathlon direttamente ai Giochi olimpici.\nAlle Olimpiadi Thorpe aveva un programma intenso. Oltre al decathlon e al pentathlon, era iscritto anche nel salto in lungo e nel salto in alto. La prima gara in programma era il pentathlon. Thorpe lo domin\u00f2, vincendo quattro prove su cinque, ed arrivando terzo nel lancio del giavellotto, in cui si cimentava solo da pochi mesi. Il punteggio finale di Thorpe fu 4\u00a0041,530, 400 punti in pi\u00f9 del secondo classificato, il norvegese Ferdinand Bie.\nNello stesso giorno in cui vinse l'oro nel pentathlon, Thorpe si qualific\u00f2 anche per la finale del salto in alto. In finale arriv\u00f2 quarto. Nel lungo invece fin\u00ec settimo. L'ultima gara era il decathlon, dove ci si attendeva una forte competizione con l'idolo locale Hugo Wieslander. Ma non ci fu gara: Thorpe si piazz\u00f2 nei primi quattro in tutte e dieci le prove, e si lasci\u00f2 dietro Wieslander con un distacco di 700 punti circa.\nOltre alle gare di atletica leggera, ai Giochi olimpici Thorpe aveva partecipato anche ad una partita dimostrativa di baseball tra due squadre formate dagli atleti della nazionale statunitense. Non era la prima volta che giocava a baseball, come presto avrebbe scoperto tutto il mondo.\nSecondo l'uso dell'epoca, le medaglie venivano conferite agli atleti durante la cerimonia di chiusura dei Giochi. Oltre alle due medaglie d'oro, Thorpe ricevette anche due premi, donati rispettivamente dal re Gustavo V di Svezia per il decathlon e dallo zar Nicola II di Russia per il pentathlon. Pare che Gustavo V, consegnandogli il premio, abbia detto a Thorpe: \"Signore, Lei \u00e8 il pi\u00f9 grande atleta del mondo\". Thorpe, che non aveva mai partecipato ad una cerimonia in vita sua, rispose con semplicit\u00e0: \"Grazie, Re\". Al suo rientro in patria, Thorpe fu portato in trionfo e festeggiato con una parata a Broadway. Successivamente comment\u00f2 in merito: \"\"Sentivo la gente urlare il mio nome, e non riuscivo a capire come una persona potesse avere cos\u00ec tanti amici\".\"\nDichiarato professionista.\nNel 1912 venivano applicate regole severe per definire lo stato di dilettante, necessario per partecipare ai Giochi olimpici. Gli atleti che ricevevano premi in denaro, che facevano gli istruttori o che avevano in precedenza gareggiato contro professionisti non erano considerati dilettanti, e quindi non potevano partecipare ai Giochi olimpici.\nVerso la fine di gennaio del 1913, i giornali americani riportarono la notizia che Thorpe aveva giocato a baseball da professionista. Non si sa esattamente quale giornale pubblic\u00f2 per primo la notizia: l'articolo pi\u00f9 vecchio trovato \u00e8 del \"Providence Times\", ma di solito la prima fonte citata \u00e8 il \"Worcester Telegram\". In effetti, Thorpe aveva giocato a livello semi-professionistico in Carolina del Nord nel 1909 e nel 1910, ricevendo un piccolo compenso in denaro.\nAnche se il pubblico non sembrava interessato al passato di Thorpe, l\"'Amateur Athletic Union\" (AAU) prese il caso molto sul serio. Thorpe scrisse loro una lettera in cui ammise di aver giocato a livello semi-professionistico:\nLa lettera non fu di grande aiuto. L'AAU decise di revocare con effetto retroattivo lo status da dilettante di Thorpe, e chiese al CIO di fare lo stesso. Quello stesso anno il CIO all'unanimit\u00e0 decise di privare Jim Thorpe dei titoli olimpici, delle medaglie e dei premi, e lo dichiar\u00f2 professionista.\nAnche se Thorpe aveva davvero gareggiato per denaro, la sua squalifica non fu conforme alle norme. Il regolamento delle Olimpiadi del 1912 prevedeva che qualsiasi protesta dovesse essere fatta entro 30 giorni dalla cerimonia di chiusura dei Giochi. Le prime notizie sui giornali apparvero solo nel gennaio del 1913, sei mesi dopo la fine dei Giochi di Stoccolma. I funzionari dell'AAU e del CIO apparentemente ignoravano, o decisero di ignorare, questa regola. Da alcune prove risulterebbe che gi\u00e0 prima delle Olimpiadi erano sorti dubbi sullo status di dilettante di Thorpe, ma la questione era stata (deliberatamente) ignorata dall'AAU fino al 1913.\nL'unico aspetto positivo dell'intera faccenda fu che Thorpe, una volta dichiarato professionista, ricevette immediatamente diverse offerte da squadre della Major League di baseball (MLB) per giocare con loro.\nBaseball e football americano.\nFirm\u00f2 per i New York Giants nel 1913, giocando qualche partita da esterno nell'arco di tre stagioni. Salt\u00f2 l'intera stagione del 1916, e torn\u00f2 a giocare per i \"Giants\" nel 1917. Poco dopo l'inizio del campionato venne ceduto ai Cincinnati Reds, per poi ritornare ai \"Giants\" verso la fine della stagione. Nel 1918 gioc\u00f2 qualche partita, sempre nei \"Giants\", e il 21 maggio 1919 fu ceduto ai Boston Braves in cambio di Pat Ragan. La sua carriera nelle \"Majors\" non fu particolarmente brillante: le sue statistiche riportano 91 punti segnati, 82 punti battuti a casa e una media battuta di .252 su 289 partite. Continu\u00f2 a giocare a baseball nelle leghe minori fino al 1922.\nPur giocando a baseball, Thorpe non aveva per\u00f2 abbandonato il football americano, complice anche il fatto che i campionati dei due sport si svolgevano in periodi diversi dell'anno (il football americano in autunno-inverno, il baseball in primavera-estate). Nel 1915 Thorpe firm\u00f2 per i Canton Bulldogs, che lo pagavano 250 dollari a partita, un compenso altissimo a quei tempi. La squadra era molto forte, e vinse il campionato nel 1916, 1917 e 1919. Nel 1920 i \"Bulldogs\" ed altre tre squadre formarono l'American Professional Football Association (APFA), che due anni dopo sarebbe diventata la National Football League (NFL). Thorpe fu nominato presidente della neonata APFA, ma continu\u00f2 a giocare nei \"Bulldogs\", di cui era anche allenatore.\nThorpe gioc\u00f2 per sei squadre diverse dal 1920 al 1928 ma non riusc\u00ec mai a vincere il campionato. Si ritir\u00f2 dal football professionistico all'et\u00e0 di 41 anni, dopo aver giocato 52 partite nella NFL. Nel 2009 fu classificato al numero 37 tra i migliori cento giocatori di tutti i tempi da NFL.com. Fu inserito anche nella formazione ideale della NFL degli anni 1920.\nRiabilitato.\nNegli anni vennero fatti diversi tentativi, soprattutto da parte dei figli di Thorpe, per ottenere la restituzione dei titoli olimpici. Venne fatta pressione sull'AAU e sul Comitato Olimpico degli Stati Uniti affinch\u00e9 cambiassero la loro sentenza, in modo da ripristinare lo status di dilettante di Thorpe prima del 1913.\nNel 1982 venne istituita la Fondazione Jim Thorpe, che riusc\u00ec ad ottenere il sostegno del Congresso degli Stati Uniti. Grazie all'aiuto politico e con prove del 1912 che mostravano come la squalifica di Thorpe fosse avvenuta dopo il limite dei 30 giorni, ottennero finalmente l'attenzione del CIO.\nNell'ottobre del 1982 il comitato esecutivo del CIO approv\u00f2 la riabilitazione di Thorpe. Con una decisione insolita, non tolsero i titoli a Bie e Wieslander, che erano stati dichiarati vincitori del pentathlon e del decathlon dopo la squalifica di Thorpe nel 1913. Semplicemente, dichiararono Thorpe co-campione olimpico assieme a Bie e Wieslander, anche se questi due atleti avevano sempre riconosciuto Thorpe come il vero vincitore sul campo. Le medaglie vennero riconsegnate ai figli di Thorpe in una cerimonia commemorativa il 18 gennaio 1983. Non erano le medaglie originali, perch\u00e9 quelle erano finite tempo prima in un museo, da cui erano poi state rubate e mai pi\u00f9 ritrovate.\nIn suo onore, il 30 gennaio 1998 gli Stati Uniti hanno emesso un francobollo commemorativo da 32 cents, dove Thorpe \u00e8 ricordato come \"La stella di Stoccolma\". Il suo ritratto \u00e8 sullo sfondo, mentre in primo piano l'atleta \u00e8 impegnato nel salto in alto.\nNella cultura di massa.\nNel 1951 il regista Michael Curtiz realizz\u00f2 un film sulla sua vita, intitolato \"Pelle di rame\" (\"Jim Thorpe \u2013 All-American\"), con Burt Lancaster nel ruolo di Jim Thorpe, che fu consulente del film."}
{"id": "35985", "revid": "834", "url": "https://it.wikipedia.org/wiki?curid=35985", "title": "James Francis Thorpe", "text": ""}
{"id": "35986", "revid": "834", "url": "https://it.wikipedia.org/wiki?curid=35986", "title": "Jacobus Franciscus Thorpe", "text": ""}
{"id": "35989", "revid": "1558798", "url": "https://it.wikipedia.org/wiki?curid=35989", "title": "Ho Chung Tao", "text": "Biografia.\nNato a Taiwan, si trasferisce ad Hong Kong dove, grazie alla sua prestanza atletica, diventa uno stuntman per gli studi cinematografici indipendenti locali. Come stuntman e comparsa lavora in film come \"Cin Fu l'uomo d'acciaio\" (The Iron man, di Nan Hong Kuo, 1973) e \"A colpi di Karat\u00e8\" (Triangular Duel, 1973, ibidem).\nNel 1973 muore Bruce Lee, lasciando il cinema di Hong Kong senza la sua star pi\u00f9 famosa. Un produttore nota il giovane stuntman Ho Chung-tao e soprattutto la sua somiglianza con l'attore deceduto, e da semplice controfigura o comparsa l'attore taiwanese si ritrova ad essere protagonista con il nome d'arte di Bruce Li.\nNel giro di pochi anni Ho Chung-tao partecipa a molti di quei film che vengono girati per colmare il vuoto lasciato da Bruce Lee, come ad esempio \"\" 1977.\nFra i tanti film sono degni di nota \"Goodbye Bruce Lee\" (\"Yung chun ta hsiung\", 1975), dove interpreta un attore che viene chiamato ad impersonare Bruce Lee nel film Game of Death, il progetto incompiuto dell'attore deceduto; e \"Bruce Lee Supercampione\" (\"Li Hsiao Lung chuan chi\", 1976), film pseudobiografico dove ripercorre la vita del campione. Da notare come quest'ultimo film sia l'unico in cui appare con il suo vero nome, e girato sui luoghi veri dove l'autentico Lee gir\u00f2 i suoi film. \nNel 1985, per\u00f2, a seguito della perdita della moglie a causa di un male incurabile, Ho Chung-tao si ritira dalle scene, dedicandosi all'insegnamento di ginnastica alla Ping Chung University di Taipei.\nIntervistato nel 1994 per il documentario \"Le furie del cinema\", \"Cinema of Vengeance\", l'attore ha rivelato di detestare le pellicole girate imitando Bruce Lee nei modi e nelle espressioni, e desideroso di essere ricordato come Ho Chung-tao, e non Bruce Li."}
{"id": "35990", "revid": "119100921", "url": "https://it.wikipedia.org/wiki?curid=35990", "title": "Thomas Klestil", "text": "Biografia.\nMinore tra cinque fratelli, appartenente ad una famiglia operaia viennese, a nove anni resta orfano di suo padre, un operaio del servizio tranviario metropolitano.\nDi formazione economica, si laurea nel 1956 e si specializza in Scienze Commerciali nella Scuola di Commercio Estero, oggi Universit\u00e0 di Economia e Amministrazione d'Impresa di Vienna.\nTra il 1957 e il 1959 lavora come addetto nell'ufficio di Coordinazione Economica della Cancelleria Federale, occupato da Julius Raab, del Partito Popolare Austriaco (OVP), nel quale ha poi militato. Nell'ultimo anno si orienta al servizio della Diplomazia e a quello Politico senza funzioni di rappresentanza elettorale, spesso assumendo competenze in materia economica.\nNei trent'anni successivi, Klestil riveste svariati incarichi: membro della delegazione austriaca nella sede dell'OCDE a Parigi dal 1959 al 1962; aggregato di economia nell'ambasciata austriaca degli USA dal 1962 al 1966; sottosegretario a politica economica e commercio estero del cancelliere popolare Josef Klaus tra il 1966 e il 1969; console austriaco a Los Angeles dal 1969 al 1974; direttore di Organismi Internazionali nel Ministero degli Affari Esteri dal 1974 al 1978 (quando al governo si trovava il Partito Social-Democratico, SPO, di Bruno Kreisky); rappresentante permanente austriaco all'ONU dal 1978 al 1982; e infine dal 1982 in poi, ambasciatore austriaco negli USA.\nKlestil viene eletto Presidente della Repubblica Austriaca nel 1992, prendendo il posto di Kurt Waldheim, la cui presidenza aveva generato parecchie polemiche a causa dei guasti provocati da una scorretta politica di relazioni estere.\nDurante i suoi interventi, inoltre, Klestil critica diverse volte il supporto dato dall'Austria ai Nazisti durante la Seconda guerra mondiale, ed ha posto un punto nella sua visita ad Israele, durante la quale ha espresso cordoglio per le vittime dell'Olocausto, esprimendo sdegno per il ruolo assunto dall'Austria in questa tragedia.\nThomas Klestil muore in carica all'et\u00e0 di settantuno anni, solo due giorni prima della fine del suo secondo mandato.\nNel suo ultimo intervento all'Assemblea parlamentare, nel gennaio 2003, Klestil ha fissato un obiettivo molto importante per il consolidamento dell'Europa: \"Nel momento in cui l'Europa \u00e8 sul punto di cancellare le divisioni e le linee di frattura del passato, mi sembra ancora pi\u00f9 importante stimolare il dialogo sul nostro futuro europeo comune. Un dialogo globale, che non sia limitato alle istituzioni nazionali o internazionali, ma che penetri nella societ\u00e0 civile\", ha dichiarato Klestil.\nOnorificenze.\nOnorificenze austriache.\nPersonalmente \u00e8 stato insignito del titolo di:"}
{"id": "35992", "revid": "292162", "url": "https://it.wikipedia.org/wiki?curid=35992", "title": "Villalba", "text": "Villalba (\"Mu\u010d\u010dik\u00e8\" o \"Villarba\" in ) \u00e8 un comune italiano di abitanti del libero consorzio comunale di Caltanissetta in Sicilia.\nGeografia.\nIl territorio comunale occupa la parte settentrionale dell'ex provincia di Caltanissetta insieme al limitrofo comune di Vallelunga Pratameno, incuneato tra la citt\u00e0 metropolitana di Palermo e l'ex provincia di Agrigento. Si sviluppa sulle pendici del monte Pirtusiddu, nella valle del fiume Torto, ed \u00e8 caratterizzato da uliveti e vitigni. Il comune, prevalentemente collinare, presenta un profilo altimetrico irregolare.\nPer i servizi non presenti sul posto, i comuni di Mussomeli e Caltanissetta rappresentano il punto di riferimento per la comunit\u00e0.\nOrigine del nome.\nIl toponimo Villalba fu dato al gi\u00e0 feudo di Miccich\u00e8 dal suo fondatore, don Nicol\u00f2 Palmieri, in ricordo dell'omonima cittadina galiziana da cui provenivano i suoi antenati e quelli della moglie, Sancez, sebbene secondo altre fonti il nome (che significa 'paese bianco') alluda al colore bianco delle sue case. Il feudo Miccich\u00e8, su cui Villalba sorge, deriva il suo toponimo dall'antico \"Michiken\", 'terra nera' in arabo.\nStoria.\nDall'antichit\u00e0 al feudo Miccich\u00e8.\nIl territorio di Villalba \u00e8 abitato sin dall'epoca romana, come dimostrano alcuni ritrovamenti archeologici del XIX secolo, tra cui una fornace contenente utensili in laterizio e una statuetta di bronzo raffigurante Mercurio.\nDurante l'et\u00e0 islamica della Sicilia, quella che doveva essere una colonia agricola s'ingrand\u00ec e divenne un casale chiamato \"Michiken\" (da cui l'odierno \"Miccich\u00e8\"), nome che si legge per la prima volta nel diploma \"De supputandis apud Arabes Siculos temporibus\", traduzione latina di due documenti (greco e arabo) del 1175. Sebbene l'Amari ritenesse che il casale in questione si trovasse nei pressi di Alimena, fu Giuseppe Gioeni a identificarlo nell'attuale territorio di Villalba.\nLo storico Gaetano Di Giovanni ritiene che, durante il periodo normanno, il casale e il suo feudo fossero parte del vasto contado di Cammarata, concesso a Lucia Cammarata dal conte Ruggero, che tra l'altro comprendeva gli odierni territori comunali di Villalba, Vallelunga Pratameno e Mussomeli. Durante la loro storia, tali terre furono cedute a diversi signori feudali e ritornarono pi\u00f9 volte al regio demanio. Nel XVI secolo il feudo di Miccich\u00e9, demaniale sin dal 1371, fu incluso insieme ad altri sette nella baronia di Villanuova, che Carlo V vendette il 14 marzo 1527 a Cipriano Spinola con la formula del \"mero et mixto imperio\".\nPalmieri di Miccich\u00e9.\nNel 1751, Domenico Corvino, principe di Villanuova, vendette il feudo Miccich\u00e9 per 72.000 scudi a don Nicol\u00f2 Palmieri di Caltanissetta con \"mero et mixto imperio\", che ne divenne barone il 22 giugno 1752. Egli popol\u00f2 il feudo e chiam\u00f2 la nascente cittadina Villalba. La popolazione gi\u00e0 contava 800 abitanti nel 1785, che passarono a 1018 nel 1798. Il figlio di Nicol\u00f2, Placido, port\u00f2 a termine la costruzione di Villalba, e nel 1813 ottenne il titolo di marchese. Quando, a seguito della morte di don Placido Palmeri, nel 1818, il feudo pass\u00f2 al figlio Nicol\u00f2, contava poco meno di 2000 abitanti.\nMentre Nicol\u00f2 si mantenne sempre prudente in politica, i suoi fratelli Michele e Rodrigo invece parteciparono attivamente alla politica siciliana dei primi anni dell'Ottocento e furono coinvolti nei moti antiborbonici del 1820. Quando la rivoluzione fall\u00ec i due fratelli fuggirono in esilio per diversi anni. Tuttavia Nicol\u00f2 mor\u00ec senza figli, e il feudo fu ereditato dal fratello Rodrigo, che scelse di stabilirsi a Palermo; Villalba fu quindi lasciata in gestione a procuratori e campieri. Alla morte di Rodrigo nel 1850, anch'egli senza figli, il ramo dei Palmieri di Villalba si estinse e il feudo pass\u00f2 ad altri rami dei Palmieri fino al 17 aprile 1892, quando fu venduto a Giulia Florio, principessa di Butera e di Trabia, per due milioni e quarantamila lire. Il feudo cos\u00ec cess\u00f2 di essere dominio dei Palmieri dopo 141 anni.\nDall'Ottocento a oggi.\nA cavallo tra Ottocento e Novecento, Villalba fu teatro di numerose rivolte contadine. Il primo sciopero, nel 1875, vide uniti contadini e mezzadri a rivendicare migliori condizioni di vita e la concessione della terra in censo perpetuo. In successive rivolte, nel 1901, 1903, 1907, 1920, 1925, i contadini e il popolo villalbese chiesero l'abolizione delle eccessive imposte che erano dovuti a pagare. In questo contesto emersero i cosiddetti preti sociali, frutto dell'enciclica \"Rerum Novarum\". Queste rivolte continuarono anche nel dopoguerra, con l'occupazione, nel novembre 1949, di alcune terre di propriet\u00e0 dei fratelli Mistretta in contrada Mattarello e di Vincenzo Guccione. Personaggi politici locali dell'epoca intervennero finalmente promuovendo la divisione del feudo in appezzamenti che furono distribuiti a molte famiglie del luogo.\nDurante il periodo di occupazione alleata della Sicilia, viene nominato sindaco di Villalba Calogero Vizzini, detto don Cal\u00f2, esponente politico del separatismo siciliano, oltre che \"boss\" di Cosa Nostra con legami in America. Nel 1944 Villalba divenne protagonista delle cronache nazionali poich\u00e9, durante un comizio del comunista Girolamo Li Causi, gli uomini di Vizzini lanciarono granate e spararono sulla folla, ferendo 18 persone tra cui lo stesso Li Causi e l'attivista locale Michele Pantaleone.\nA partire dalla met\u00e0 degli anni cinquanta, Villalba fu colpita da una massiccia emigrazione verso il nord Italia e l'estero che continua ancora oggi, causando un vistoso calo demografico che contribuisce al declino del territorio.\nEconomia.\nNel territorio si coltivano ortaggi, uva, pomodori (di cui si tiene annualmente la \"Sagra del Pomodoro\") nella tipica qualit\u00e0 detta \"siccagnu\", e le famose lenticchie di Villalba, riconosciute dalla Regione Siciliana e dal competente Ministero come un prodotto agroalimentare tradizionale.\nInfrastrutture e trasporti.\nIl territorio del comune di Villalba \u00e8 attraversato dalla strada statale 121 Catanese, che la collega a Vallelunga Pratameno e Palermo, a nord, e Marianopoli e Caltanissetta, a sud. La strada provinciale 16 la collega con Mussomeli, a ovest.\nIl comune \u00e8 servito dalla stazione di Villalba sulla linea ferroviaria Palermo-Catania.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "35993", "revid": "125341219", "url": "https://it.wikipedia.org/wiki?curid=35993", "title": "Cinema di fantascienza", "text": "Il cinema di fantascienza (o fantascientifico) \u00e8 uno dei generi cinematografici pi\u00f9 popolari. In esso, i temi tipici della fantascienza sono colonna portante per lo sviluppo della trama. Nei film di fantascienza, il meccanismo narrativo viene innescato dalla presenza di elementi scientifici immaginari o ipotetici, come potrebbero essere ad esempio la formulazione di una nuova teoria matematica, l'invenzione di apparecchiature tecnologiche innovative o la scoperta di nuovi e promettenti sviluppi nel campo della bioingegneria. Solitamente questo genere di film viene ambientato in un contesto legato a una visione pi\u00f9 o meno lontana del futuro, come quello dei viaggi interstellari, quello del contatto con entit\u00e0 extraterrestri, quello dei conflitti nucleari o delle catastrofi climatiche globali.\nBench\u00e9 il cinema di fantascienza sia stato riconosciuto come genere autonomo solo a partire dagli anni cinquanta, l'elemento del fantastico era ben presente fin dagli esordi della \"settima arte\". Nel corso degli anni, il cinema fantascientifico ha saputo esplorare un'enorme rosa di soggetti e temi differenti, molti dei quali non avrebbero potuto essere rappresentati in altro modo. Una delle qualit\u00e0 che rende affascinante questo genere \u00e8 la sua propensione a comunicare messaggi filosofici o politici con elegante sottigliezza: le opere di fantascienza sono state spesso utilizzate per affrontare delicati temi sociali e di attualit\u00e0 \u2013 come il pacifismo, la guerra fredda, la xenofobia, le conseguenze dell'inquinamento \u2013 in periodi storici attraversati da crisi morali, pur senza rinunciare, nel contempo, a offrire intrattenimento per gli spettatori meno smaliziati. Le produzioni fantascientifiche hanno sempre figurato in prima linea per quanto riguarda l'aspetto pi\u00f9 tecnico degli effetti speciali e con il tempo le platee di appassionati si sono abituate alla rappresentazione realistica di forme di vita aliene, spettacolari battaglie spaziali, armi a energia e mondi surreali, a conseguenza del sempre pi\u00f9 rapido progredire delle tecnologie animatronica e computer grafica.\nVi sono molti film di fantascienza memorabili e un numero ancora maggiore di opere mediocri, o che possono essere annoverate addirittura tra i peggiori esempi di produzione cinematografica di tutti i tempi. Sono occorsi molti decenni \u2013 e gli sforzi collettivi di innumerevoli cineasti di talento \u2013 perch\u00e9 il cinema fantascientifico iniziasse a essere considerato una forma d'arte. All'interno della fantascienza e dei suoi confini si registra una notevole contaminazione di generi, in particolare con il cinema del terrore.\nStoria.\nIl cinema fantascientifico \u00e8 stato \u2013 fin dai suoi inizi \u2013 fortemente influenzato dalla letteratura, tanto che diversi capolavori cinematografici traggono la propria origine dalla fantascienza scritta. Romanzi e film tuttavia diventano presto due entit\u00e0 indipendenti: l'influenza dei libri si ferma ai soggetti, agli spunti di base, che il cinema sviluppa poi in opere autonome. In particolare dagli anni settanta del Novecento in poi il cinema tende a inventare da s\u00e9 le proprie \"mitologie fantascientifiche\". La fantascienza come letteratura \u00e8 analitica e tratta di idee, mentre il film \u00e8 tutt'altro che analitico e il modo in cui tratta le idee \u00e8 quello di dare loro forma visiva, immagini che possiedano una carica metaforica, e una metafora pu\u00f2 essere potente ma raramente precisa. Il cinema, inoltre, \u00e8 considerato una forma d'arte popolare e pertanto tende spesso alla semplificazione. Tra i moderni cineasti di fantascienza vi sono pochi letterati. Autori hollywoodiani come George Lucas e Steven Spielberg hanno provveduto, salvo poche eccezioni, a scrivere in proprio le storie per i loro film di successo, immaginando quello che avrebbero voluto vedere da adolescenti al cinema. Gli scrittori di fantascienza si sono visti cos\u00ec superati in popolarit\u00e0 dai cineasti di Hollywood: romanzi e racconti non smettono di essere una fonte di idee per il cinema, ma a essi si sono affiancate altre fonti d'ispirazione, quali i fumetti, la televisione, i videogiochi, o altri generi differenti, o il cinema stesso, con frequenti remake di film a partire dagli anni ottanta.\nNel corso del tempo il genere fantascientifico ha continuato ad affermarsi, conquistando una grossa fetta di mercato: se nel 1971 il cinema fantastico \u2013 comprendendo oltre alla fantascienza anche l'horror, il fantasy, il surreale \u2013 rappresentava circa il 5% degli incassi negli Stati Uniti, nel 1982 questa quota era gi\u00e0 salita sorprendentemente fino ad avvicinarsi al 50% e nel 2010 costituiva quasi il 90%.\nPrimordi.\nGli inizi della storia del cinema di fantascienza coincidono o quasi con quelli della \"settima arte\". Il neonato cinema viene scoperto infatti come uno strumento che permette di portare sullo schermo non solo la realt\u00e0 quotidiana, ma anche come mezzo straordinario e innovativo per visualizzare i sogni e le fantasie dell'essere umano, in modo da suscitare stupore e meraviglia nello spettatore, a un livello che non sarebbe stato possibile sul palco di un teatro. Le qualit\u00e0 illusorie del cinema sono l'ideale per narrare di cose che non sono reali, o che non lo sono ancora.\nAnche se i canoni del genere fantascientifico si preciseranno solo a partire dagli anni cinquanta, in particolare nell'ambito degli Stati Uniti, tra i primissimi film di fantascienza \u00e8 \"Viaggio nella Luna\" \"(Le voyage dans la Lune)\" del 1902 di Georges M\u00e9li\u00e8s, seguito a breve distanza dal pi\u00f9 corposo \"Viaggio attraverso l'impossibile\". Lo stesso M\u00e9li\u00e8s \u2013 che aveva gi\u00e0 affrontato il tema della scienza fantastica ispirandosi alla letteratura coeva, come ne \"La lune \u00e0 un m\u00e8tre\", del 1898 \u2013 \u00e8 anche l'inventore dei primi effetti speciali.\nPer quasi mezzo secolo sarebbe quindi uscita una serie di opere che verr\u00e0 definita solo a posteriori \"di fantascienza\", ma tali opere sono pi\u00f9 che altro appartenenti al genere avventuroso di ambientazione esotica, venato di fantastico e condito di dettagli pseudoscientifici. Fanno eccezione poche pellicole, a cominciare dal celeberrimo \"Metropolis\" (1927), di Fritz Lang, apologo futuribile sulla lotta di classe ambientato in una enorme citt\u00e0 del 2026. Sebbene il film (sceneggiato dalla scrittrice Thea von Harbou, moglie del regista) secondo alcuni soffra, a livello narrativo, di un \"melensaggine mistica da romanzetto d'appendice\" (Morando Morandini) e risolva un tema complesso come quello della lotta di classe in modo banalmente e spudoratamente conciliatorio (\"il film pi\u00f9 stupido mai fatto\", lo defin\u00ec lo scrittore H. G. Wells), fu girato con grandi mezzi (grazie ai cospicui finanziamenti della casa di produzione nazionale tedesca UFA) ed \u00e8 visivamente e tecnicamente impressionante, per la monumentale e suggestiva rappresentazione delle architetture della metropoli futura, realizzata grazie a scenografie colossali, trucchi ottici ed effetti speciali sbalorditivi per l'epoca, il montaggio ardito, le stupefacenti invenzioni registiche di Lang \u2013 uno dei maggiori rappresentanti del cinema espressionista tedesco -, il suggestivo contrappunto della colonna musicale di Gottfried Huppertz, l'algido e inquietante design della donna-robot, divenuto un'icona; meriti per i quali, a dispetto delle sue indubbie pecche, il film viene unanimemente annoverato tra i capolavori delle settima arte ed \u00e8 divenuto, col tempo, uno dei film pi\u00f9 amati della storia del cinema da cinefili e cineasti, senza dimenticare la sua enorme influenza sull'iconografia del genere. \"Metropolis\" anticipa la maggior parte dei temi della fantascienza catastrofista. A rinverdirne la fama contribu\u00ec, nel 1984, la curiosa e discussa operazione del compositore Giorgio Moroder, che cur\u00f2 una nuova versione del film virata in vari registri cromatici e musicata con una colonna sonora rock.\nAd anticipare in certo modo \"Metropolis\" \u00e8 il film russo \"A\u0117lita\" (\"\u0410\u044d\u043b\u0438\u0442\u0430\", 1924) di Jakov Aleksandrovi\u010d Protazanov; tratto dal romanzo omonimo di Aleksej Nikolaevi\u010d Tolstoj, \u00e8 considerato il primo kolossal sovietico oltre che il primo film di fantascienza girato in Russia, dove godette di una notevole popolarit\u00e0.\nUn altro film di Fritz Lang \u2013 e un altro viaggio sulla Luna \u2013 si ha con \"Una donna nella luna\" (\"Frau im Mond\") del 1928, un melodramma fantascientifico dove per la prima volta vengono presentati al grande pubblico i fondamenti scientifici dei viaggi spaziali su razzi, sfruttando la consulenza degli antesignani della missilistica Hermann Oberth e Willy Ley.\nLe opere di Lang assieme ad altri film degli anni venti \u2013 come \"\u0410\u0117lita\" e il meno noto \"Parigi che dorme\" (\"Paris qui dort\", 1924) di Ren\u00e9 Clair \u2013 costituiscono dei veri e propri punti fermi nella storia del genere e forniranno ispirazione per le produzioni successive degli anni trenta, come \"Frankenstein\", \"King Kong\", \"La donna e il mostro\", \"La maschera di Fu Manchu\", \"L'isola delle anime perdute\", per citarne alcuni tra i pi\u00f9 noti.\n\"L'Atlantide\" del 1921 diretto da Jacques Feyder \u2013 prima delle molte trasposizioni cinematografiche dell'omonimo romanzo di Pierre Beno\u00eet \u2013 \u00e8 una storia fantastico-avventurosa in cui si ritrovano i superstiti della perduta Atlantide e la loro spietata regina; successive versioni nel 1932 (\"Die herrin von Atlantis\") di Georg Wilhelm Pabst e nel 1949 (\"Siren of Atlantis\") di Gregg C. Tallas.\nAnni trenta e quaranta.\nDurante gli anni segnati dalla Grande depressione (1929) il pubblico americano cerca spesso dei modi per astrarsi dalla dura realt\u00e0 quotidiana. Tra i molti musical che invadono i cinema con l'invenzione del sonoro vi \u00e8 \"I prodigi del 2000\" (\"Just Imagine\") del 1930 di David Butler, una singolare commedia musicale in cui un uomo colpito da una luce nel 1930 si risveglia cinquant'anni dopo nella New York del 1980.\n\"Frankenstein\" per la regia di James Whale del 1931, con Boris Karloff nei panni del mostro, \u00e8 il secondo e probabilmente il pi\u00f9 noto tra i molti film ispirati al romanzo omonimo di Mary Shelley, divenendo un capostipite per il filone dell'horror fantascientifico. Whale ne diriger\u00e0 un seguito all'altezza nel 1935 con \"La moglie di Frankenstein\" (\"Bride of Frankenstein\"). La mescolanza di elementi scientifici, horror e pazzia era gi\u00e0 stata introdotta con due capolavori del cinema espressionista tedesco, \"Il gabinetto del dottor Caligari\" (\"Das Cabinet des Dr. Caligari\") del 1920 di Robert Wiene e \"Il dottor Mabuse\" (\"Dr. Mabuse, der Spieler\") di Lang del 1922, dominati da magnetiche e negative figure di uomini di scienza (uno psicologo e uno psicoanalista votati al male), che verranno stereotipati nel personaggio dello \"scienziato pazzo\".\nCi\u00f2 \u00e8 ben illustrato, oltre che in \"Frankenstein\", ne \"Il dottor Jekyll\" (1931) di Rouben Mamoulian, ne \"Il dottor Jekyll e Mr. Hyde\" (1941) di Victor Fleming e nella lunga serie (una quindicina) di precedenti film muti tratti dal fortunato romanzo di Robert Louis Stevenson. Altri esempi di \"follia scientifica\" in due celebri film tratti dai romanzi di H. G. Wells: \"L'isola delle anime perdute\" e \"L'uomo invisibile\". Ne \"L'isola delle anime perdute\" (\"Island of Lost Souls\", 1932) di Erle C. Kenton, primo lungometraggio tratto dal romanzo \"L'isola del dottor Moreau\", uno scienziato compie atroci esperimenti su uomini e animali su una sperduta isola dell'oceano. \"L'uomo invisibile\" (\"The Invisible Man\") di James Whale del 1933, \u00e8 invece un ricercatore che sperimenta su s\u00e9 stesso un siero dell'invisibilit\u00e0, cosa che finisce per trascinarlo oltre i limiti dell'etica, della legalit\u00e0 e della sanit\u00e0 mentale. Altro riuscito film ispirato all'opera dello scrittore britannico \u00e8 \"La vita futura\" (\"Things to Come\", 1936) di William Cameron Menzies, che narra la storia futura di un intero secolo, fino al 2036, profetizzando le devastazioni dell'imminente secondo conflitto mondiale: malgrado lo scarso successo, fu la pi\u00f9 ambiziosa e costosa produzione di fantascienza degli anni trenta.\n\"La fine del mondo\" (\"La fin du monde\", 1931), diretto e interpretato da Abel Gance, tratto dal romanzo omonimo di Camille Flammarion, \u00e8 invece una storia apocalittica sulla fine del mondo a causa di una cometa, anticipando il filone catastrofico, tema ripreso anche ne \"La distruzione del mondo\" (\"Deluge\", 1933) di Felix E. Feist, ricordato come uno dei primi film catastrofici dell'epoca del sonoro, che mostra una New York che viene demolita da un terremoto e da una gigantesca onda anomala.\nDopo tante trasposizioni da romanzi, una storia originale con \"King Kong\" del 1933, diretto da Merian C. Cooper ed Ernest B. Schoedsack. Il film costituisce uno dei paradigmi di base del linguaggio cinematografico: la sapiente combinazione di elementi avventurosi, romantici e fantastici, insieme a una serie di trucchi visivi all'epoca rivoluzionari, ne ha fatto uno dei massimi capolavori della storia del cinema. Per \"King Kong\" l'esperto di effetti speciali Willis O'Brien mescol\u00f2 per la prima volta l'animazione a passo uno con altre tecniche, come la retroproiezione, la proiezione miniaturizzata e lo schermo blu, inserendo gli attori in scene mai viste prima. L'idea che possano esistere dei \"mondi perduti\" in cui il tempo si \u00e8 fermato, come l'isola in cui il gigantesco gorilla Kong combatte contro feroci animali preistorici, proviene direttamente dai romanzi avventurosi della tarda epoca vittoriana della fine dell'Ottocento ed \u00e8 stata ripresa con successo al cinema in film spettacolari come appunto \"Il mondo perduto\" (\"The Lost World\", 1925) di Harry Hoyt, primo adattamento del romanzo omonimo di Arthur Conan Doyle e prima pellicola a mostrare al grande pubblico i dinosauri \"dal vivo\" grazie alla tecnica di animazione del passo uno, sempre per opera di Willis O'Brien. Un altro \"mondo perduto\" \u00e8 mostrato nell'utopico \"Orizzonte perduto\" (\"Lost Horizon\", 1937) di Frank Capra, film tratto dall'omonimo romanzo di James Hilton.\nAlla fine degli anni trenta le pellicole di fantascienza sono abbastanza poche e il tema pi\u00f9 ovvio \u00e8 la space opera. Dalle popolari strisce a fumetti fanno il loro ingresso nel cinema i personaggi eroici della fantascienza dell'epoca, in serial cinematografici che puntano anche al pubblico adulto: \"Flash Gordon\" nel 1936 - primo e pi\u00f9 celebre serial di fantascienza - e \"Buck Rogers\" nel 1939. Quasi la met\u00e0 (6 su 14) dei serial prodotti nei cinque anni successivi all'uscita di \"Flash Gordon\" furono fantascientifici.\nIn varie pellicole fanta-orrorifiche sono le deformazioni della scienza a essere protagoniste.\nIn \"Dr. Cyclops\" (1940) un folle scienziato conduce esperimenti di miniaturizzazione degli esseri viventi; diretto da Ernest B. Schoedsack, regista anche di \"King Kong\", come il film precedente tratta di una spedizione nella giungla alla ricerca di una scoperta scientifica, utilizzando set elaborati ed effetti speciali, in questo caso per mostrare efficacemente esseri umani rimpiccioliti. Primo film di fantascienza statunitense realizzato in Technicolor, \"Dr. Cyclops\" segna l'epoca del primo grande sviluppo della tecnica degli effetti speciali, combinando modellini, trucchi ottici, sovrimpressioni e trasparenti.\nIn \"Mostro pazzo\" (\"The Mad Monster\", 1942) di Sam Newfield, una trasfusione di sangue sperimentale trasforma un innocuo giardiniere non nel super soldato che si desiderava ottenere ma in un feroce uomo-lupo.\n\"La donna e il mostro\" (\"The Lady and the Monster\", 1944) di George Sherman, narra invece di un cervello umano che viene fatto vivere anche dopo la morte del corpo. \"Krakatit\" (1948), fanta-thriller cecoslovacco di Otakar V\u00e1vra tratto da un romanzo di Karel \u010capek, \u00e8 considerato uno dei primi film ad avere messo seriamente in guardia sui pericoli della guerra atomica; in esso la vita di uno scienziato \u00e8 sconvolta dall'invenzione di un nuovo esplosivo di inaudita potenza.\nAnni cinquanta.\nNegli anni cinquanta si verifica, a partire dagli Stati Uniti, una specie di esplosione della diffusione del genere fantascientifico, con la produzione di una grande quantit\u00e0 di film da parte degli \"studios\" hollywoodiani e di quelli indipendenti. La fantascienza esce finalmente al di fuori delle riviste \"pulp\" \u2013 che erano rivolte soprattutto agli adolescenti \u2013 per rivolgersi al grande pubblico, entrando, oltre che nei cinema, nelle librerie, nei fumetti, nei cartoni animati, nei giocattoli e nel \"medium\" pi\u00f9 recente, la televisione. \u00c8 sensibile il cambiamento portato da un nuovo influsso culturale: da un lato vi \u00e8 l'entusiasmo per il progresso della nascente industria missilistica e aerospaziale, con l'avvio attorno al 1957 della corsa allo spazio, dall'altro sognare il futuro \u00e8 anche un modo per astrarsi dal presente e soprattutto dimenticare la seconda guerra mondiale da poco conclusa. Negli Stati Uniti il senso di ottimismo dato dal crescente sviluppo industriale e dalla recente pace conquistata viene controbilanciato dalle ansie della guerra fredda e dell'equilibrio del terrore. I primi avvistamenti di UFO e la nascita dell'ufologia nel 1947 inoltre forniscono impulso alla diffusione dell'archetipo dell'alieno nella cultura popolare.\nCon i primi anni cinquanta si pu\u00f2 considerare avvenuta la codificazione del genere fantascientifico, assieme all'arrivo dei primi capolavori del moderno \"fantacinema\" (che allora era definito \"scientifilm\"): \"Ultimatum alla Terra\" (\"The Day the Earth Stood Still\") di Robert Wise e \"La cosa da un altro mondo\" (\"The Thing from Another World\") di Christian Nyby e Howard Hawks, entrambi film del 1951. \"Ultimatum alla Terra\" \u00e8 giudicato dalla critica un film fantascientifico adulto e presenta la figura dell'extraterrestre come un saggio messaggero inviato a Washington da una potenza superiore. A sua volta \"Uomini sulla Luna\" (\"Destination Moon\") di Irving Pichel del 1950 \u00e8 stato spesso visto come il primo grande classico della fantascienza moderna, anticipando in maniera coinvolgente e scientificamente accurata (per l'epoca) lo sbarco sulla Luna avvenuto vent'anni dopo, grazie alla collaborazione con il divulgatore scientifico Willy Ley e l'illustratore di \"space-art\" Chesley Bonestell.\nAllo stesso filone appartiene \"La conquista dello spazio\" (\"Conquest of Space\", 1955) prodotto da George Pal e diretto da Byron Haskin \u2013 un film di sapore documentaristico tratto dal libro \"Progetto Marte\" di Wernher von Braun \u2013 rimasto per molti anni una pietra miliare del genere grazie agli effetti speciali, agli scenari di Bonestell e all'avventurosa esplorazione di Marte, ambientata nel 1980. \"Stazione spaziale K9\" (\"\u041d\u0435\u0431\u043e \u0437\u043e\u0432\u0435\u0442\", 1959) di Michail Karyukov e Aleksandr Kozyr, il primo grande film di fantascienza russo dopo \"A\u0117lita\" del 1924, tratta della competizione per la conquista dello spazio tra USA e URSS.\n\"Quando i mondi si scontrano\" (\"When Worlds Collide\", 1951) di Rudolph Mat\u00e9 descrive la drammatica fuga dell'umanit\u00e0 sopravvissuta alla distruzione della Terra a causa di un impatto astronomico.\nIn definitiva, la fantascienza cinematografica si caratterizza negli anni cinquanta soprattutto come avventura incentrata sullo spazio (tema della space opera letteraria), che si tratti di partire dal nostro pianeta per esplorarne l'infinito (\"Il pianeta proibito\", 1956), oppure che siano i suoi misteriosi abitanti a fare visita alla nostra Terra, rivelando spesso intenzioni poco benevole.\n\"La guerra dei mondi\" (\"The War of the Worlds\", 1953) di Byron Haskin, liberamente tratto dall'omonimo romanzo di Wells, propone con un certo realismo un'apocalittica invasione da parte di spietati alieni. Ancora nel 1953 altre storie d'invasione con \"Destinazione... Terra!\" (\"It came from Outer Space\") di Jack Arnold e \"Gli invasori spaziali\" (\"Invaders from Mars\") di William Cameron Menzies, come pure \"L'astronave atomica del dottor Quatermass\" (\"The Quatermass Experiment\", 1955) di Val Guest e \"La Terra contro i dischi volanti\" (\"Earth vs. the Flying Saucers\", 1956) di Fred F. Sears.\nAssai inquietante l'infiltrazione aliena segreta narrata ne \"L'invasione degli Ultracorpi\" (\"Invasion of the Body Snatchers\", 1956) di Don Siegel, dove gli esseri umani vengono sostituiti da perfette \"copie\" aliene; extraterrestri sotto mentite spoglie anche in \"Ho sposato un mostro venuto dallo Spazio\" (\"I Married a Monster from Outer Space\", 1958) di Gene Fowler Jr. Le angosce dell'epoca della guerra fredda, con l'ossessione di essere spiati e la minaccia incombente di un conflitto nucleare, sono evidenti in numerosi film, nei quali la figura dell'extraterrestre tradisce la paura collettiva dell'invasione sovietica.\nIl pericolo incombe perfino quando gli alieni giungono animati da buone intenzioni, come in \"Ultimatum alla Terra\" o in \"Cittadino dello spazio\" (\"This Island Earth\", 1955) di Joseph M. Newman, prima vera e propria space opera cinematografica, o ancora ne \"I figli dello spazio\" (\"The Space Children\", 1958), un'opera \"minore\" di Jack Arnold che per\u00f2 propone \u2013 in controtendenza col periodo \u2013 un messaggio pacifista che individua nei bambini la forza che potr\u00e0 salvare il futuro dell'umanit\u00e0. \u00c8 proprio Jack Arnold \u2013 bench\u00e9 sconosciuto al di fuori del campo \u2013 uno dei maestri indiscussi della fantascienza del tempo; dal 1953 alla fine del decennio firma la regia per molti di quelli che sono oggi considerati capolavori del genere, bench\u00e9 girati con mezzi limitati; ed \u00e8 anche colui che \u2013 grazie alla padronanza acquisita nel linguaggio cinematografico \u2013 osa proporre nelle sue opere temi controcorrente per l'epoca, come le minoranze, i diversi e la tolleranza.\nLa minaccia pu\u00f2 giungere dallo spazio anche a bordo di una meteora, come ne \"La meteora infernale\" (\"The Monolith Monsters\", 1957) di John Sherwood e in \"Fluido mortale\" (\"The Blob\", 1958) di Irvin S. Yeaworth.\nL'\"alieno\" non proviene necessariamente da un lontano pianeta, ma pu\u00f2 essere ugualmente terrificante, come \"Il mostro della laguna nera\" (\"Creature from the Black Lagoon\", 1954) di Jack Arnold, le formiche giganti cresciute a causa di un test atomico in \"Assalto alla Terra\" (\"Them!\", 1954) di Gordon Douglas, o il dinosauro radioattivo sorto dai mari del Giappone \"Godzilla\" (\"Gojira\", 1954) di Ishiro Honda, gli enormi ragni di \"Tarantola\" (\"Tarantula\", 1955) di Jack Arnold, il polpo gigante che terrorizza le coste americane ne \"Il mostro dei mari\" (\"It Came from Beneath the Sea\", 1955) di Robert Gordon, \"L'assalto dei granchi giganti\" (\"Attack of the Crab Monsters\", 1956) di Roger Corman, o ancora l'uomo comune che viene ridotto a dimensioni sempre pi\u00f9 microscopiche in \"\" (\"The Incredible Shrinking Man\", 1957) di Jack Arnold e lo sfortunato scienziato rimasto vittima delle proprie ricerche ne \"L'esperimento del dottor K.\" (\"The Fly\", 1958) di Kurt Neumann. Come gi\u00e0 alla fine del decennio precedente, la scienza e la tecnologia provocano entusiasmi e speranze, ma anche molte diffidenze e paure, tanto che esperimenti scientifici finiti male possono generare mostri terribili. Nel film cecoslovacco \"La diabolica invenzione\" (\"Vyn\u00e1lez sk\u00e1zy\", 1958) di Karel Zeman, uno scienziato che ha inventato un esplosivo di inaudita potenza \u00e8 tenuto prigioniero su un'isola e sar\u00e0 costretto a farsi saltare in aria per non far cadere in mani sbagliate il risultato dei suoi studi.\n\"Mondo senza fine\" (\"World Without End\", 1956) di Edward Bernds \u00e8 la prima pellicola a trattare i viaggi nel tempo e i paradossi spazio-temporali ed \u00e8 anche il primo film di fantascienza distribuito in CinemaScope.\nNon mancano infine le versioni hollywoodiane di \"viaggi straordinari\" dei romanzi di Verne, come \"Ventimila leghe sotto i mari\" (\"20,000 Leagues Under the Sea\", 1954) di Richard Fleischer che materializza il sottomarino \"Nautilus\" del Capitano Nemo e \"Viaggio al centro della Terra\" (\"Journey to the Center of the Earth\", 1959) di Henry Levin, una fantastica incursione nelle profondit\u00e0 del pianeta alla scoperta di un vero e proprio \"mondo perduto\". \"Nel duemila non sorge il sole\" (\"1984\") del 1956 di Michael Anderson \u00e8 la prima opera cinematografica ispirata al romanzo distopico \"1984\" di George Orwell.\nAnni sessanta.\nNel corso degli anni sessanta la fantascienza, fino ad allora confinata nell'ambito di un cinema popolare, \"basso\", compie il salto di qualit\u00e0 e viene elevata a dignit\u00e0 d'arte da una serie di opere d'autore dagli esiti pi\u00f9 o meno felici.\nPer primi, gli autori francesi della Nouvelle Vague, a partire dal cortometraggio sperimentale \"La jet\u00e9e\" (1962), di Chris Marker, cineasta d'avanguardia che nel narrare un'angosciosa vicenda di viaggi attraverso il tempo restituisce visivamente il tema del ricordo costruendo il film come un montaggio di soli fotogrammi fissi; il corto sar\u00e0 tra l'altro fonte di ispirazione per \"Je t'aime, je t'aime - Anatomia di un suicidio\" del 1968 di Alain Resnais e molti anni dopo per \"L'esercito delle 12 scimmie\" (1995) di Terry Gilliam. Alla met\u00e0 degli anni sessanta faranno la loro incursione nel genere i due pi\u00f9 celebri rappresentanti del movimento: prima Jean-Luc Godard, con \"Agente Lemmy Caution, missione Alphaville\" (\"Alphaville, une \u00e9trange aventure de Lemmy Caution\", 1965), raffinato \"divertissement\" che mescola una rivisitazione parodistica del cinema spionistico con una metafora anti-capitalistica densa di reminiscenze orwelliane, poi Fran\u00e7ois Truffaut, che nel 1966 gira \"Fahrenheit 451\", trasposizione dell'omonimo romanzo di Ray Bradbury.\nA questi si aggiunger\u00e0 nel 1968 Roger Vadim con \"Barbarella\", disinvolta commedia tratta dal fumetto omonimo, incentrata sulle avventure spaziali \u2013 anche erotiche \u2013 dell'avvenente protagonista femminile. Nel frattempo nella fantascienza letteraria \u2013 che rimane spesso la fonte d'ispirazione e l'elemento trainante \u2013 era nata la \"New Wave\", una corrente ispirata proprio alla Nouvelle Vague che privilegia gli aspetti sociali e umanistici pi\u00f9 che quelli tecnologici e scientifici, destinata ad avere una profonda influenza innovatrice sul genere fantascientifico, in cui introduce numerosi temi in precedenza lasciati al margine, primo tra tutti il sesso.\nEfficaci e straordinarie per l'epoca le scene di accelerazione dello scorrere del tempo ne \"L'uomo che visse nel futuro\" (\"The Time Machine\", 1960) di George Pal, un'escursione nel lontano futuro dell'umanit\u00e0 a bordo di una macchina del tempo rimasto tra i pi\u00f9 celebri film tratti dai romanzi di H. G. Wells. L'inquietante \"Il villaggio dei dannati\" (\"Village of the Damned\") di Wolf Rilla, dello stesso anno, ispirato a un romanzo di John Wyndham, narra di una invasione aliena attraverso dei bambini in un villaggio della campagna inglese, ed ha avuto un seguito, \"La stirpe dei dannati\" (\"Children of the Damned\", 1963) di Anton Leader. Altre minacce aliene ne \"L'invasione dei mostri verdi\" o \"Il giorno dei Trifidi\" (\"The Day of the Triffids\", 1963) di Steve Sekely; e \"L'astronave degli esseri perduti\" (\"Quatermass and the Pit - Five Million Years to Earth\", 1967) di Roy Ward Baker, dove la minaccia aliena viene incontrata addirittura sotto terra, durante gli scavi per la metropolitana di Londra.\nNel 1962 fa il suo debutto \"Agente 007 - Licenza di uccidere\" (\"Dr. No\") di Terence Young, primo film di James Bond (la serie cinematografica pi\u00f9 popolare del decennio) destinato ad aprire la strada, nella seconda met\u00e0 degli anni sessanta, a un nutrito filone d'imitazione di film fanta-sponistici europei e italiani in particolare, pi\u00f9 o meno tutti basati sullo stereotipo dell'agente segreto che, attorniato da immancabili belle donne, lotta contro scienziati pazzi e/o organizzazioni segrete che bramano di conquistare il mondo con fantascientifiche armi apocalittiche.\n\"La decima vittima\" (1965) di Elio Petri, tratto da un racconto di Robert Sheckley, \u00e8 uno dei rari film italiani di fantascienza che esce dall'imitazione di serie B delle pellicole d'importazione. Altro film italiano degno di nota \u00e8 \"Terrore nello spazio\", un fanta-horror di Mario Bava dello stesso anno, che quasi quindici anni dopo avrebbe influenzato il film \"Alien\" (1979) di Ridley Scott.\nTra i film culto del periodo \"Viaggio allucinante\" (\"Fantastic Voyage\", 1966) di Richard Fleischer, che grazie ai notevoli effetti speciali (premiati con l'Oscar) mostra per la prima volta un equipaggio di esseri umani \u2013 sottoposti a un processo di miniaturizzazione \u2013 viaggiare all'interno di un corpo umano vivente a bordo di una microscopica navetta-sonda.\nTra la fine degli anni sessanta e la prima met\u00e0 degli anni settanta il cinema di fantascienza hollywoodiano trasforma il filone fantapolitico in una fantascienza sociologica con una forte componente simbolica, grazie sia all'influsso di opere di fantascienza di altre cinematografie sia all'affiorare di nuovi delicati temi politici e sociali. La narrativa fantascientifica \u2013 a partire dalle opere letterarie \u2013 \u00e8 spesso utilizzata per trattare temi che in precedenza erano raramente affrontati nelle opere del genere. Molte opere narrano ora, in termini metaforici o con toni ironici e fiabeschi, utopie sociali di un ipotetico futuro, tutte destinate a trasformarsi in sistemi totalitari.\nNel 1968 esce \"Il pianeta delle scimmie\" (\"Planet of the Apes\") di Franklin Schaffner, tratto dall'omonimo romanzo di Pierre Boulle, film con cui il genere \u2013 finora confinato nel cinema americano nel \"ghetto\" dei film di serie B \u2013 viene \"promosso\" dallo \"studio system\" hollywoodiano al rango di produzione ad alto costo (nel cast \"star\" del calibro di Charlton Heston); ma al di l\u00e0 della sua natura di prodotto di consumo, il film ha comunque una forza inquietante e degli spunti satirici inusitati nel cinema fantascientifico popolare. Seguito da quattro \"sequel\" e da una serie televisiva, il film \u00e8 divenuto col tempo un \"cult\" e uno dei classici del genere.\nLa vera svolta arriva con l'epocale ' (\"2001: A Space Odyssey\", 1968) di Stanley Kubrick (che si era gi\u00e0 accostato al genere nel 1964 con l'agghiacciante satira fantapolitica ' del 1964). \"Odissea nello spazio\" \u2013 la pellicola fantascientifica pi\u00f9 vista del decennio \u2013 diviene il film di fantascienza per eccellenza, capolavoro assoluto della storia del cinema, mito per generazioni di cinefili e cineasti, punto di riferimento della fantascienza successiva non solo per la puntigliosa descrizione di un possibile mondo futuro e per l'altissimo livello tecnico degli effetti speciali, ma soprattutto per l'impressionante potenza visionaria e per la perturbante, ambigua e ficcante riflessione filosofica sulla natura e il destino dell'umanit\u00e0; un'opera che non d\u00e0 risposte ma offre solo interrogativi, stimolando nello spettatore infinite riflessioni.\nAnni settanta.\nIl decennio si apre con una nutrita schiera di pellicole entrate nel culto, del filone apocalittico e post apocalittico, o comunque distopico: ' (\"No Blade of Grass\", 1970) di Cornel Wilde; ' (\"The Omega Man\"), di Boris Sagal, tratto da un romanzo di Richard Matheson, in cui i pochi sopravvissuti a una misteriosa pestilenza si sono trasformati in vampiri, con l'unica eccezione del protagonista; \"Andromeda\" (\"The Andromeda Strain\") di Robert Wise, in cui un organismo alieno minaccia la vita sulla Terra.\nMa una delle opere-simbolo dell'intero decennio \u00e8 \"Arancia meccanica\" (\"A Clockwork Orange\", 1971) di Stanley Kubrick, tratto dall'omonimo romanzo distopico scritto da Anthony Burgess nel 1962, che prefigura in uno scenario fantapolitico una societ\u00e0 caratterizzata dall'esasperata e gratuita violenza giovanile e dal condizionamento del pensiero. Come molte altre pellicole del periodo, \"Arancia meccanica\" \u00e8 permeato di nichilismo, derivante sia dalle matrici letterarie sia dai conflitti dell'epoca, con la guerra del Vietnam e la contestazione giovanile.\n\"\" (\"Soylent Green\", 1973) di Richard Fleischer \u00e8 invece un'amara riflessione sul tema globale della sovrappopolazione. Ancora dello stesso anno \"L'uomo che fugg\u00ec dal futuro\" (\"THX 1138\"), primo lungometraggio di George Lucas, mette in scena un futuro distopico di orwelliana memoria. Ne \"Il mondo dei robot\" (\"Westworld\", 1973) di Michael Crichton, gli automi che popolano un parco di divertimento di lusso si ribellano uccidendo gli avventori umani.\n\"Zardoz\" (1974) di John Boorman e \"La fuga di Logan\" (\"Logan's Run\", 1976) di Michael Anderson sono entrambi ambientati in remoti futuri post apocalittici e incentrati sulla fuga da un mondo gestito da un supercomputer, grazie all'intrusione di un protagonista ribelle. \"Rollerball\" (1975) di Norman Jewison propone invece un futuro prossimo dominato dal potere dei mass media e dalla violenza in TV, mentre \"L'uomo che cadde sulla Terra\" (\"The Man Who Fell to Earth\", 1976), di Nicolas Roeg, \u00e8 la disperata parabola esistenziale di un extraterrestre imprigionato sulla Terra e in un'apparenza fisica non sua, narrata dal punto di vista dell'alieno.\nNon mancano in questi anni opere satiriche di rilievo: del 1971 \u00e8 la commedia di Woody Allen \"Il dormiglione\" (\"Sleeper\"). Altre pellicole brillanti del decennio sono \"Frankenstein Junior\" di Mel Brooks (1974), una rivisitazione comica dei vecchi film di Frankenstein, e lo psichedelico e trasgressivo \"The Rocky Horror Picture Show\" di Jim Sharman del 1975, una commedia musicale che rivisita a sua volta il mito di Frankenstein in un'allegoria a base di allusioni sessuali, musica rock e travestitismo. \"Dark Star\" di John Carpenter (1974) riprende in senso surreale e parodistico i temi di \"2001: Odissea nello spazio\".\nSe i film di Andrej Arsen'evi\u010d Tarkovskij \"Solaris\" (1972) e \"Stalker\" (1979) conquistano la critica, nel 1977 \"Guerre stellari\" di George Lucas e \"Incontri ravvicinati del terzo tipo\" di Steven Spielberg conquistano definitivamente un pubblico di massa che la fantascienza, in precedenza, non aveva avuto. In particolare il film di Spielberg di fatto riscrive le regole codificate del genere, che volevano l'alieno nei panni del mostruoso invasore, dandone una visione assai pi\u00f9 benevola e \"umanizzante\". Il trionfo commerciale, inaspettato e senza precedenti, di \"Guerre stellari\" \u2013 il film pi\u00f9 visto del decennio \u2013 segna invece il ritorno a una fantascienza pi\u00f9 avventurosa e spensierata, spesso favolistica, pi\u00f9 basata sulla perfezione e l'innovazione degli effetti speciali che sulla complessit\u00e0 di contenuti e trame, facendo tornare in auge l'epica della space opera che era ormai dimenticata dal cinema. Sulla scia del successo del capolavoro di Lucas vengono prodotti, tra gli altri, il primo film di \"Star Trek\" (\"Star Trek: The Motion Picture\", 1979), per la regia di Robert Wise, e \"The Black Hole - Il buco nero\" (1979), la pi\u00f9 dispendiosa produzione cinematografica della Disney.\nNel 1978 giunge \"Superman\" di Richard Donner, il primo importante film di supereroi, che si aggiudica il terzo posto tra i film di fantascienza pi\u00f9 popolari degli anni settanta. Visioni assai meno rassicuranti vengono offerte allo spettatore nello stesso anno da \"Terrore dallo spazio profondo\" (\"Invasion of the Body Snatchers\") di Philip Kaufman \u2013 un remake de \"L'invasione degli ultracorpi\" \u2013 e da \"Capricorn One\" di Peter Hyams, incentrato su un complotto governativo per inscenare una finta missione spaziale ingannando l'opinione pubblica.\nDel 1979, \"Alien\" di Ridley Scott diviene un punto fermo nel filone fanta-horror, mentre \"Interceptor\" (\"Mad Max\") di George Miller inaugura una fortunata serie di film postatomici girati in Australia. \"L'uomo venuto dall'impossibile\" (\"Time After Time\") di Nicholas Meyer propone invece una vicenda avventurosa a base di viaggi nel tempo che si ispira alla \"Macchina di tempo\" di H. G. Wells per elaborare una storia originale di sapore steampunk.\nAnni ottanta.\nIl genere di maggior successo del cinema degli anni ottanta \u00e8 proprio la fantascienza, che pu\u00f2 vantare le tre pellicole pi\u00f9 viste del decennio, assieme a vari altri clamorosi successi e film di culto. La fantascienza cinematografica si \u00e8 ormai svincolata da quella letteraria, tanto che i film di maggiore successo non sono pi\u00f9, tranne in pochi casi, adattamenti di romanzi ma storie originali scritte appositamente per il grande schermo. Negli Stati Uniti il cinema fantastico (comprendendo fantascienza, horror, fantasy, surreale) incamera nel 1982 quasi il 50% degli incassi (dieci anni prima, nel 1971, era solo il 5%).\nGi\u00e0 sdoganata come genere di largo consumo da \"Guerre stellari\" nel 1977, negli anni ottanta la fantascienza viene sempre pi\u00f9 frequentata dal cinema commerciale hollywoodiano ad alto costo; oltre agli altri due film della prima trilogia di \"Guerre stellari\" \u2013 \"L'Impero colpisce ancora\" (\"The Empire Strikes Back\", 1980) di Irvin Kershner e \"Il ritorno dello Jedi\" (\"Return of the Jedi\", 1983) di Richard Marquand \u2013 nel decennio viene prodotta una lunga serie di pellicole di intrattenimento all'interno delle quali si possono individuare vari filoni: la fantascienza ludica e spensierata di titoli come \"Flash Gordon\" (1980) di Mike Hodges, \"Ghostbusters - Acchiappafantasmi\" (1984) di Ivan Reitman, \"Explorers\" (1985) di Joe Dante e \"Ritorno al futuro\" (\"Back to the Future\") di Robert Zemeckis; l'horror fantascientifico che, gi\u00e0 componente fondamentale delle produzioni a basso costo degli anni cinquanta e rivitalizzato alla fine del decennio precedente da \"Alien\" (1979) di Ridley Scott, produce pellicole di culto come \"La cosa\" (\"The Thing\", 1982) di John Carpenter e \"Aliens - Scontro finale\" (\"Aliens\", 1986) di James Cameron, \"sequel\" del film di Scott.\nLa fantascienza tuttavia non si esprime solo come pura evasione fantastica. Circa 100 milioni di spettatori statunitensi assistono alla prima messa in onda del film per la televisione \"The Day After - Il giorno dopo\" del 1983 di Nicholas Meyer, che pochi anni prima della fine della guerra fredda mostra in modo assai realistico (bench\u00e9 probabilmente riduttivo) gli effetti di un ipotetico attacco nucleare sugli abitanti di una cittadina rurale del Kansas. Provocando grande scalpore nell'opinione pubblica, \"The Day After\" (distribuito al cinema in Italia nel 1984) fa concorrenza alle maggiori produzioni cinematografiche e riceve il pi\u00f9 alto indice di gradimento mai conseguito da un film prodotto per la TV. Il film \"Wargames - Giochi di guerra\" (\"WarGames\") di John Badham dello stesso anno tratta ancora della minaccia nucleare, con un hacker ragazzino che penetra nei computer della difesa rischiando di scatenare la terza guerra mondiale. \"Wargames\" non \u00e8 solo un film critico sull'equilibrio del terrore atomico, ma anche una riflessione sull'intelligenza artificiale e la prima pellicola in cui gli hacker sono protagonisti.\nDi grande rilievo dal punto di vista quantitativo \u2013 e in parte anche qualitativo \u2013 l'ibridazione, spesso di gusto spiccatamente fumettistico, tra la fantascienza e il cinema d'azione violenta, con film come \"\" (\"Escape from New York\", 1981), di John Carpenter, \"Terminator\" (\"The Terminator\", 1984), di James Cameron, \"RoboCop\" (1987) di Paul Verhoeven, \"Predator\" (1987) di John McTiernan, e la prosecuzione del ciclo post-apocalittico di Mad Max, di George Miller, che era iniziato nel 1979 con \"Interceptor\" e prosegue con \"Interceptor - Il guerriero della strada\" (\"Mad Max 2: The Road Warrior\", 1981), concludendosi con \"Mad Max - Oltre la sfera del tuono\" (\"Mad Max Beyond Thunderdome\", 1985). Passa invece un po' inosservato \u2013 malgrado la riuscita tecnica e la suspense \u2013 il film britannico \"Atmosfera zero\" (\"Outland\", 1981) di Peter Hyams, un \"western spaziale\" la cui trama ricorda \"Mezzogiorno di fuoco\".\nTra i titoli epocali del decennio, immancabile \"E.T. l'extra-terrestre\" (\"E.T. the Extra-Terrestrial\", 1982) di Steven Spielberg, il film di maggiore successo degli anni ottanta, ideale continuazione della fantascienza messianica e ottimista di \"Incontri ravvicinati del terzo tipo\" del 1977; il film propone un originale nuovo approccio alla fantascienza, sovrapponendo assai singolarmente l'elemento favolistico a quello fantascientifico. Alieni buoni si incontrano anche nel film \"Cocoon - L'energia dell'universo\" (\"Cocoon\", 1985) di Ron Howard. Di minor risonanza, ma con temi simili, \"Il mio nemico\" (\"Enemy mine\", del 1983) di Wolfgang Petersen, che riprende il tema dell'incontro tra razze auspicando un percorso di avvicinamento invece della xenofobia, tratto dal romanzo \"Mio caro nemico\" (\"Enemy mine\", 1979) di Barry B. Longyear.\nIl fattore che nel decennio acquisisce un peso sempre maggiore sul cinema fantascientifico d'intrattenimento sono gli effetti speciali, che conoscono un grande sviluppo tecnologico: nel 1982 col film \"La cosa\" di Carpenter, gli effetti speciali meccanici e prostetici hanno ormai raggiunto un altissimo grado di perfezione e nello stesso anno \"Tron\" di Steven Lisberger \u2013 primo film sulla realt\u00e0 virtuale \u2013 sperimenta per la prima volta la grafica al computer, sfruttata anche per creare interamente una lunga sequenza di battaglie spaziali in \"Giochi stellari\" (\"The Last Starfighter\", 1984) di Nick Castle, e che alla fine del decennio con \"The Abyss\" (1989) di James Cameron e \"Moontrap - Destinazione Terra\" mostrano gi\u00e0 possibilit\u00e0 sbalorditive.\nSe gli anni ottanta segnano il trionfo della fantascienza come genere di intrattenimento di massa, nondimeno nel corso del decennio vedono la luce anche opere d'autore di grande rilievo artistico, a cominciare dall'epocale \"Blade Runner\" (1982), di Ridley Scott, malinconico e struggente \"noir\" ambientato nella cornice altamente suggestiva di una Los Angeles del 2019 raffigurata con grande raffinatezza scenografica e luministica. Divenuta, dopo un iniziale insuccesso, un film culto imprescindibile, probabilmente uno dei maggiori della storia del cinema, la pellicola \u2013 liberamente ispirata a un romanzo di Philip K. Dick \u2013 \u00e8 anche precorritrice nel cinema delle tematiche del nascente cyberpunk. Nel 1992 Ridley Scott ne proporr\u00e0 un controverso \"director's cut\" privo della narrazione fuori campo e con un finale pi\u00f9 pessimistico rispetto a quello, piuttosto consolatorio, imposto originariamente dalla produzione.\nTematiche spiccatamente cyberpunk si ripresentano anche in altri film, come il memorabile \"Videodrome\" (1983), di David Cronenberg, opera potente e allucinatoria, definita da Andy Warhol \"l'Arancia meccanica degli anni ottanta\", che esplora l'ampliamento dei limiti della percezione umana portato dalle nuove tecnologie e la pervasivit\u00e0 della televisione; in \"Akira\" (\u30a2\u30ad\u30e9, 1988) di Katsuhiro \u014ctomo, tratto dal manga omonimo, e in \"Tetsuo\" (1989) di Shinya Tsukamoto, che immagina una repellente commistione tra carne umana e metallo. Degno di essere annoverato tra le vette del genere e non solo \u00e8 il capolavoro fantastico \"Brazil\" (1985) di Terry Gilliam, grottesco e surreale apologo sull'oppressione del \"sistema\" che annulla ogni iniziativa personale e priva l'individuo dei suoi sogni imponendogli i propri finti valori, opera straordinaria per la lucida e spietata analisi delle aberrazioni della modernit\u00e0, l'altissima suggestione figurativa surreale e la destabilizzante mescolanza di tragico e comico. Il film, da molti etichettato, in modo un po' banalizzante, come una rilettura in chiave grottesca del romanzo \"1984\" di George Orwell, pur rivelandosi inizialmente un insuccesso commerciale, diverr\u00e0 col tempo un cult di nicchia per i cinefili di mezzo mondo e verr\u00e0 annoverato come un \"manifesto\" del cinema postmoderno.\nMa d'altra parte, anche un film apparentemente solo di genere come \"\" (1981) di John Carpenter aveva mostrato, sotto la scorza avventurosa, veleni politici visceralmente nichilisti e un discorso disincantato e pessimistico sulla fine del sogno americano, cos\u00ec come \"La cosa\" (1982), dello stesso regista, ricorreva ai meccanismi del thriller-horror per mettere in scena un'amara metafora del cinismo e dell'animalesco individualismo umano, come pure si vede ne \"La mosca\" (\"The Fly\", 1986) di David Cronenberg.\nLe commedie di ispirazione fantascientifica negli anni ottanta rivestono un ruolo importante al botteghino, con i primi due film della trilogia di \"Ritorno al futuro\" (\"Back to the Future\") di Robert Zemeckis nel 1985 e 1989, \"Ghostbusters - Acchiappafantasmi\" (1984) di Ivan Reitman e il suo seguito del 1989, o ancora con \"Tesoro, mi si sono ristretti i ragazzi\" (\"Honey, I Shrunk the Kids\", 1989) di Joe Johnston, prodotto dalla Walt Disney Pictures.\nUna nota a parte merita \"Dune\" (1984) del visionario David Lynch, all'epoca una delle produzioni di fantascienza pi\u00f9 spettacolari e dispendiose della storia del cinema e che, malgrado lo scarso successo nel mercato statunitense e le critiche per la trama troppo complicata, ha indubbi meriti sia sul piano visivo sia per essere stata la prima e unica produzione cinematografica a portare sullo schermo \u2013 dopo vari tentativi falliti \u2013 il celebre e complesso romanzo di Frank Herbert.\nGli anni ottanta si chiudono col campione d'incassi \"Batman\" (1989) di Tim Burton, visionaria riproposizione del personaggio dei fumetti a 50 anni dalla sua prima apparizione, un successo che rivitalizza il filone dei supereroi dopo i seguiti di \"Superman\" via via scaduti nell'auto-parodia in stile \"camp\" (una sorte in cui tuttavia seguir\u00e0 anche la serie di Batman, col terzo e quarto film affidati a Joel Schumacher).\nAnni novanta.\nGli anni novanta segnano il trionfo degli effetti speciali, con le tecnologie digitali che giungono a piena maturit\u00e0. Numerosi tra i maggiori incassi del decennio sono film di fantascienza: \"\" (1999), \"Jurassic Park\" (1993) e \"Il mondo perduto - Jurassic Park\" (1997) di Steven Spielberg, \"Independence Day\" (1996) di Roland Emmerich, la commedia \"Men in Black\" (1997) di Barry Sonnenfeld, \"Armageddon - Giudizio finale\" (1996) di Michael Bay, \"Terminator 2 - Il giorno del giudizio\" (\"Terminator 2: Judgment Day\", 1991) di James Cameron e \"Matrix\" (1999) dei fratelli Wachowski. Tra gli altri film fantascientifici di successo \"Batman - Il ritorno\" (1992) di Tim Burton, \"Godzilla\" (1998) di Emmerich, \"Il quinto elemento\" (\"Le cinqui\u00e8me \u00e9l\u00e9ment\", 1997) di Luc Besson (la pellicola pi\u00f9 costosa mai prodotta in Europa all'epoca della sua uscita), \"Atto di forza\" (\"Total Recall\", 1990) e \"Stargate\" (1994) ancora di Emmerich, che si conferma dunque uno dei principali registi di blockbuster degli anni novanta. Tra gli altri titoli, due film interpretati da Sylvester Stallone, \"Demolition Man\" (1993) e \"Dredd - La legge sono io\" (1995, tratto dall'omonimo fumetto), entrambi ambientati in un mondo futuristico, e \"Starship Troopers - Fanteria dello spazio\" (1997) di Paul Verhoeven, una space opera militare liberamente tratta dal celebre romanzo di Heinlein.\nTrionfa un cinema che punta in ogni caso su ritmi veloci, azione e spettacolarit\u00e0, tralasciando spesso contenuti o riflessioni che vadano oltre il puro intrattenimento e rifuggendo da ogni ambizione autoriale, con poche eccezioni, tra cui due film del 1991, \"Il pasto nudo\" (\"The Naked Lunch\") di David Cronenberg, trasposizione del romanzo di William S. Burroughs, e \"Fino alla fine del mondo\" (\"Bis ans Ende der Welt\") di Wim Wenders, un lunghissimo \"road movie\" denso di richiami ambientato in un futuro prossimo di fine decennio.\nMalgrado questo escono, specialmente nella seconda met\u00e0 del decennio, anche opere in grado di catturare l'attenzione della critica, come \"Strange Days\" (1995) di Kathryn Bigelow, \"noir\" postmoderno che viviseziona le angosce di fine millennio innestandovi una tematica voyeuristica messa in scena con virulenza visiva; \"L'esercito delle 12 scimmie\" (\"Twelve Monkeys\", 1995), di Terry Gilliam, allucinata e visionaria narrazione \"filosofica\" sulle pulsioni autodistruttive dell'umanit\u00e0 ispirata al cortometraggio d'avanguardia \"La jet\u00e9e\" (1962), del critico e cineasta nouvellevaguista Chris Marker; \"Gattaca - La porta dell'universo\" (1997) di Andrew Niccol, distopia densa di suggestioni huxleyane (\"Il mondo nuovo\"); \"The Truman Show\" (1998), di Peter Weir, parabola surreale sullo strapotere della TV e la spettacolarizzazione della realt\u00e0 da parte dei media; ed \"eXistenZ\" (1999) di David Cronenberg, straniante e disturbante apologo sulla realt\u00e0 virtuale.\n\"Nirvana\" di Gabriele Salvatores del 1997 riesce solo in parte a interessare la critica (meno delle altre pellicole del regista italiano), ma diventa il film drammatico di fantascienza di maggior successo commerciale mai prodotto in Italia. \u00c8 una storia permeata di temi cyberpunk, come lo sono anche \u2013 in modi molto diversi \u2013 numerose altre pellicole del decennio, come di Mamoru Oshii, tratto dall'omonimo manga di Masamune Shirow, rimasto come punto di riferimento dell'immaginario nipponico nel mondo, o il meno noto \"Azione mutante\" (\"Acci\u00f3n mutante\", 1993), grottesco giallo satirico dello spagnolo \u00c1lex de la Iglesia.\nUno dei pochi ritorni agli scenari postatomici cari agli anni ottanta si ha con \"Waterworld\" di Kevin Reynolds, un kolossal del 1995 voluto e interpretato da Kevin Costner che, girato con un budget molto pi\u00f9 ampio di quello inizialmente preventivato, viene ricordato soprattutto per essere diventato alla sua uscita il film pi\u00f9 costoso mai prodotto. Costner torner\u00e0 sul tema post apocalittico con \"L'uomo del giorno dopo\" (\"The Postman\", 1997), tratto da un romanzo di David Brin.\nDopo \"Alien\u00b3\" di David Fincher del 1992, \"Alien - La clonazione\" (1997), di Jean-Pierre Jeunet, quarto capitolo della saga iniziata da Ridley Scott nel 1979, affronta il tema della clonazione. La farsa satirica \"Mars Attacks!\" (1996) di Tim Burton \u00e8 invece una rivisitazione al contempo divertita e critica della fantascienza \"na\u00eff\" anni cinquanta, messa in scena con umorismo caustico e surreale e soluzioni visive cartoonesche. Gli alieni e la loro ricerca attraverso il progetto SETI sono anche il pretesto del poetico e filosofico \"Contact\" (1997) di Robert Zemeckis, film nel quale il regista torna ad affrontare i temi a lui da sempre cari, come la natura del tempo, del ricordo e della verit\u00e0. Da citare infine, per la cupa atmosfera e le scenografie, il visionario e kafkiano \"Dark City\" (1998) di Alex Proyas e la commedia \"Galaxy Quest\" (1999) di Dean Parisot, per la sua satira dei fandom fantascientifici alla Star Trek.\nAlla fine del decennio riparte la saga di Guerre stellari di George Lucas \u2013 fuori dalle scene da oltre 15 anni \u2013 con \"\" (\"Star Wars: Episode I \u2013 The Phantom Menace\", 1999), primo capitolo di una nuova e attesa trilogia e pellicola di maggiore successo di pubblico degli anni novanta (ma non certo di critica).\nIl film di fantascienza che rimane impresso nella memoria collettiva come icona dell'intero decennio \u00e8 per\u00f2 un altro. Gli anni novanta si chiudono infatti con l'enorme e improvviso successo di \"Matrix\" (\"The Matrix\", 1999) di Andy e Larry Wachowski, eclettica mescolanza di materiali attinti alle pi\u00f9 disparate fonti cinematografiche, letterarie e filosofiche (i film di arti marziali di Hong Kong, la narrativa di Philip K. Dick, il cyberpunk, spiritualismo New Age, riferimenti biblici, fumetti), che riesce a combinare un'alta spettacolarit\u00e0 con riflessioni esistenziali. Le scene d'azione con le straordinarie coreografie dei combattimenti sono impreziosite dall'uso di tecniche innovative come \"bullet time, flow motion e big ralenty\" e l'intero film \u00e8 caratterizzato da un montaggio serrato e frenetico, con spericolati raccordi tra le inquadrature. Divenuta in breve tempo un \"cult-movie\" e considerata uno dei principali film di fantascienza di tutti i tempi, la pellicola avr\u00e0 una grande influenza anche al di fuori del genere. Le verranno dati due seguiti, \"Matrix Reloaded\" e \"Matrix Revolutions\" \u2013 girati in contemporanea e usciti entrambi nel 2003 - il cui successo al botteghino non \u00e8 per\u00f2 accompagnato da quello della critica.\nDagli anni duemila.\nNegli anni duemila la fantascienza \u00e8 un genere ancora pi\u00f9 popolare al cinema e pu\u00f2 contare numerose pellicole di successo; nel 2010 i film fantascientifici, assieme a quelli fantastici e horror, rappresentano quasi il 90% degli incassi negli Stati Uniti.\nEssendo la fantascienza un genere di anticipazione, non dovrebbe stupire che il nuovo millennio, almeno per il cinema di SF, fosse gi\u00e0 iniziato nel 1999, con due fenomeni di tendenza: il successo di \"Matrix\" e i film di supereroi (per i quali si rimanda all'apposita sezione). A questi si aggiunge poi il cinema ispirato alle opere del visionario scrittore Philip K. Dick (a sua volta oggetto di una sezione in questa voce). Si configurano come operazioni di marketing che riutilizzano temi, personaggi e trame dal passato (dal fumetto il primo e il secondo, dalla narrativa il terzo).\nIl titolo che ottiene maggiore successo \u00e8 per\u00f2 \"Avatar\" (2009), un film girato in 3D diretto e prodotto da James Cameron: incassando in tutto il mondo oltre 2.700 milioni di dollari, diventa la pellicola di maggiore incasso nella storia del cinema (superando il precedente \"Titanic\" dello stesso regista). Il film di Cameron, pur essendo basato su una trama abbastanza convenzionale a sfondo ecologista, utilizza una nuova generazione di effetti speciali per ricreare un mondo \u2013 il vero protagonista del film \u2013 ed \u00e8 tecnicamente impressionante, rilanciando il cinema tridimensionale: tutte le successive grandi produzioni adotteranno questa tecnologia per rendere pi\u00f9 spettacolari le pellicole.\nFuori dagli schemi \"Donnie Darko\" (2001) di Richard Kelly e \"Mr. Nobody\" (2009) di Jaco Van Dormael, singolari miscele di temi filosofici, esoterici e fantascientifici, divenute dei film di culto, come anche il fantawestern \"Serenity\" (2008) di Joss Whedon (episodio finale della sua miniserie TV \"Firefly\"); pellicole che inizialmente escono quasi in sordina per conquistarsi solo in seguito una inattesa fama.\nMa le produzioni di Hollywood preferiscono puntare sul sicuro e \u2013 pi\u00f9 che investire in nuove idee \u2013 tendono a sfruttare marchi ormai noti e consolidati. Vi \u00e8 dunque una lunga serie di rifacimenti, \"sequel\" e \"reboot\". Tra i remake di celebri classici del passato vi sono: \"Planet of the Apes - Il pianeta delle scimmie\" (\"Planet of the Apes\", 2001) di Tim Burton; \"Solaris\" (2002) di Steven Soderbergh; \"The Time Machine\" (2002) di Simon Wells; \"La guerra dei mondi\" (\"War of the Worlds\", 2005) di Steven Spielberg; \"Io sono leggenda\" (\"I Am Legend\", 2007) di Francis Lawrence; \"Ultimatum alla Terra\" (\"The Day the Earth Stood Still\", 2008) di Scott Derrickson. \"La cosa\" (\"The Thing\", 2011) di Matthijs van Heijningen Jr. \u00e8 un prequel dell'omonimo film diretto da John Carpenter nel 1982.\nGodono di un buon successo i riavvii di serie che altrimenti erano ormai giunte a esaurimento: \"Batman Begins\" (2005) di Christopher Nolan; \"Superman Returns\" (2006) di Bryan Singer e soprattutto \"Star Trek\" (2009) di J.J. Abrams, che diviene il film di maggiore incasso delle 10 precedenti pellicole dedicate alla omonima serie televisiva ideata negli anni sessanta da Gene Roddenberry.\nIn questo periodo sono collocati anche vari sequel di pellicole di successo dei decenni precedenti: gli ultimi due episodi della seconda trilogia che George Lucas ha voluto dedicare a \"Guerre stellari\", ' (2002) e ' (2005); il terzo e quarto film della serie di \"Terminator\", \"Terminator 3 - Le macchine ribelli\" (\"Terminator 3: Rise of the Machines\", 2003) di Jonathan Mostow e \"Terminator Salvation\" (2009) di McG; i due seguiti di \"Matrix\", \"Matrix Reloaded\" e \"Matrix Revolutions\" di Andy e Larry Wachowski (2003); il terzo capitolo di \"Predator\", \"Predators\" (2009) di Nimr\u00f3d Antal; \"\" (2010) di Joseph Kosinski. Non mancano i \"crossover\", con \"Alien vs. Predator\" (2004) di Paul W. Anderson e \"Aliens vs. Predator 2\" (2007) di Colin e Greg Strause.\nPer venire alle storie originali, \"A.I. - Intelligenza artificiale\" (\"A.I. Artificial Intelligence\", 2001) \u00e8 la realizzazione di Steven Spielberg di un progetto lasciato incompiuto da Stanley Kubrick, sulla storia struggente un androide bambino capace di provare sentimenti; il film, pur avvalendosi di effetti speciali innovativi, non si \u00e8 rivelato un \"blockbuster\". Spielberg firma anche \"Minority Report\" l'anno successivo, liberamente tratto da un romanzo di Philip K. Dick. \"Io, Robot\" (\"I, Robot\", 2004) di Alex Proyas reinterpreta liberamente il tema dei robot senzienti e delle Tre leggi della robotica di Isaac Asimov al servizio di un film d'azione. \"Pitch Black\" (2000) di David Twohy diventa a sua volta un piccolo cult d'azione (tanto che nel 2004 ne viene girato, con pi\u00f9 mezzi a disposizione, un seguito che si allarga verso la space opera, \"The Chronicles of Riddick\").\n\"Equilibrium\" del 2002 di Kurt Wimmer \u00e8 una storia ambientata in una societ\u00e0 distopica del futuro che ha abolito la guerra e la violenza, con ovvie reminiscenze dell'orwelliano \"1984\" e soprattutto di \"Fahrenheit 451\". Un'altra societ\u00e0 distopica \u2013 non del futuro ma del presente prossimo \u2013 \u00e8 narrata in \"V per Vendetta\" (\"V for Vendetta\", 2005) di James McTeigue. Il film animato \"Final Fantasy\" (\"Final Fantasy: The Spirits Within\", 2002) di Hironobu Sakaguchi e Moto Sakakibara, \u00e8 il primo lungometraggio fotorealistico interamente generato in computer grafica ed ha avuto il primato del film pi\u00f9 costoso ispirato a un videogioco.\nIl regista M. Night Shyamalan in \"Signs\" (2002) utilizza il tema classico dell'invasione aliena come puro pretesto per mettere in scena le reazioni emotive e le paure dell'individuo di fronte all'ignoto, esemplificate anche ed estremizzate in \"Pandorum - L'universo parallelo\" (\"Pandorum\", 2009) di Christian Alvart, dove l'equipaggio di una missione per colonizzare un altro pianeta deve affrontare una sorta di pazzia che colpisce gli astronauti dei lunghi viaggi spaziali, portandoli a turbe ossessive e al delirio.\n\"La leggenda degli uomini straordinari\" (\"The League of Extraordinary Gentlemen\", 2003) di Stephen Norrington \u00e8 un \"pastiche\" neo-vittoriano tratto dal fumetto steampunk che mette assieme una squadra composta dai personaggi dei classici della letteratura fantastico-avventurosa ottocentesca, dall'Uomo invisibile al Capitano Nemo con il \"Nautilus\" (analoga operazione \u2013 anche se meno riuscita \u2013 \u00e8 quella di \"Van Helsing\" (2004) di Stephen Sommers).\nDel 2005 \u00e8 \"Guida galattica per autostoppisti\" (\"The Hitchhiker's Guide to the Galaxy\") di Garth Jennings, primo tentativo di mettere sul grande schermo l'opera omonima dell'umorista britannico Douglas Adams.\n\"District 9\" (2009) del sudafricano Neill Blomkamp \u00e8 un film dall'inatteso successo che riesce nuovamente a utilizzare la fantascienza per trattare temi sociali importanti, in questo caso la xenofobia e la discriminazione razziale, rovesciando il tema classico dell'invasione aliena nel presentare alieni pacificamente immigrati sulla Terra dove vengono sfruttati dagli umani, in una coinvolgente metafora dell'Apartheid. Dello stesso regista anche \"Elysium\" del 2013 e \"Humandroid\" (\"Chappie\") del 2015.\nBench\u00e9 dominato in larga parte dalla popolarit\u00e0 dei film di supereroi (a cui si aggiungono quelli ispirati ai \"Transformers\"), il periodo tra la fine degli anni duemila e l'inizio dei duemiladieci vede anche il notevole successo di \"Hunger Games\" (2012) di Gary Ross, ambientato in un futuro distopico post apocalittico e tratto dall'omonimo romanzo per adolescenti; dello stesso filone anche \"Maze Runner - Il labirinto\" (\"The Maze Runner\") di Wes Ball e \"Divergent\" di Neil Burger, entrambi del 2014.\nIn un filone di avventura spaziale ambientata nel presente che ha per protagonisti astronauti della NASA perduti nello spazio rientrano i film di successo \"Gravity\" (2013) di Alfonso Cuar\u00f3n e \"Sopravvissuto - The Martian\" di Ridley Scott (2015), oltre a \"Interstellar\" di Christopher Nolan del 2014 che si distingue per lo sforzo visionario.\nSupereroi al cinema.\nAll'interno del cinema fantastico-fantascientifico degli anni duemila il maggiore filone, per successo commerciale e numero di titoli, \u00e8 senza dubbio quello del film di supereroi di diretta derivazione fumettistica. Il massiccio ingresso degli eroi in calzamaglia nel mondo della celluloide \u2013 o meglio il loro ritorno, dopo gli \"exploit\" di \"Superman\" nel 1978 e \"Batman\" nel 1989 \u2013 \u00e8 favorito dalla piena maturit\u00e0 degli effetti speciali digitali, che permettono di rappresentare in modo assai spettacolare le situazioni in cui sono coinvolti i superpoteri dei fantastici personaggi.\nDopo gli eroi tratti dai fumetti della DC Comics nei decenni precedenti, \u00e8 ora il turno di quelli della concorrente Marvel Comics: l'inizio del fenomeno che caratterizza il nuovo millennio si pu\u00f2 collocare gi\u00e0 del 2000 con \"X-Men\" di Bryan Singer. Bench\u00e9 preceduto da altri titoli come \"Blade\" (1998), \"X-Men\" \u00e8 il film che apre la strada al filone, per il suo considerevole successo e come impressionante dimostrazione dello stato dell'arte della tecnologia. Assieme al suo seguito \"X-Men 2\" \u00e8 considerato tra i pi\u00f9 riusciti di questo filone. Hanno fatto seguito a stretto giro \"Spider-Man\" (2002) di Sam Raimi, che inaugura una delle serie pi\u00f9 popolari al cinema, e \"Daredevil\" (2003), scritto e diretto da Mark Steven Johnson.\nI tempi sono lontani dal \"Superman\" del 1978 e dai suoi seguiti degli anni ottanta: qui i personaggi sono pi\u00f9 facilmente dei reietti e degli emarginati, alle prese con una societ\u00e0 che non solo non li inneggia come eroi, ma che teme la minaccia rappresentata dalla loro diversit\u00e0, come nel caso dei mutanti di \"X-Men\", che grazie ai loro straordinari poteri minacciano di soppiantare l'\"ordinario\" \"Homo sapiens\".\nIl fenomeno dei supereroi al cinema, che gi\u00e0 poteva apparire inflazionato, viene messo in momentanea crisi dal successo inferiore alle aspettative del film \"Hulk\" di Ang Lee del 2003, ma riesce ben presto a riprendersi.\nNegli anni successivi continuano a riscuotere buon successo i sequel, tra cui \"Spider-Man 2\" (2004) e \"Spider-Man 3\" (2007) sempre per la regia di Sam Raimi, e \"X-Men - Conflitto finale\" (\"X-Men: The Last Stand\", 2006) di Brett Ratner. Entrano in campo anche \"I Fantastici Quattro\" (\"Fantastic Four\", 2005) di Tim Story, con il seguito \"I Fantastici 4 e Silver Surfer\" (\"Fantastic Four: Rise of the Silver Surfer\", 2007). A testimonianza della presa sul pubblico di questo genere di film, si provano analoghe operazioni anche con altri personaggi relativamente meno noti dell'universo Marvel come \"The Punisher\" (2004) e \"Ghost Rider\" (2007).\nVista la popolarit\u00e0 del filone, nella seconda met\u00e0 del decennio viene deciso un riavvio delle due famose serie cinematografiche della DC che erano giunte a esaurimento da molti anni, quelle di Batman e Superman: ecco dunque \"Batman Begins\" (2005) di Christopher Nolan e \"Superman Returns\" (2006) di Bryan Singer. Anche il gigante verde Hulk, dopo lo scarso successo del film del 2003, riparte da zero con \"L'incredibile Hulk\" (2008) diretto da Louis Leterrier, ma come il precedente gli incassi rimangono inferiori alle attese.\n\"Hancock\" (2008) di Peter Berg \u00e8 invece una storia originale non priva di ironia, un raro caso in questo filone dominato invece da personaggi tratti dai fumetti; il protagonista \u00e8 un superuomo di colore che ha perso la memoria e si aggira come un solitario barbone alcolizzato per una Los Angeles che non lo ama affatto. Hancock \u00e8 il personaggio originale di maggiore successo del filone, dopo la parodia \"Gli Incredibili - Una \"normale\" famiglia di supereroi\" (\"The Incredibles\"), un film d'animazione del 2004 diretto da Brad Bird che \u00e8 anche la commedia di supereroi pi\u00f9 popolare. A parodiare il filone vi sono un buon numero di altre commedie, seppure di minore successo, come \"La mia super ex-ragazza\" (\"My Super Ex-Girlfriend\", 2006) di Ivan Reitman e \"Sky High - Scuola di superpoteri\" (2005) di Mike Mitchell, ambientata in un mondo dove i supereroi (e i supercattivi) sono all'ordine del giorno, e dove i giovani dotati di superpoteri frequentano una scuola speciale, dove dopo una selezione iniziale vengono smistati nelle classi di eroi o di \"spalla\".\nNel 2008 esce anche \"Iron Man\" diretto da Jon Favreau, che avr\u00e0 il suo seguito \"Iron Man 2\" nel 2010 con lo stesso regista; \"Iron Man\" e \"L'incredibile Hulk\" sono solo i primi passi di un progetto pi\u00f9 ampio, un \"team-up\" in cui compariranno fianco a fianco numerosi eroi della Marvel in azione: \"The Avengers\" del 2012 (scritto e diretto da Joss Whedon), ispirato ai fumetti di uno dei \"supergruppi\" pi\u00f9 famosi di tutti i tempi, i Vendicatori. In vista di questo obiettivo finale vengono distribuiti nel 2011 anche \"Thor\" per la regia di Kenneth Branagh e \"Captain America - Il primo Vendicatore\" (\"Captain America: The First Avenger\"), diretto da Joe Johnston, il pi\u00f9 grosso film sul classico supereroe americano a stelle e strisce, che aveva gi\u00e0 debuttato nel cinema in un serial del 1944.\nL'acquisizione della Marvel da parte della Disney alla fine del 2009 segna un indiretto riconoscimento del potenziale cinematografico dei supereroi dei fumetti. I film del Marvel Cinematic Universe, prodotti a partire dal 2007, come nei fumetti, condividono l'ambientazione e alcuni personaggi, nonch\u00e9 alcuni elementi della trama che fanno da filo conduttore tra di essi.\nNel frattempo nel 2009 altri film avevano visto come protagonista uno o pi\u00f9 supereroi, sequel o meno di pellicole precedenti: \"X-Men le origini - Wolverine\", \"Punisher - Zona di guerra\" e \"Watchmen\". L'ultimo in particolare si distingue per il cinismo e la crudezza della trama, tratta da un celebre graphic novel degli anni ottanta che rientra a buon diritto nelle opere di \"decostruzione\" del mito del supereroe americano: qui gli eroi in calzamaglia non sono \"cuori puri\" ma esseri umani con molte debolezze, o addirittura degli psicopatici spesso sfruttati dal governo a fini politico-militari. Pur avendo riscosso un successo inferiore alle aspettative e malgrado alcune scelte della trama pi\u00f9 convenzionali rispetto al fumetto, \"Watchmen\" rimane una delle pellicole pi\u00f9 originali del filone, assieme a \"V per Vendetta\" (\"V for Vendetta\", 2005) di James McTeigue, a sua volta tratto da un fumetto d'autore degli anni ottanta, ambientato in un'Inghilterra distopica dominata da un regime totalitario. Un altro film che esce dagli schemi \u00e8 \"Kick-Ass\" (2011), una commedia abbastanza lontana dai canoni della Marvel e della DC; la storia \u00e8 quella di un comune adolescente che ispirato dai fumetti vuole diventare un vero supereroe in un mondo \"normale\" in cui tali eroi non esistono. Pur avendo generato qualche polemica per il linguaggio scurrile e le scene di violenza da parte di minori, il film \u00e8 stato bene accolto da critica e pubblico divenendo un piccolo cult.\n\"Il cavaliere oscuro\" (\"The Dark Knight\", 2008), diretto da Christopher Nolan come seguito di \"Batman Begins\", riscuote alla sua uscita un successo senza precedenti, divenendo il film di supereroi di maggiori incassi; al contrario il successivo film su un eroe della DC, \"Lanterna Verde\" (\"Green Lantern\", 2011) di Martin Campbell, flop di critica e pubblico, recupera poco pi\u00f9 della met\u00e0 degli ingenti costi di produzione.\n\"The Avengers\" diviene alla sua uscita nel 2012 il film di maggior successo di un film ispirato ai fumetti, superando i 600 milioni di dollari di incasso, seguito dal \"Cavaliere oscuro\" e dai film dell'Uomo Ragno. Da quel momento in poi il Marvel Cinematic Universe diventa l'universo narrativo pi\u00f9 apprezzato dalla critica e dal pubblico: molti dei suoi film hanno superato il miliardo di incasso al botteghino, con \"\", in particolare, diventato nel 2019 il lungometraggio che pi\u00f9 ha guadagnato in tutta la storia del cinema, spodestando \"Avatar\".\nL'influenza di Philip Dick.\nUn altro elemento del cinema fantastico agli inizi del nuovo millennio sono le numerose versioni cinematografiche tratte da opere del romanziere fantascientifico Philip K. Dick, che a partire dagli anni novanta era stato progressivamente riscoperto dal grande pubblico e dalla critica come uno dei pi\u00f9 importanti scrittori americani \"tout court\" del XX secolo.\nDick era a suo tempo divenuto noto al pi\u00f9 vasto pubblico proprio grazie al capolavoro filmico di Ridley Scott \"Blade Runner\" (1982), che pure lo scrittore non era riuscito a vedere nelle sale a causa della sua prematura scomparsa. Negli anni novanta c'era stato il successo di \"Atto di forza\" (1990) e il meno noto \"Screamers - Urla dallo spazio\" del 1995. Trasposizioni come il film \"Minority Report\" (2002) di Steven Spielberg e il meno riuscito \"Paycheck\" (2003), malgrado i notevoli spunti, privilegiano soprattutto l'azione e gli effetti speciali e non sembrano conservare granch\u00e9 dell'originale carica visionaria, critica, eversiva e un po' profetica di Dick.\nUn tentativo pi\u00f9 ambizioso \u00e8 costituito da \"A Scanner Darkly - Un oscuro scrutare\" (2006), adattamento del libro \"Un oscuro scrutare (A Scanner Darkly)\", realizzato con la tecnica del rotoscope da Richard Linklater e interpretato da star quali Keanu Reeves, Winona Ryder e Robert Downey Jr..\n\"Next\" del 2007 di Lee Tamahori \u00e8 a sua volta tratto da un racconto di Dick, come pure \"I guardiani del destino\" (\"The Adjustment Bureau\", 2011), diretto da George Nolfi.\nIdee, temi e spunti (e talvolta espliciti riferimenti) che rimandano alle opere di Philip K. Dick si possono per\u00f2 rintracciare in numerosi altri film tra la fine degli anni novanta e gli anni duemila, tra i quali \"The Truman Show\", \"Dark City\", \"Matrix\", \"eXistenZ\", \"Waking Life\", \"Apri gli occhi/Vanilla Sky\" e altri ancora.\nCinema di fantascienza in Italia.\nIl cinema italiano di genere fantascientifico \u00e8 andato per lo pi\u00f9 al traino delle produzioni hollywoodiane, ma con molti meno mezzi a disposizione. La maggior parte delle pellicole sono pertanto film a basso costo girati in fretta a imitazione di questo o quel successo americano, specie negli anni sessanta e ottanta quando vi fu la maggiore produzione di film di questo genere a Cinecitt\u00e0. Molto frequenti le contaminazioni con altri generi, anzitutto con l'horror e la commedia. Non mancano tuttavia eccezioni di una certa qualit\u00e0, in particolare nel filone pi\u00f9 legato alla fantascienza sociologica prodotto dalla fine degli anni sessanta a buona parte degli anni settanta, con film di satira sociale talora graffiante, in grado di fornire alcuni contributi originali al genere. Vari registi italiani del \"cinema d'autore\" si sono cimentati, seppure episodicamente, con la fantascienza.\nDovendo stabilire una data precisa per la nascita della fantascienza italiana, molti indicano il 1958, anno in cui esce \"La morte viene dallo spazio\", un film girato da Paolo Heusch che racconta la minaccia al pianeta Terra di una pioggia di asteroidi. \u00c8 la prima pellicola italiana di genere non farsesca. Siamo nella seconda met\u00e0 degli anni cinquanta, un periodo di grande crescita della \"science fiction\" al cinema, e Heusch si inserisce in un filone di chiara origine statunitense; fotografia ed effetti speciali sono di Mario Bava.\nGi\u00e0 in precedenza vi erano state commedie fantastico-fantascientifiche, a partire da \"Un matrimonio interplanetario\" (1920) di Yambo, tra le quali \"Mille chilometri al minuto\" (1939), una farsesca escursione nel fantastico di Mario Mattoli \u2013 uno dei primi voli verso il pianeta Marte, che per\u00f2 s'interrompe quasi sul nascere \u2013 o \"Baracca e burattini\" del 1954 per la regia di Sergio Corbucci.\nDi una certa rilevanza la tetralogia della stazione spaziale \"Gamma 1\" diretta da Antonio Margheriti del 1965. Proprio Margheriti (sempre sotto lo pseudonimo di Anthony M. Dawson) \u00e8 stato uno dei registi italiani che si sono maggiormente distinti nel genere fantascientifico, assieme a Mario Bava nel fanta-horror.\nTra i film di fantascienza girati in Italia pi\u00f9 noti e che hanno ottenuto un buon successo quantomeno a livello nazionale va ricordato \"Nirvana\", cyberpunk del 1997 di Gabriele Salvatores, che costituisce il maggiore successo commerciale (anche se non di critica) del regista e il film drammatico di fantascienza prodotto in Italia ad avere incassato di pi\u00f9. La pi\u00f9 costosa produzione fantascientifica \u00e8 stato invece un dimenticato kolossal per la TV nazionale, lo sceneggiato televisivo \"L'isola del tesoro\" (1987), una trasposizione nel futuro del romanzo di Stevenson ambientata nello spazio, girata da Margheriti per la Rai su progetto di Renato Castellani.\nTemi ed elementi tipici.\nLa fantascienza come genere non \u00e8 facilmente riconducibile a confini precisi e ben definiti: i suoi temi ricorrenti \u2013 come l'anticipazione di una tecnologia futura, il contatto con forme di vita di altri pianeti, il viaggio nello spazio o nel tempo \u2013 si mescolano spesso a elementi attinti da altri generi, tra i quali anzitutto l'orrore, dando origine a opere ibride: creature come quella di \"Frankenstein\" o di \"Tarantola\" appartengono tanto al cinema horror quanto a quello fantascientifico.\nDal momento che \u2013 come sostiene James Gunn \u2013 gli elementi caratteristici della fantascienza possono verificarsi in qualsiasi ambiente, la \"science fiction\" ben si presta in generale alla contaminazione con altri generi.\nCi\u00f2 che rende complesso questo genere \u00e8 in special modo la sua capacit\u00e0 di ricercare, non di rado, un messaggio filosofico o politico: le opere di fantascienza sono state spesso utilizzate per esplorare delicati temi sociali e politici \u2013 come il pacifismo, la guerra fredda, la paura del futuro e del diverso \u2013 in periodi storici attraversati da crisi morali, proiettando sullo schermo le paure e le speranze del pubblico.\nProdotti e deformazioni della scienza.\nUno dei principali temi ricorrenti del cinema fantascientifico \u00e8 l'uso indiscriminato e pericoloso di scoperte scientifiche e invenzioni tecnologiche. Questo soggetto \u00e8 spesso esemplificato dal personaggio del mostro che semina il terrore, generato da esperimenti fuori controllo, o ancora dalla figura \u2013 ben presto stereotipata \u2013 dello scienziato pazzo, il tipico artefice di questi esperimenti.\nUna ricerca del 2005 su 1000 film dell'orrore distribuiti nel Regno Unito tra gli anni trenta e gli anni ottanta ha rilevato che gli scienziati pazzi e le loro creazioni hanno rappresentato il 30% degli antagonisti nei film; la ricerca scientifica ha prodotto il 39% dei \"cattivi\"; gli scienziati, all'opposto, hanno rappresentato gli eroi solo nell'11% dei casi.\nTra i numerosissimi esempi, si possono citare le serie dei film di Frankenstein o dell'uomo invisibile di James Whale, o ancora le numerose trasposizioni per il grande schermo del romanzo di Robert Louis Stevenson \"Lo strano caso del dottor Jekyll e del signor Hyde\".\nIn \"Dr. Cyclops\" (1940) un folle scienziato conduce esperimenti miniaturizzando degli esseri viventi; in \"\" (\"The Incredible Shrinking Man\", 1957) di Jack Arnold un uomo comune che viene ridotto a dimensioni microscopiche, tanto da dover combattere contro gli insetti per sopravvivere; ne \"L'esperimento del dottor K.\" (\"The Fly\", 1958) di Kurt Neumann uno scienziato rimane vittima del suo stesso esperimento, diventando un orribile ibrido tra uomo e mosca; un remake del film \u00e8 \"La mosca\" (\"The Fly\", 1986) di David Cronenberg.\nL'archetipo dello scienziato pazzo venne introdotto nel cinema con il film del 1927 \"Metropolis\", diretto dal regista espressionista austriaco Fritz Lang, con il personaggio di \"Rotwang\", il genio maligno le cui macchine danno vita alla citt\u00e0 distopica che d\u00e0 il titolo alla pellicola. L'impressione essenzialmente benigna e progressista della scienza nella mente del pubblico tuttavia rimase immutata fino alla fine degli anni trenta, esemplificata dall'ottimistica esposizione \"Century of Progress\" (\"secolo del progresso\") di Chicago nel 1933 e nell'Esposizione universale \"Building the World of Tomorrow\" (\"Costruire il mondo di domani\") di New York nel 1939, per iniziare a incrinarsi dopo la prima guerra mondiale, quando la guerra chimica e l'aeroplano erano diventate le nuove terribili armi.\nNel periodo che segu\u00ec la seconda guerra mondiale, con la rivelazione dei sadici esperimenti nazisti su esseri umani e l'invenzione delle armi nucleari, gli scienziati pazzi ebbero la loro primavera nella cultura di massa. Con l'equilibrio del terrore durante la guerra fredda, la consapevolezza che usando la scienza si sarebbe potuto distruggere il mondo fin\u00ec per ancorarsi saldamente nella coscienza collettiva. Il film \"\", nel quale Peter Sellers recita la parte del folle dottor Stranamore, \u00e8 una efficace espressione di questa paura del potere della scienza, o del cattivo uso di tale potere.\nDopo il bombardamento atomico di Hiroshima e Nagasaki l'elettricit\u00e0 \u2013 che era stata vista dal pubblico incolto dei decenni precedenti come una forza quasi mistica con propriet\u00e0 caotiche e imprevedibili \u2013 fu rimpiazzata nelle ansie del pubblico dalle radiazioni, che divennero il nuovo straordinario mezzo per creare, ingrandire o deformare la vita (come nel caso del mostro Godzilla, sorto dai mari del Giappone per la contaminazione dovuta a esperimenti nucleari).\nNel dopoguerra l'obiettivo degli scienziati pazzi divenne spesso il dominio o la distruzione del mondo attraverso la creazione di un'arma finale come un ordigno dell'apocalisse, in grado di distruggere il pianeta o quantomeno porre fine alla civilt\u00e0. Man mano che il livello tecnologico e quello di istruzione del pubblico crescevano, tra gli anni ottanta e novanta entrarono in scena l'ingegneria genetica e l'intelligenza artificiale come potenziali minacce.\nViaggi nello spazio e incontri con alieni.\nL'idea di poter viaggiare nello spazio, andare su altri pianeti e incontrare abitatori di altri mondi ha affascinato il grande pubblico ben prima che la tecnologia rendesse possibile il viaggio stesso ed \u00e8 uno dei temi pi\u00f9 popolari del cinema fantascientifico. Non a caso, la prima pellicola che inscena un viaggio nello spazio e quella in cui appaiono degli extraterrestri \u00e8 anche il primo film di fantascienza: \"Viaggio nella Luna\" di Georges M\u00e9li\u00e8s del 1902. La pellicola non ha molte velleit\u00e0 scientifiche e gli abitanti della Luna sono rappresentati come creature grottesche simili a folletti. Segue nel 1918 il meno noto film danese \"Himmelskibet\" di Holger-Madsen (dove compaiono dei marziani), l'inglese \"The First Men in the Moon\" di Bruce Gordon e J.L.V. Leigh del 1919 (con abitanti della Luna) e quindi il sovietico \"A\u0117lita\" diretto da Jakov A. Protazanov del 1924 (con marziani).\nGli anni trenta e quaranta trattano ancora il tema del viaggio nello spazio come un semplice espediente per trame avventurose ed esotiche. Ne \u00e8 un esempio il serial cinematografico del 1938 \"Flash Gordon alla conquista di Marte\" (\"Flash Gordon's Trip to Mars\"), tratto dalla striscia a fumetti \"Flash Gordon\".\nBisogner\u00e0 attendere gli anni cinquanta per trovare delle opere che trattino il tema in modo \"adulto\", con classici del genere come \"Uomini sulla Luna\" (\"Destination Moon\", 1950) di Irving Pichel; \"Ultimatum alla Terra\" (\"The Day the Earth Stood Still\", 1951) di Robert Wise tratto dal racconto \"Addio al padrone\" (\"Farewell to the Master\", 1940) di Harry Bates, \"The Man from Planet X\" (1951) di Edgar G. Ulmer; e \"La guerra dei mondi\" (\"The War of the Worlds\", 1953), di Byron Haskin, tratto dal romanzo omonimo di H. G. Wells, in cui viene mostrata una invasione aliena degli Stati Uniti.\nDagli anni cinquanta in poi la presenza di extraterrestri diventa un tema costante del cinema e della televisione, complice l'interesse per le nascenti tecnologie aerospaziali e la corsa allo spazio tra USA e URSS; nell'epoca della guerra fredda, la figura dell'alieno malvagio viene assunta come metafora del potenziale invasore sovietico. La pi\u00f9 grande ondata di pellicole sulle invasioni aliene si ebbe all'inizio di quest'epoca, tra l'ascesa di Joe McCarthy nel 1950 e il lancio dello Sputnik 1 nel 1957. Si tratta di film hollywoodiani che giocavano sulla paranoia anticomunista dilagante negli Stati Uniti dell'epoca, seppure senza affrontare in modo esplicito i temi scottanti del Maccartismo e della \"Paura rossa\".\nL'immagine negativa e fortemente stereotipata dell'alieno invasore viene rimessa in discussione e ribaltata in due grandi successi di Steven Spielberg, \"Incontri ravvicinati del terzo tipo\" del 1977, in cui gli alieni sono rappresentati simili a bambini come metafora creativa, ed \"E.T. l'extra-terrestre\" del 1982, in cui dei bambini salvano un piccolo e timido alieno dimenticato sulla Terra.\nVisioni del futuro.\nIl mezzo cinematografico non si limita a mettere in scena fantastici viaggi nello spazio, ma \u00e8 capace di materializzare epoche passate o prossime \u2013 o il viaggio nel tempo stesso \u2013 fornendo spesso inquietanti visioni di futuro allo spettatore, scenari distopici, apocalittici e post apocalittici. In corrispondenza dei momenti critici della storia, tali visioni sono pervase di pessimismo nei confronti della scienza e\u00a0\u2013 in particolare durante la guerra fredda \u2013 da ammonimenti nei confronti delle conseguenze catastrofiche di una possibile guerra nucleare globale.\nIl primo grande classico sui viaggi temporali di Hollywood \u00e8 \"L'uomo che visse nel futuro\" (\"The Time Machine\", 1960) prodotto e diretto da George Pal, tratto dal romanzo \"La macchina del tempo\" di H. G. Wells del 1895, con una trama riadattata alle istanze della societ\u00e0 statunitense del 1960. Il film di Pal ricevette un premio Oscar ai migliori effetti speciali per l'efficace sequenza fotografica che mostrava il mondo in cambiamento accelerato e ha avuto un remake nel 2002 con il film \"The Time Machine\" di Simon Wells.\nDue anni prima del film di Pal, era gi\u00e0 comparsa una macchina del tempo sul grande schermo in \"Terror from the Year 5000\" (1958) di Robert H. Gurney Jr., dove uno scienziato mette in contatto l'epoca presente con il remoto anno 5000, scoprendo che la Terra diverr\u00e0 radioattiva a causa di un conflitto atomico e che i pochi sopravvissuti rischieranno l'estinzione a causa dell'avvelenamento da radiazioni.\nIl primo film a trattare di viaggi nel tempo e paradossi spazio-temporali era stato, alla met\u00e0 degli anni cinquanta, \"Mondo senza fine\" (\"Word Without End\", 1956) di Edward Bernds, in cui degli astronauti atterrano per un'avaria su un pianeta sconosciuto, che scoprono in seguito essere la Terra di cinque secoli nel futuro, che \u00e8 stata sconvolta da guerre nucleari. Un altro film che segue grossomodo questo sviluppo \u00e8 \"Il pianeta delle scimmie\" (1968), un classico con Charlton Heston diretto da Franklin J. Schaffner che ha avuto vari seguiti e remake.\nMa il viaggio nel tempo, in fondo, \u00e8 solo uno degli espedienti per presentare scenari futuri. Dagli anni cinquanta in poi vi sono molte altre pellicole che evocano possibili mutazioni sub\u00ecte dalla specie umana per causa delle catastrofi provocate dall'uomo: come \"\" (1957) di Jack Arnold, in cui un uomo colpito da una nuvola radioattiva sperimenta un progressivo e inarrestabile rimpicciolimento; \"L'ultima spiaggia\" (1959) di Stanley Kramer che narra le vicende degli ultimi sopravvissuti dopo la terza guerra mondiale; \"Andromeda\" (1971) di Robert Wise, in cui un gruppo di scienziati investiga su un microrganismo di origine extraterrestre potenzialmente letale per la vita sulla Terra.\nNon mancano gli scenari in cui, dopo un conflitto globale, la civilt\u00e0 \u00e8 regredita al livello della barbarie. \"Zardoz\" (1974) di John Boorman \u00e8 ambientato in un XXIII secolo post apocalittico dominato da una spietata \u00e9lite di annoiati \"immortali\". In \"\" (1973) di Richard Fleischer il pianeta \u00e8 sull'orlo del baratro, devastato da inquinamento e sovrappopolazione; gli stessi problemi affliggono anche lo sfondo di \"Blade Runner\" (1982) di Ridley Scott, ambientato in una Los Angeles distopica dell'anno 2019, dove \u00e8 incoraggiata la fuga verso le colonie extramondo. Il timore della sovrappopolazione \u00e8 uno dei temi dalla fantascienza (in particolare di quella sociologica) ed \u00e8 presente anche in altre opere di spessore, come \"Un mondo maledetto fatto di bambole\" (1972) e \"La fuga di Logan\" (1976).\nUna delle pellicole pi\u00f9 crude e realistiche sugli effetti della guerra nucleare \u00e8 \"The Day After - Il giorno dopo\" (un film per la televisione statunitense del 1983, distribuito nei cinema italiani l'anno successivo), che fece grande successo e scalpore nell'opinione pubblica.\nDalla fine degli anni ottanta, con la caduta del Muro di Berlino e la conclusione della guerra fredda, si sono pressoch\u00e9 esaurite le produzioni cinematografiche che descrivono una guerra nucleare, ma nonostante questo continuano a essere prodotti numerosi film di ambientazione post apocalittica, che presuppongono come antefatto la decimazione dell'umanit\u00e0 a causa di un conflitto nucleare, di armi batteriologiche o di qualche altra catastrofe globale.\nIn varie pellicole l'umanit\u00e0 deve fronteggiare nel futuro le minacce tecnologiche da essa stessa create: come i cyborg assassini di \"Terminator\" (1984) di James Cameron e dei suoi seguiti, o le macchine spietate che hanno soggiogato l'umanit\u00e0 relegandola in un sogno di realt\u00e0 virtuale in \"Matrix\" (1999) delle sorelle Wachowski, tutte storie incentrate sul tema della ribellione della macchina.\nEffetti speciali e fantascienza.\nGli effetti speciali sono una delle caratteristiche peculiari del cinema, di fantascienza ma non solo, fin dai tempi degli esperimenti compiuti da Georges M\u00e9li\u00e8s, inventore dei primi rudimentali effetti visivi, spesso ottenuti con semplici tecniche di montaggio o con la sovrapposizione di due o pi\u00f9 pellicole. Questi rudimentali effetti furono una delle principali attrattive dei primi cinematografi.\nGli effetti speciali andarono via via perfezionandosi con l'introduzione di nuove tecniche di ripresa, come ad esempio lo stop motion (o \"passo uno\"), che diede vita al \"King Kong\" del 1933 e ai famosi scheletri guerrieri di Ray Harryhausen. Altre tecniche vedevano l'uso di \"miniature\", ossia riproduzioni in scala ridotta di un ambiente o di un oggetto di grandi dimensioni, come le dettagliatissime miniature usate nel 1966 per \"\".\nNegli anni settanta si inizi\u00f2 a utilizzare i cosiddetti \"animatroni\": complessi sistemi meccanici ed elettronici comandati a distanza ed in grado di compiere dei semplici movimenti. Furono utilizzati per gli effetti speciali di \"King Kong\" (1976), \"Alien\" (1979), \"E.T.\" (1982) e divennero sempre pi\u00f9 sofisticati integrando la tecnologia robotica, fino a essere utilizzati in film come \"RoboCop\" e \"Terminator\".\nTra la fine degli anni ottanta e i primi anni novanta l'avvento della grafica computerizzata rivoluzion\u00f2 il mondo degli effetti speciali: nel 1993 il film \"Jurassic Park\" di Steven Spielberg mostr\u00f2 per la prima volta dinosauri assolutamente realistici che interagivano con attori in carne e ossa. Un anno prima, nella pellicola \"Terminator 2 - Il giorno del giudizio\", un procedimento detto \"morphing\" consentiva a un oggetto animato di \"sciogliersi\" e di assumere le sembianze di un altro oggetto. Grazie al computer e ad altre tecniche avanzate, come il blue screen, si dimezzano i costi di produzione, liberando di conseguenza la fantasia di sceneggiatori e registi. Si possono infatti realizzare enormi scenografie virtuali, epiche battaglie con migliaia di comparse digitali animate da appositi software, mostri di tutte le dimensioni sempre pi\u00f9 realistici, duelli acrobatici sempre pi\u00f9 spettacolari (come nel film \"Matrix\", che introdusse il \"bullet time\"). Gli effetti digitali hanno decretato la fine dei kolossal con migliaia di comparse, anche se le grosse produzioni dispongono di schiere di coreografi, controfigure, truccatori, disegnatori, animatori. Non \u00e8 un caso se alla realizzazione della trilogia de \"Il Signore degli Anelli\" abbiano lavorato circa mille persone. Uno dei primi film girato interamente in blue screen, ricreando cio\u00e8 tutte le scenografie in fase di post produzione, \u00e8 stato il nostalgico \"Sky Captain and the World of Tomorrow\", le cui prime scene erano state realizzate dal regista con l'unico ausilio del suo personal computer."}
{"id": "35994", "revid": "2022787", "url": "https://it.wikipedia.org/wiki?curid=35994", "title": "Albiano (Trentino-Alto Adige)", "text": "Albiano (\"Albi\u00e0n\" in dialetto trentino) \u00e8 un comune italiano di abitanti della provincia di Trento.\nSituato nella val di Cembra sulla sinistra idrografica del torrente Avisio, il comune, con le frazioni di Barco di Sopra e Barco di Sotto, si sviluppa lungo la S.P. n. 76 denominata Gardolo Lases. Albiano \u00e8 collocato nel Trentino orientale, a nord-est del capoluogo, da cui dista una ventina di chilometri.\nStoria.\nCirca 260 milioni di anni fa ebbero luogo grandi eruzioni di magma acidi, che diedero vita alla formazione di un'ampia piattaforma porfirica, che si estendeva dalla zona dove attualmente sorge Lavis, a Pin\u00e8, a Cavalese e Ora, da Nova Ponente a Merano: siamo in presenza del giacimento di porfido pi\u00f9 esteso d'Europa.\nIl paese \u00e8 stato edificato, al pari degli altri centri abitati della valle di Cembra, su un pianoro morenico di origine glaciale, ad una quota mediana del versamento vallivo (metri 643 s.l.m.).\nIl popolamento di Albiano risale molto indietro nel tempo: sono stati rinvenuti oggetti dell'et\u00e0 del bronzo e dell'et\u00e0 del ferro (V-VI secolo a.C.); presso il Santuario di Sant'Antonio vennero rinvenute delle tombe di lastre foggiate all'etrusca. \u00c8 stato rinvenuto anche un sotterratoio romano.\nL'abbondanza di reperti dell'epoca romana avvalora l'ipotesi dell'etimologia di Albiano, quale territorio appartenente a un gruppo di famiglie derivanti dallo stesso ceppo il cui gentilizio era \u201cAlbius\u201d. Al tempo della romanizzazione il paese si trovava nelle vicinanze di una scorciatoia della via Claudia Augusta Altinate, molto frequentata, specialmente nei periodi in cui il percorso principale, che si snodava sul fondovalle atesino, risultava impraticabile.\nSecondo molti studiosi gi\u00e0 dai tempi dei romani il territorio di Albiano \u00e8 stato fatto oggetto di un'attivit\u00e0 che sarebbe poi proseguita per tutta la sua storia, fino ai nostri giorni: l'attivit\u00e0 mineraria ed estrattiva. A partire dal Medioevo peraltro lo sfruttamento, oltre ad ampliarsi, fu anche oggetto di regolamentazione. Nelle fonti storiche viene infatti menzionato Trentino, influente imprenditore delle miniere del Calisio, dunque anche di Albiano, e feudatario del principe-vescovo di Trento, F. Vanga, cui succedette il figlio Federico d'Albiano, che partecip\u00f2 attivamente alla compilazione del pi\u00f9 antico statuto minerario, il famoso \u201cCodice Vanghiano\u201d, stilato nel 1208: primo ordinamento in Europa concernente le attivit\u00e0 minerarie. L'estrazione della galena argentifera prosegu\u00ec con alterne fortune fino al 1500.\nDurante i primi decenni del 1300 Albiano faceva parte con Pin\u00e8 e altri paesi della \u201cgastaldia\u201d di Pergine. Ripristinato il Principato vescovile di Trento, Albiano pass\u00f2 sotto la giurisdizione di Trento.\nA seguito delle sconfitte napoleoniche e per effetto del Congresso di Vienna del 1815 i distretti di Trento e Bressanone venivano dichiarati parte integrante della provincia del Tirolo, avente il capoluogo a Innsbruck.\nAl termine della prima guerra mondiale, per effetto dell'annessione con l'Italia, venne istituita la Provincia di Trento, che si estendeva da Ala al Brennero e introdotta la legislazione italiana, cosicch\u00e9 il Comune di Albiano venne retto da un Sindaco, da un Consiglio comunale e da una Giunta municipale. La presa di potere del fascismo, contrario ad ogni tipo di autonomia locale, comport\u00f2 peraltro la soppressione degli organi comunali e l'istituzione della figura del Podest\u00e0, oltre alla soppressione di numerosi Comuni mediante il loro accorpamento ad altri. Lo stesso comune di Lona-Lases venne soppresso ed accorpato ad Albiano e si stacc\u00f2 soltanto al termine della seconda guerra mondiale, pi\u00f9 precisamente nel 1952.\nNel corso dei secoli l'attivit\u00e0 principale degli abitanti di Albiano \u00e8 stata l'agricoltura e la pastorizia, unitamente alla selvicoltura. Le colture pi\u00f9 diffuse erano la vite, il frumento, i castagni, i prati da fieno e da pascolo e tutte le essenze caratteristiche dell'agricoltura montana cosiddetta di sussistenza. Le condizioni di vita non erano certo floride e nel corso dell'800, causa il colera e altri eventi rovinosi, quali la siccit\u00e0 ed alcuni incendi, e ancora nei primi decenni del novecento, parecchie famiglie sono state costrette all'emigrazione, soprattutto verso le Americhe.\nNegli ultimi cento anni si \u00e8 assistito ad un significativo capovolgimento della situazione economica del paese in virt\u00f9 dell'attivit\u00e0 estrattiva del porfido. Albiano risulta essere attualmente tra i principali centri europei di estrazione e lavorazione di questa pietra e costituisce un soggetto attivo a livello internazionale nella commercializzazione di questo prodotto. I giacimenti di materiale porfirico sono stati scoperti in concomitanza alla costruzione della strada provinciale Gardolo-Lases nel 1911, e via via sfruttati sempre pi\u00f9 intensamente. Sono comparse sul monte Gaggio e sul monte Gorsa numerose cave a cielo aperto, dove vengono realizzati lastre, cubetti, cordonate e altri elementi lapidei necessari all'arredo urbano. Lo sviluppo di questa industria ha fermato la piaga dell'emigrazione ed \u00e8 divenuta una delle attivit\u00e0 principali della vallata e dell'intera provincia, richiamando manodopera, prima dal Mezzogiorno e poi anche da altre parti del mondo.\nSociet\u00e0.\nAl 1\u00ba gennaio 2015 la popolazione residente \u00e8 di abitanti ed \u00e8 sicuramente uno dei principali centri del Trentino-Alto Adige per la produzione, l'estrazione e la commercializzazione del porfido.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 151 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Lona-Lases; nel 1952 distacco di territori per la ricostituzione del comune di Lona-Lases (Censimento 1951: pop. res. 704)."}
{"id": "36002", "revid": "848247", "url": "https://it.wikipedia.org/wiki?curid=36002", "title": "Acqui Terme", "text": "Acqui Terme (\"\u00c0ich\" in piemontese) \u00e8 un comune italiano di abitanti della provincia di Alessandria in Piemonte. Si trova nella media-bassa valle del fiume Bormida, nell'alto Monferrato, ed \u00e8 parte della regione geografica dell'Acquese.\nGeografia fisica.\nAcqui Terme sorge nella zona sud-orientale dell'alto Monferrato sulla sponda sinistra del fiume Bormida, che, dopo la confluenza dei due rami di Spigno e di , si apre la strada verso la pianura di Alessandria, tra colline dolcemente ondulate.\nLa citt\u00e0 sorge in una posizione strategica all'incrocio di alcune strade importanti: la statale del Turchino che va da Asti a Nizza Monferrato, Acqui, Ovada e Voltri e quella della Val Bormida che da Alessandria porta fino a Savona, attraverso il Colle di Cadibona; infine quella del Sassello, da Acqui a Varazze e Savona per il Colle del Giovo, un percorso panoramico ma ricco di tornanti.\nIl nucleo pi\u00f9 antico \u00e8 il Borgo Pisterna, adiacente al Borgo Nuovo e al Borgo San Pietro: rappresentano assieme l'attuale centro della citt\u00e0, che si \u00e8 poi via via andato sviluppando sia verso la pianura che verso la collina. In epoca pi\u00f9 recente e al di l\u00e0 del fiume Bormida si \u00e8 sviluppata la zona termale e dei Bagni, con l'Hotel Antiche Terme, sede di un grandioso parco, gli stabilimenti termali e numerosi alberghi, e le frazioni di Ovrano e Lussito.\nStoria.\nLa preistoria e l'et\u00e0 romana.\nAnche se ritrovamenti verificatisi nel territorio circostante (Ponzone, Sassello) risalgono al Paleolitico, le prime testimonianze finora individuate della presenza umana ad Acqui risalgono al Neolitico (5500-3500 a.C.): un insediamento si trovava vicino al fiume Bormida in regione Fontanelle. Gi\u00e0 nell'et\u00e0 del bronzo fu abitata da popolazioni Liguri, in particolare dalla trib\u00f9 degli Statielli il cui centro principale, \"Carystum\", si trovava probabilmente nel luogo in pace con Roma. Infatti dopo essere stati attaccati e sconfitti a tradimento, il senato si pronunci\u00f2 per la prima volta a favore di una popolazione \"barbara\" e decret\u00f2 la liberazione ed il risarcimento degli sconfitti. Tra il II ed il I secolo a.C. si form\u00f2 il centro urbano denominato \"Aquae Statiellae\" o \"Aquae Statiellensium\", ad indicare che l'antico popolo, ormai romanizzato, non venne disperso.\nL'importanza della citt\u00e0 crebbe con la costruzione nel 109 a.C. della via Aemilia Scauri, che univa \"Dertona\" a \"Vada Sabatia\" (le odierne Tortona e Vado Ligure), passando per Acqui e per il Passo di Cadibona. In et\u00e0 imperiale questa via fu ridenominata via Julia Augusta: essa era tra i maggiori collegamenti terrestri e congiungeva la Pianura Padana, attraverso la Riviera di Ponente, con la Gallia Narbonense e la Spagna.\nCome altri centri della Gallia Cisalpina, ottenne lo \"ius Latii\" nell'89 a.C. e poi la piena cittadinanza in et\u00e0 cesariana, divenendo municipio assegnato alla trib\u00f9 \"Tromentina\", inserita nella Regione IX augustea. Essa governava un territorio (\"municipium\") esteso tra la sponda sinistra del torrente Orba e il crinale appenninico e comprendente le medie e basse valli del torrente Belbo (fino a Cossano Belbo) e delle due Bormide (fino a Cortemilia e Dego), oggi amministrativamente diviso tra le provincie di Alessandria, Asti, Cuneo e l'entroterra delle provincie di Savona e Genova.\nLe sorgenti termali di Acqui, inoltre, godettero certamente di notevole prestigio. Lo scrittore latino Gaio Plinio Secondo le ricorda tra le pi\u00f9 importanti del mondo romano, insieme a quelle di \"Puteoli\" (Pozzuoli) e di \"Aquae Sextiae\" (Aix-en-Provence). La citt\u00e0 romana era dotata infatti di almeno tre impianti termali, di cui sopravvivono oggi alcuni resti. Un monumentale acquedotto, inoltre, garantiva l'approvvigionamento di acqua comune sia per gli usi termali che per quelli domestici e produttivi.\nLa tarda antichit\u00e0 e l'alto Medioevo.\nNel tardo impero, forse gi\u00e0 nel IV secolo, ad Acqui si svilupp\u00f2 una comunit\u00e0 cristiana e la citt\u00e0 fu sede vescovile, e fu sede di un presidio di Sarmati.\nSan Maggiorino fu il primo vescovo della citt\u00e0, forse alla fine del IV secolo. La presenza delle terme (ancora in uso in et\u00e0 gota - come afferma Cassiodoro - e longobarda - secondo Paolo Diacono) e di una cattedra episcopale garantirono la sopravvivenza della citt\u00e0 anche durante il difficile periodo altomedievale, a differenza di numerosi altri centri del Piemonte meridionale che vennero abbandonati proprio in questo periodo (\"Libarna, Pollentia, Augusta Bagiennorum, Vardacate, Industria, Forum Fulvii\" etc.).\nLa conquista longobarda, probabilmente, si verific\u00f2 entro gli ultimi decenni del VI secolo: nei pressi della citt\u00e0 in localit\u00e0 Bossallesio, \u00e8 stata rinvenuta una piccola necropoli longobarda risalente forse alle prime fasi dell'occupazione. Acqui, inclusa forse nel Ducato di Asti, era un territorio di confine dal momento che la Liguria costiera era in mani bizantine. Sotto i Franchi fu sede di comitato nell'ambito della marca aleramica.\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale ed imperiale monastico, diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di vigneti, castagneti, mulini, ecc. I monaci diedero, inoltre, un notevole apporto alimentare grazie agli allevamenti ed alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale ed il commercio lungo la pianura e verso la marittima ligure con conscambi di merci varie come olio, sale, spezie, legname, carne, ecc. Grazie a loro si ebbe nuovamente l'utilizzo delle fonti termali a scopo curativo-terapeutico.\nTra Vescovo e Comune (secoli X - XII).\nCome in molte citt\u00e0 dell'Italia settentrionale, in et\u00e0 ottoniana il potere pubblico \u00e8 esercitato dal Vescovo, che nel 978 riceve un diploma imperiale da Ottone II. A quell'epoca si avviarono i lavori di costruzione dell'ampia cattedrale, dedicata all'Assunta, per iniziativa del vescovo Primo, e forse la costruzione della prima cinta muraria.\nNel secolo seguente Vescovo san Guido (patrono della citt\u00e0 e della diocesi) ultima i lavori di costruzione della cattedrale, che consacra nel 1067, e fonda in citt\u00e0 due monasteri uno femminile (Santa Maria de Campis) e uno maschile presso l'antica chiesa di origine paleocristiana di San Pietro. Gi\u00e0 nei primi decenni del XII secolo si sviluppa il Comune (la prima attestazione \u00e8 del 1135), che cerc\u00f2 di affermare la propria autonomia nei confronti del Vescovo e su un contado di modesta estensione.\nLo sviluppo di Acqui sub\u00ec un arresto con la fondazione nel 1168 della citt\u00e0 nuova di Alessandria, promossa da Genova e dai Comuni della Lega Lombarda ostile all'imperatore Federico Barbarossa: la nuova citt\u00e0, infatti cerc\u00f2 di strappare la sede vescovile, con gravi conseguenze politico-economiche, ad Acqui, con l'appoggio del papa allora regnante Alessandro III (da cui Alessandria prendeva il nome).\nMolte volte, gli Alessandrini si scontrarono con Acqui, volendo assumere il controllo del territorio attorno ad Acqui. Per questo Acqui non ader\u00ec alla Lega Lombarda ma fu quasi alleata alla parte imperiale (come rivela l'aquila nel suo stemma).\nUna volta cessate queste guerre nel 1234 grazie a Federico II di Svevia, iniziarono le lotte intestine tra le famiglie dei Blesi e dei Bellingeri.\nAcqui nel Monferrato (il tardo Medioevo e l'et\u00e0 moderna).\nNel 1278, non riuscendo pi\u00f9 a sostenere le minacce di Alessandria e di altre potenze ostili, dilaniata dalle lotte interne, Acqui prefer\u00ec consegnarsi al marchese Guglielmo VII del Monferrato.\nDa allora, salvo brevi parentesi, come sotto Carlo I d'Angi\u00f2, Acqui rimase stabilmente parte del Monferrato anche quando, nel 1306, la dinastia aleramica si estinse e il marchesato pass\u00f2 a un ramo cadetto della famiglia imperiale bizantina, i Paleologi (eredi degli Aleramici in linea femminile). Tra il 1322 ed il 1345 Acqui venne occupata da Roberto d'Angi\u00f2, per ritornare successivamente ai marchesi del Monferrato.\nNel 1431, venne occupata, come altre parti del marchesato, dai Visconti di Milano, ma gi\u00e0 nel 1436 torna ai Paleologi, che avevano richiesto l'aiuto di Amedeo VIII di Savoia. Nel 1533 anche la casa paleologa si estinse e tutto il Monferrato pass\u00f2 ai duchi di Mantova. Nel 1566 fu sede del senato locale e danneggiata dalle guerre tra spagnoli e francesi e dalla successiva peste del 1630. L'annessione del Monferrato (e di Acqui) al Piemonte sabaudo si verific\u00f2 nel 1708.\nSimboli.\nLo storico stemma di Acqui Terme, adottato tra la fine del XIII secolo e l'inizio del XIV, \u00e8 stato ufficialmente riconosciuto con il decreto del capo del governo del 30 maggio 1940.\nIl gonfalone civico \u00e8 stato concesso con il decreto del presidente della Repubblica del 9 ottobre 1981.\nLa croce patente, secondo alcuni storici acquesi tra i quali Guido Biorci, ricorderebbe la partecipazione di Acqui alle Crociate; pi\u00f9 probabilmente \u00e8 un simbolo del dominio temporale dei vescovi e la si ritrova su monete coniate durante il regno dell'imperatore Federico (I o II). L'aquila con la lepre \u00e8 citata per la prima volta nel XIV secolo dal cronista Benzo di Alessandria: \"\u00abCivitas hujus sigillum habet aquilae figuram unguibus sustinentem leporem et versum talem\u00bb\".\nMonumenti e luoghi d'interesse.\nArchitetture religiose.\nChiesa di San Francesco.\nPoco distante dalla Bollente sorge la chiesa di San Francesco (gi\u00e0 di San Giovanni), anticamente collegata ad un convento francescano di cui sopravvivono, ad essa adiacenti, due chiostri quattrocenteschi.\nLa chiesa fu quasi integralmente ricostruita (tranne l'abside e il campanile gotici) in stile neoclassico a met\u00e0 del XIX secolo.\nOltre ad un pregiato portone ligneo dello scultore Giulio Monteverde (1837-1917) presenta una monumentale facciata con grande timpano e l'interno con volta a botte, affrescata da Pietro Ivaldi da Ponzone detto \"Il Muto\".\nVi si conserva una tela di Guglielmo Caccia Moncalvo.\nCattedrale di Santa Maria Assunta.\nLa cattedrale di Santa Maria Assunta fu costruita a partire dal X secolo e consacrata nel 1067 dal vescovo Guido, venerato come santo patrono della citt\u00e0 e della diocesi. Si tratta di un edificio romanico con pianta a croce latina originariamente a tre navate, divenute cinque nel XVIII secolo. L'interno presenta decorazioni settecentesche ed ottocentesche: sono notevoli l'altare barocco di san Guido d'Acqui e il trittico della Annunciazione o della Madonna di Monserrat del pittore catalano Bartolomeo Bermejo (fine XV secolo).\nChiesa di San Pietro.\nLa chiesa di San Pietro, nota anche come chiesa dell'Addolorata, ha origini paleocristiane. Venne quasi integralmente ricostruita tra X ed XI secolo in stile romanico quando vi si stabil\u00ec un'abbazia benedettina.\nProfondamente trasformata nel XVIII secolo, fu restaurata (e parzialmente ricostruita in stile neo-romanico) negli anni trenta del XX secolo. Restano originali la navata centrale e parte delle navate laterali, le absidi e il campanile a pianta ottagonale.\nHa la dignit\u00e0 di basilica minore.\nChiesa di Sant'Antonio Abate.\nEretta nel 1608 dai Barnabiti sotto il titolo di San Paolo collegata al convento omonimo fu ricostruita nel 1701.\nNel 1812 vi venne trasferita la confraternita di Sant'Antonio.\nPregevolissimo l'arredo ligneo rococ\u00f2.\nArchitetture civili.\n\"La Bollente\".\nAl centro di Piazza della Bollente, sul lato del centralissimo corso Italia, \u00e8 posta un'edicola marmorea ottagonale, realizzata nel 1879 dall'architetto Giovanni Ceruti. Questa circonda una fonte termale da cui sgorga acqua bollente e curativa: 560 litri al minuto a 74,5\u00a0\u00b0C di un'acqua sulfureo-salso-bromo-iodica.\nUn'antica tradizione narra che i bambini appena nati fossero portati alla fonte per esservi immersi per un attimo: se ne uscivano vivi, meritavano l'appellativo di \"sgaient\u00f2\", ossia scottati.\nIl palazzo comunale.\nSulla stessa piazza Levi ospitante la Chiesa di San Francesco, vi sono due importanti edifici: il Palazzo Comunale, gi\u00e0 dimora dei Conti Lupi di Moirano, costruito nel XVII secolo e divenuto sede municipale agli inizi del Novecento (quando fu eretta la torre civica) e la Casa Robellini, costruita nel Cinquecento con trasformazioni settecentesche.\nNei sotterranei ha sede l'Enoteca regionale.\nLa torre civica.\nLa Torre Civica affacciata su piazza della Bollente frutto nel 1763 di una sopraelevazione di un piano di una porta dell'antica cinta muraria d'et\u00e0 comunale (secoli XII-XIII), \u00e8 dotata di campana e altri congegni e funse da orologio civico cittadino a partire dalla fine del Settecento. Attorno alla medesima piazza anticamente sorgeva il ghetto ebraico.\nAltri edifici di interesse storico.\nTra gli altri edifici di interesse storico possiamo annoverare il \"Palazzo Vescovile\", la cui edificazione inizi\u00f2 nella prima met\u00e0 del XV secolo e termin\u00f2 nel 1592, grazie al vescovo Francesco dei Conti di San Giorgio e Biandrate.\nNella adiacente via Verdi sorge l'antico \"Ospedale di Santa Maria Maggiore\", costruito anch'esso nel XV secolo e attualmente sede del \"Ricovero Ottolenghi\", al cui interno si trova un gruppo bronzeo dello scultore Arturo Martini.\nHa sede nel cinquecentesco ospedale cittadino di cui resta il triplice ordine dei loggiati.\n\"Palazzo Robellini\" \u00e8 costruito da Giovanni Antonio Robellini sul finire del 500, come \u00e8 testimoniato dall'importante colonnato, fu riplasmato nel XVIII secolo dai Dagna Sabina cui si deve lo scalone e gli ambienti aulici.\nAl suo interno oggi sono ospitati gli uffici dell'assessorato alla cultura e la sala mostre comunale.\nNelle cantine ha sede l'Enoteca Regionale. Palazzo Roberti, della fine del XVI secolo, con facciata ottocentesca su Piazza Addolorata.\nArchitetture militari.\nCastello dei Paleologi.\nIl castello dei Paleologi \u00e8 citato per la prima volta nel 1056; esso venne ricostruito nel XV secolo dal marchese di Monferrato Guglielmo VIII Paleologo.\nCon l'utilizzo della polvere da sparo divenne inadeguato dal punto di vista difensivo e fu pi\u00f9 volte danneggiato ed espugnato.\nTra i primi del XIX secolo e gli anni Ottanta del XX secolo ha svolto le funzioni di carcere giudiziario.\nParte del castello ospita il Museo Archeologico comunale che custodisce numerosi reperti, soprattutto di epoca romana rinvenuti nei dintorni della citt\u00e0.\n\u00c8 inserito nel sistema dei \"Castelli Aperti\" del Basso Piemonte.\nSiti archeologici.\nL'acquedotto romano.\nVisibili dal ponte Carlo Alberto sul fiume Bormida, sono i resti dell'acquedotto romano costituito da 15 pilastri e 4 archi.\nLa struttura, uno dei simboli della citt\u00e0, risale a epoca imperiale; la conduttura era originariamente lunga 13\u00a0km e attingeva l'acqua dal torrente Erro, nei pressi di Cartosio attraversando anche il territorio di Melazzo.\nSi tratta di una delle strutture di questo genere meglio conservate dell'Italia Settentrionale. Altre importanti testimonianze del periodo romano si trovano in citt\u00e0, ad esempio i resti della piscina del \"calidarium\" di un impianto termale.\nVasca romana.\nResti facenti parte di un vasto complesso termale risalente all'et\u00e0 imperiale, ritrovati presso l'attuale Corso Bagni nel 1913, durante la costruzione di nuovi portici accanto all'Hotel Nuove Terme.\nLa storia delle sorgenti termali.\nNel quartiere Bagni, sulla sponda destra della Bormida, si trovano altre sorgenti termali (Lago delle Sorgenti, formato da sette fonti a 45-55\u00a0\u00b0C; fontanino dell'Acqua Marcia, circa 20\u00a0\u00b0C). Qui, alla fine del Quattrocento, venne eretto uno stabilimento termale chiamato Antiche Terme, distrutto nel XVII secolo da una frana. L'attuale edificio, ricostruito nel 1687, fu ampliato nel XIX secolo con l'aggiunta di padiglioni e di un intero piano.\nNei pressi si trova lo stabilimento termale \u201cRegina\u201d ed una vastissima piscina natatoria costruita nel 1927.\nOrigine affine alle precedenti hanno le acque ipotermali scaturenti nel comune di Visone dal cosiddetto \"Fontanino di Visone\", nei pressi della stazione ferroviaria. Queste ultime subiscono subito per\u00f2 un notevole raffreddamento durante la risalita (temperatura: 21,8\u00a0\u00b0C) ed una forte commistione con acque sotterranee superficiali.\nL'altro stabilimento termale risale agli ultimi decenni del secolo XIX ed \u00e8 denominato \u201cNuove Terme\u201d: \u00e8 collocato ai margini del centro storico (sponda sinistra della Bormida), in Piazza Italia, dove dal 1\u00ba gennaio 2000 si trovano due fontane monumentali dette \"delle Ninfe\" e \"delle Ninfee\".\nDal 2009 la ex fontana delle ninfe, non pi\u00f9 attrezzata come tale, pur rimanendo invariata nella geometria si presenta come un'aiuola ricca di fiori e con all'interno olivi secolari.\nQuesto rinnovamento migliora dal punto di vista estetico e pratico l'atmosfera di Piazza Italia che ora risulta meno appesantita da gelidi marmi e pi\u00f9 aperta all'occhio del turista, proprio davanti all'entrata del \"Grand Hotel Nuove Terme\". Il bassorilievo in marmo di Carrara della fontana delle Ninfe, dopo la sua trasformazione in aiuola, \u00e8 stato ricollocato nel giardino del Castello dei Paleologi.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune erano . Di seguito sono riportati i gruppi pi\u00f9 consistenti:\nLa comunit\u00e0 ebraica di Acqui Terme.\nAcqui Terme fu sede, fino agli anni precedenti la Seconda guerra mondiale, di una fiorente comunit\u00e0 ebraica. A testimonianza della sua storia rimangono gli edifici del vecchio ghetto (ma non la sinagoga smantellata agli inizi del Novecento) e l'antico cimitero in via Romita.\nLingue e dialetti.\nAd Acqui Terme \u00e8 parlato un dialetto alto-monferrino della lingua piemontese.\nCultura.\nIl motto della citt\u00e0 \u00e8 \"Arte et Marte\", che pu\u00f2 essere tradotto \"Con l'ingegno e con la forza\".\nEventi.\nTra gli eventi pi\u00f9 importanti sono da segnalare il Premio Acqui Storia, premio letterario nato nel 1968, e la Biennale Internazionale per l'Incisione, appuntamento per l'arte incisoria di tutto il mondo.\nEconomia.\nArtigianato.\nDi rilievo la lavorazione del ferro battuto, finalizzata soprattutto alla produzione di mobili.\nInfrastrutture e trasporti.\nStrade.\nDa Acqui parte la strada provinciale 334 del Sassello (SP 334) (ex \"strada statale 334\"). La parte meridionale della cittadina \u00e8 attraversata dalla strada provinciale 30 di Val Bormida (SP 30) che collega Savona ad Alessandria e interseca all'interno del territorio comunale, in prossimit\u00e0 del Fiume Bormida la strada provinciale 456 del Turchino (SS 456) (ex \"strada statale 456\", conosciuta come \"Strada Asti Mare\") che collega Asti e Genova.\nFerrovie.\nDalla stazione di Acqui Terme si dipartono linee dirette ad Alessandria, Genova Brignole, San Giuseppe di Cairo,Asti.\nNella categorizzazione delle stazioni della RFI, Acqui Terme \u00e8 considerata stazione di categoria \"silver\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nAcqui Terme \u00e8 gemellata con:\nAltre informazioni amministrative.\nAcqui fu capoluogo di circondario e di mandamento dal 1859 fino alla soppressione di questi enti nel 1926. Nel 1929 inglob\u00f2 i comuni di Terzo e di Visone, resi nuovamente autonomi nel 1947.\nSport.\nAcqui Terme \u00e8 stata per due volte sede di arrivo e partenza di tappa del Giro d'Italia: nel 1937 e nel 1955.\nNel comune hanno sede la societ\u00e0 di calcio Acqui Calcio 1911 e l'ASD La Sorgente, mentre per il settori giovanili l'Acqui Football Club.\nAd Acqui \u00e8 presente una societ\u00e0 ciclistica, il Pedale Acquese.\nAd Acqui \u00e8 presente il team Pallavolo Acqui Terme la cui prima squadra disputa il campionato di serie B1 Femminile, squadra che disputa la categoria maggiore della provincia di Alessandria.\nSono presenti molte strutture sportive, come un campo da golf ed il centro polisportivo di Mombarone."}
{"id": "36003", "revid": "1516566", "url": "https://it.wikipedia.org/wiki?curid=36003", "title": "Albera Ligure", "text": "Albera Ligure (\"Albera\" in piemontese, \"Arb\u00eaa\" in ligure) \u00e8 un comune italiano di 296 abitanti della provincia di Alessandria in Piemonte, situato in val Borbera.\nGeografia fisica.\nSituato sulla riva destra del torrente Borbera che d\u00e0 il nome alla vallata, alle pendici nord-ovest del Monte Ebro () che \u00e8 la vetta pi\u00f9 elevata della Provincia di Alessandria. Il nucleo principale del comune \u00e8 diviso dal Borgo di San Martino dal torrente Albirola, un affluente del Borbera, che prende probabilmente il nome dal comune. Fanno parte della localit\u00e0 le frazioni: San Nazzaro, Astrata e Spinola, e si trovano lungo la provinciale che da Arquata Scrivia raggiunge Cabella Ligure. Le frazioni Santa Maria, Vend\u00e8rsi, Vigo, Figino e Volpara sono situate ad est, sparse sul territorio comunale che raggiunge i metri del monte Pana.\nStoria.\nLa storia del paese, cos\u00ec come la sua gastronomia si alterna tra Piemonte e Liguria. Le prime notizie del borgo, anche se probabilmente di origini \"Liguri Dectunine\",\nrisalgono al medioevo. Circa mille anni fa, attorno al IX secolo, nella frazione di Vend\u00e8rsi venne fondata, sulle vestigia di un insediamento romano un'abbazia benedettina, dove trovarono rifugio i contadini messi in fuga dalle invasioni barbariche. Con i beni dell'Abbazia, decaduta nel XIII secolo venne creato un feudo pontificio signorile ed un'immunit\u00e0 ecclesiastica con a capo un provosto sotto la diretta protezione papale. All'epoca della fondazione di Alessandria nel 1168 il comune di Albera venne menzionato tra quelli che aderirono alla lotta contro Federico Barbarossa. Verso la met\u00e0 del XV secolo, pass\u00f2 sotto la dominazione dei Feudi imperiali liguri ed amministrata da varie famiglie nobili genovesi e tortonesi, fra cui i Fieschi, Sauli e i Gambara, fino all'abolizione dei feudi imperiali nel luglio 1797. Solo nel 1861 venne ad essere compreso nella provincia di Alessandria.\nNel 1863 il comune di Albera assunse la nuova denominazione di \"Albera Ligure\".\nNel 1929 il paese fu aggregato al comune di Rocchetta Ligure ma riacquist\u00f2 l'indipendenza amministrativa dopo la seconda guerra mondiale, nel 1947.\nSimboli.\nLo stemma e il gonfalone del comune di Albera Ligure sono stati concessi con decreto del presidente della Repubblica dell'8 gennaio 1997. \nMonumenti e luoghi d'interesse.\nNella frazione di Vend\u00e8rsi si trova la \"chiesa dei Santi Matteo e Fortunato\" risalente al IX secolo La precedente abbazia si trovava invece a monte del paese, in localit\u00e0 denominata \"Pian dei Preti\", ancora oggi visibilmente interessata da movimenti franosi che all'epoca distrussero l'abbazia. Dell'importante abbazia di Vend\u00e8rsi rimane solo un coperchio di un sarcofago in granito, a sezione, con aggetti angolari, lungo 2 metri e largo , addossato al muro esterno della chiesa e forse utilizzato in et\u00e0 medievale come copertura della tomba di un alto prelato o di un benefattore.\nDell'antica pieve del capoluogo si conserva, addossato al lato sud della chiesa parrocchiale di San Giovanni Battista un porticato a due piani con volte a vela. Nella sacrestia, la parte pi\u00f9 antica del complesso, vi sono volte affrescate con stemmi pontifici e motivi floreali. Nella frazione Figino si possono osservare i resti di una torre antica, forse un osservatorio per segnalare agli abitanti del tempo l'avvicinarsi dei Saraceni provenienti dalla Liguria e dal mare.\nSociet\u00e0.\nEtnie e minoranze straniere.\nNel paese secondo il censimento ISTAT al 31 dicembre 2007 vivevano nel paese 5 stranieri.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antiche. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste. Il dialetto parlato nel paese \u00e8 un tipo di ligure di transizione fra il genovese e il dialetto della bassa valle, anch'esso di origine ligure.\nEventi.\nLa manifestazione pi\u00f9 importante \u00e8 la \"Festa del Pane\" in localit\u00e0 Molino di Santamaria, il cui forno, fin dal 1700, ha prodotto prelilibate forme di pane grazie alla forza di un mulino ad acqua. La festa \u00e8 organizzata dal Comune e dalla Comunit\u00e0 Montana Val Borbera e ha luogo La domenica successiva a Ferragosto. Patrono del paese \u00e8 San Giovanni Battista la cui ricorrenza cade il 24 giugno.\nEconomia.\nAd Albera ligure negli ultimi anni si sta profilando un turismo silenzioso e discreto per famiglie e amanti della natura e della pace, ma l'attivit\u00e0 principale resta l'agricoltura. Ancora oggi si coltivano cereali, legumi, patate, e foraggi. Importante \u00e8 l'allevamento, soprattutto degli ovini. La migrazione verso il genovesato e la pianura negli anni passati \u00e8 sempre stata intensa, e negli ultimi cinquant'anni ha letteralmente spopolato diversi comuni e frazioni della valle.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36005", "revid": "124858656", "url": "https://it.wikipedia.org/wiki?curid=36005", "title": "Alfiano Natta", "text": "Alfiano Natta (\"Alfian\" in piemontese) \u00e8 un comune italiano di 739 abitanti della provincia di Alessandria in Piemonte.\nGeografia fisica.\nSituato al confine con la provincia di Asti, in Val Versa, una delle zone pi\u00f9 belle del Monferrato casalese, Alfiano Natta si trova all'estremo nord-ovest della provincia di Alessandria a circa 43\u00a0km dal capoluogo, in una posizione panoramica sul versante meridionale della collina di Montebaldo.\nIl territorio del comune comprende anche le frazioni di Borghi, Casarello, Sanico, Cardona e parte di Casa Paletti, mentre a nord \u00e8 occupato dal bacino del torrente Stura e confina per un certo tratto con l'astigiano Moncalvo.\nOrigini del nome.\n\"Alfiano\" deriva dal prediale gentilizio \"Alfius\", mentre la seconda parte del nome attuale deriva dalla famiglia Natta che ebbe in feudo la localit\u00e0.\nStoria.\nAlfiano fu il feudo appartenuto ad una ricca famiglia nobiliare astigiana. Il borgo, in un primo tempo dominio dei Marchesi del Monferrato fu da questi concesso ad alcune famiglie, tra i quali i Natta dal 1531 fino al secolo scorso. Sul colle sopra l'antico borgo si trovano ancora le antiche rovine del castello.\nSimboli.\nLo stemma del comune di Alfiano Natta \u00e8 stato riconosciuto con decreto del capo del governo del 7 aprile 1937.\nLo stemma \u00e8 un'alterazione dell'arme \ndei marchesi Natta (\"d'argento, a tre fasce di rosso, alla quercia da sughero di verde, di sei rami, ghiandifera di porpora, attraversante\").\nSociet\u00e0.\nEvoluzione demografica.\nIn cento anni la popolazione residente si \u00e8 ridotta \"ad un terzo\" di quella presente nell'anno 1911.\nEconomia.\nAlla fine del secolo scorso nel paese era diffusa l'attivit\u00e0 di tessitura del cotone e della canapa, oltre che l'estrazione di ghiaia dalle cave (oggi in disuso) situate sulle colline a Nord del paese, una delle quali, presso la frazione Cardona, \u00e8 in via di parziale riqualificazione come area attrezzata. Attualmente le principali risorse del borgo sono l'agricoltura e in particolare la viticoltura. Le vigne coprono buona parte delle colline della Val Versa e della Valle Cerrina e la produzione di vino \u00e8 una voce molto importante per la locale economia. Si coltivano anche foraggi, ortaggi, frutta e cereali.\nIl comune ospita anche delle sorgenti di acqua solfo-salso-iodiche in localit\u00e0 Tr\u00f2glio e Are. Le loro benefiche propriet\u00e0 sono ora insidiate dall'inquinamento.\nCultura.\nBiblioteche\n\u00c8 presente la biblioteca civica fondata nel 1974 con un patrimonio librario composto da circa 1500 volumi ed opuscoli.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nLa fermata di Tonco-Alfiano \u00e8 posta lungo la ferrovia Castagnole-Asti-Mortara, il cui traffico \u00e8 sospeso dal 2012."}
{"id": "36006", "revid": "848247", "url": "https://it.wikipedia.org/wiki?curid=36006", "title": "Alice Bel Colle", "text": "Alice Bel Colle ([\u00e0-li-ce]; \"\u00c0les Bel C\u00f2l\" o \"\u00d2ls\" in piemontese) \u00e8 un comune italiano di 739 abitanti della provincia di Alessandria, in Piemonte. Il suo patrono \u00e8 San Giovanni Battista.\nGeografia fisica.\nA circa 5,8 chilometri (in linea d'aria) da Acqui Terme, in una posizione panoramica tra vasti vigneti, troviamo Alice Bel Colle sul versante orientale della valle del Rio Medrio, affluente sinistro del fiume Bormida. Sul fondovalle \u00e8 situato Alice Bel Colle Stazione, sulla statale del Turchino, poco distante dallo sbocco della galleria ferroviaria che attraversa il contrafforte tra le valli Belbo e Bormida.\nStoria.\nIl borgo fu possedimento dei conti di Acquesana fino al 1070, pass\u00f2 in parte sotto la dominazione dei marchesi di Occimiano che ne cedettero i diritti ad Alessandria, ed in parte ai Marchesi del Monferrato i quali per\u00f2 estesero nel 1278 il loro dominio sull'intero feudo. Con la morte di Giangiorgio Paleologo nel 1533, l'ultimo della dinastia monferrina, il paese divenne, grazie alla mediazione dell'imperatore Carlo V, possesso dei Gonzaga di Mantova. Nel 1708, infine, il borgo fu sottomesso al dominio dei Savoia.\nSimboli.\nLo stemma e il gonfalone del comune di Alice Bel Colle sono stati concessi con il decreto del presidente della Repubblica del \n29 marzo 1995.\nSociet\u00e0.\nFeste patronali.\nIl 15 agosto nel borgo superiore si tiene la festa della Madonna Assunta, mentre nel Borgo Stazione l'8 settembre si tiene la festa della Nativit\u00e0 di Maria. Il 24 giugno festa patronale di S.Giovanni Battista.\nEconomia.\nL'economia \u00e8 principalmente agricola, ad eccezione di due piccole officine per attrezzi agricoli e meccanici di precisione, oltre a qualche laboratorio artigiano. La viticoltura con un'ottima produzione di moscato, barbera, brachetto, spumante e dolcetto \u00e8 la principale attivit\u00e0 agricola. \nSono due le cantine sociali ed altrettante le aziende per la produzione di vini e grappe. Discreta \u00e8 la produzione di cereali e foraggi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nStrade.\nIl comune \u00e8 raggiungibile attraverso la Strada Provinciale 456 del Turchino (ex SS456) che attraversa le frazioni \"Borgo Stazione\", \"Borgo Vignale\" e \"Vallerana\".\nFerrovie.\nAlice Bel Colle \u00e8 dotata di una stazione ferroviaria di categoria \"bronze\", denominata \"Alice Bel Colle\", posta sulla linea ferroviaria Asti-Genova nella tratta \"Asti-Acqui Terme\", localizzata nella frazione \"Borgo Stazione\"."}
{"id": "36007", "revid": "322321", "url": "https://it.wikipedia.org/wiki?curid=36007", "title": "Alluvioni Cambi\u00f2", "text": "Alluvioni Cambi\u00f2 (\"I Livi\u00f2n\" o \"I Livi\u00f2\" in dialetto lomellino e dialetto tortonese) \u00e8 stato un comune italiano di 915 abitanti della provincia di Alessandria, nel Tortonese, in Piemonte. Il 1\u00ba gennaio 2018 si \u00e8 fuso con Piovera per formare il nuovo comune di Alluvioni Piovera.\nGeografia fisica.\nAlluvioni Cambi\u00f2 \u00e8 situata nel mezzo della pianura padana a 15\u00a0km a nord-est di Alessandria, presso la confluenza del Tanaro nel Po, che in questo tratto segna il confine con la Lomellina. Non si trova lontano dal torrente Scrivia e la vicinanza di tre corsi d'acqua ha causato nel corso dei decenni numerose alluvioni. Il centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore.\nStoria.\nIl Po \u00e8 sempre stato un fattore determinante nella storia dell'area, soggetta a frequenti alluvioni da parte del fiume che un tempo scorreva pi\u00f9 a sud rispetto al suo corso attuale. Cambi\u00f2 era infatti parte della Lomellina, territorio pavese dal 1164, edificata sull'antico villaggio di Sparvara, gradualmente abbandonato sin dal basso medioevo, in concomitanza con la costruzione della vicina Borgo Franco, e sommersa da diverse alluvioni fra il XV secolo e il XVIII secolo, e in seguito parte del comune di Cambi\u00f2 e Sparvara.\nNel XIX secolo Cambi\u00f2 sub\u00ec una parziale distruzione da parte del Po, che costrinse a spostare l'abitato pi\u00f9 a nord; il paese prese quindi il nome di Cambi\u00f2 Nuovo, e nel 1867 il comune fu soppresso e unito a Gambarana, nella nuova provincia di Pavia, attuale Lombardia.\nLa zona del comune di Cambi\u00f2 che era col tempo rimasta a sud del Po fu staccata e costitu\u00ec una frazione del comune di Bassignana nel 1800. La frazione fu poi eretta in comune a s\u00e9, con il nome di Alluvioni Cambi\u00f2, nel 1819.\n&lt;br&gt;Le alluvioni sono ricorrenti nella storia del borgo e spesso hanno raso al suolo interi abitati e per questo il paese non possiede monumenti molto antichi. Di qualche rilievo \u00e8 la chiesa di San Carlo, risalente al 1850.\nNell'autunno del 2017 si tenne un referendum per decidere sull'unione con il comune limitrofo di Piovera. Dopo l'esito positivo, i due comuni si fusero nel nuovo comune di Alluvioni Piovera il 1\u00ba gennaio 2018.\nSimboli.\nIl comune di Alluvioni Cambi\u00f2 aveva adottato uno stemma \"di azzurro, alla ruota di timone d'oro\". Lo scudo era timbrato da un elmo per indicare che anticamente si trattava di un borgo fortificato; l'azzurro del campo ed il timone alludevano all'antico porto fluviale di Sparvara.\nEconomia.\nL'abbondanza d'acqua \u00e8 anche un elemento determinante per l'irrigazione dei campi, dei numerosi orti della zona che sono specializzati nella produzione di cipolle, peperoni, piselli, spinaci, zucchine e sedani. Nella zona, come in tutta la Pianura Padana \u00e8 diffusa la coltivazione di cereali e foraggio. Essendo il paese di piccole dimensioni l'industria \u00e8 poco presente, ma sono comunque attive tre fabbriche per la lavorazione del legno e una per le materie plastiche.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nAlluvioni Cambi\u00f2 \u00e8 gemellata con:"}
{"id": "36008", "revid": "125842474", "url": "https://it.wikipedia.org/wiki?curid=36008", "title": "Altavilla Monferrato", "text": "Altavilla Monferrato (\"Altavila\" o \"Autavila\" in piemontese) \u00e8 un comune italiano di 425 abitanti della provincia di Alessandria, in Piemonte. Situato al confine tra le province di Alessandria ed Asti, \u00e8 per un tratto abbastanza lungo confina con l'Astigiano. Fu centro agricolo del basso Monferrato, territorio che ebbe come capitale Casale Monferrato e come centri principali Acqui Terme e Ovada. Il paese domina a nord la valle del torrente Grana. Dall'altra parte della valle, sulla dorsale che digrada verso sud-est si trova a 205 m s.l.m. la frazione Franchini.\nIl patrono di Altavilla Monferrato \u00e8 san Giulio d'Orta, la cui ricorrenza viene celebrata il 31 gennaio.\nIl patrono della frazione Franchini \u00e8 san Defendente che si celebra il 2 gennaio.\nStoria.\nIl territorio del comune fu concesso in feudo nel 1026 all'Abbazia della Novalesa, dall'imperatore Corrado II e fu fra i paesi che si schierarono nel 1320 con Teodoro I del Monferrato che lo comprese nei suoi domini cingendolo di mura ed edificando un castello. Di questo antico maniero rimangono solo alcuni ruderi, oggi inglobati in un palazzo residenziale edificato in epoca pi\u00f9 recente.\nIl borgo passo nel 1708 pass\u00f2 sotto il dominio di casa Savoia. Altavilla diede i natali nel 1773 a Luigi Montiglio di Villanova che fu presidente del senato piemontese.\nSimboli.\nIl comune si identifica con lo stemma raffigurante il casato dei Marchesi Bellone. In uso dal 1861, si pu\u00f2 blasonare: \"d'argento, alla cornice quadrilobata confinante piena d\u2019oro, a quattro pali di rosso, alla fascia pure d'argento, attraversante sul tutto\".\nEconomia.\nL'economia del paese \u00e8 prettamente agricola e le risorse principali provengono dai vitigni che producono rinomati vini, dai cereali, dagli ortaggi, dal foraggio e dall'allevamento del bestiame, praticato in misura sempre pi\u00f9 ridotta. Altavilla vanta gli stabilimenti di due delle distillerie pi\u00f9 antiche d'Italia: l'Antica distilleria di Altavilla, situata in localit\u00e0 Cittadella, e Mazzetti di Altavilla nel paese. \nNella stessa localit\u00e0 Cittadella, presso la distilleria omonima, si pu\u00f2 visitare il \"Museo della grappa\".\nSempre in localit\u00e0 Cittadella si trova il deposito della ARFEA autoservizi, che occupa le strutture di inizio secolo del deposito del vecchio tram a vapore le cui linee ferrate da Altavilla raggiungevano Casale Monferrato, Asti e Alessandria. Negli spazi del deposito ha sede dal 1998 il \"Museo dei tramways a vapore ed elettrici\", che conserva alcuni esemplari di carrozze e locomotive a vapore.\nInfrastrutture e trasporti.\nTra la fine dell'Ottocento e il 1935 Altavilla fu un importante nodo per le tramvie Astesi Monferrine: da Altavilla partivano infatti le linee tramviarie per Alessandria, Asti e Casale Monferrato.\nAttualmente \u00e8 servita unicamente dal servizio di autocorriere ARFEA.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36009", "revid": "367445", "url": "https://it.wikipedia.org/wiki?curid=36009", "title": "Alzano Scrivia", "text": "Alzano Scrivia (\"Alsan\" in dialetto tortonese) \u00e8 un comune italiano di 366 abitanti della provincia di Alessandria, in Piemonte.\nGeografia fisica.\nSituato poco a monte della confluenza tra il Po e lo Scrivia, il comune si trova ai confini tra il tortonese e la Lomellina, a circa 35\u00a0km da Alessandria. Antico centro agricolo \u00e8 situato nella pianura alluvionale.\nCon il comune di Calvignasco (Milano), pu\u00f2 essere considerato il comune pi\u00f9 pianeggiante d'Italia, essendo il dislivello massimo del territorio comunale pari a 1 m s.l.m.\nStoria.\nIl borgo si chiam\u00f2 semplicemente Alzano fino al 1925. La famiglia dei Torti da cui prende il nome il paese vicino aveva ad Alzano un \"Castello fortificato\", sorgeva nei pressi della cinquecentesca Parrocchiale, dedicata alla Madonna, fu assediato e conquistato dagli spagnoli alla met\u00e0 del XVIII secolo. Del maniero non ne rimane pi\u00f9 traccia: venne completamente abbattuto nel 1824.\nNel passato anche recente le piene dei fiumi hanno pi\u00f9 volte modificato la natura dei luoghi. Nei nomi dei comuni della zona ricorre spesso questo legame, spesso conflittuale con l'acqua; da Guazzora, la latina \"Guadatorium\", ad Alluvioni Cambi\u00f2, che nel toponimo riassume la storia del borgo ricostruito dopo un'inondazione, a Isola Sant'Antonio, oggi situato sulla terraferma, ma nata intorno alla met\u00e0 del Cinquecento in mezzo alle lanche del Po. Dal 1928 al 1946 fu unito alla vicina Molino dei Torti in un unico comune chiamato Molino Alzano.\nEconomia.\nIn cambio l'abbondanza di acque rende il terreno fertile. Alzano produce cereali e foraggi per l'allevamento del bestiame, ma anche pregiati ortaggi e frutta. Alzano celebra la festa patronale in occasione della Nativit\u00e0 di Maria, la quarta domenica di settembre. Il luned\u00ec successivo si svolge la tradizionale fiera del bestiame e delle merci.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36010", "revid": "1226", "url": "https://it.wikipedia.org/wiki?curid=36010", "title": "Fantascienza (cinema)", "text": ""}
{"id": "36011", "revid": "1226", "url": "https://it.wikipedia.org/wiki?curid=36011", "title": "Cinema di Fantascienza", "text": ""}
{"id": "36015", "revid": "1516566", "url": "https://it.wikipedia.org/wiki?curid=36015", "title": "Balzola", "text": "Balzola (\"B\u00e0ussla\" in piemontese) \u00e8 un comune italiano di abitanti della provincia di Alessandria in Piemonte. Al confine tra le provincie di Alessandria e Vercelli, alla sinistra del fiume Po, sorge Balzola sviluppatosi all'incrocio di alcune strade secondarie.\nIl territorio comunale \u00e8 intersecato da una fitta rete di roggie: qui l'acqua \u00e8 elemento fondamentale pi\u00f9 che altrove in quanto la coltura prevalente \u00e8 quella del riso.\nL'etimologia del nome sembra derivare da un cambiamento morfologico del territorio creato dall'erosione delle rive del Po e va ricollegata al termine latino \"balteum\", il cui significato \u00e8 \"balzo\" e al suo diminutivo \"balteola\".\nStoria.\nA testimonianza dell'origine romana con il nome di Carbantia, si sono susseguiti numerosi ritrovamenti di tombe, vasellame, tratti di pavimentazione stradale, mentre il ricordo dei secoli successivi \u00e8 affidato anche ai monumenti storici di pregio.\nIl paese fu concesso da Ottone III alla Abbazia della Novalesa, da cui pass\u00f2 a Vercelli, facendo parte del sistema foraneo difensivo della citt\u00e0. Sottomesso alla giurisdizione dei Marchesi del Monferrato, venne di volta in volta concesso a diversi feudatari, tra i quali i conti di Biandrate\nNel 1615 Balzola venne devastata e incendiata dalle truppe di Carlo Emanuele I di Savoia, per impedire agli spagnoli di insediarsi in un centro ritenuto strategico. Durante la Seconda guerra di Indipendenza, nel maggio 1859, fu teatro di un aspro combattimento con gli Austriaci.\nEconomia.\nDalle risaie deriva anche la principale risorsa economica del paese e alla lavorazione di questo prodotto sono indirizzate alcune attivit\u00e0 industriali sorte in zona. La produzione dei foraggi alimenta invece l'allevamento del bestiame. La maggior parte degli abitanti dei Balzola che ha lasciato i campi per l'industria, trova occupazione nelle aziende dei vicini centri di Morano sul Po e di Casale Monferrato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36016", "revid": "125981835", "url": "https://it.wikipedia.org/wiki?curid=36016", "title": "Bassignana", "text": "Bassignana (\"Bassignan-a\" in piemontese standard, \"Bassgnan-na\" in dialetto alessandrino) \u00e8 un comune italiano di abitanti della provincia di Alessandria in Piemonte. Si tratta di un borgo situato alla confluenza del Po con il Tanaro. Si trova a 19 chilometri da Alessandria, al confine con la Lombardia. Sorge su una penisola, una lieve altura, formata dalla confluenza tra il Tanaro ed il Po. A nord-ovest del paese, sulla sponda destra del Po si trova la frazione Mugarone, mentre Fiondi si trova a sud-ovest del paese, al confine comunale. A Bassignana fino a pochi decenni or sono faceva capo un traghetto, che attraversava il Tanaro. Nel 1961 \u00e8 stato sostituito da un ponte. Il Po, che in questa localit\u00e0 scorre circondato da fitti boschi, \u00e8 suddiviso in numerosi canali, nei quali qualcuno pare cerchi pagliuzze d'oro, che si dice sia possibile trovare. L'abitato di Bassignana \u00e8 attraversato dal 45\u00ba parallelo.\nStoria.\nI primi abitanti.\nI primi abitanti di cui si hanno notizie appartenevano alla trib\u00f9 ligure dei Marici: questi avevano scavalcato l'Appennino nell'era postglaciale e si erano stanziati a sud del Po, nella zona compresa fra Stradella e Casale Monferrato. Tale popolazione era strettamente legata a quella dei Levi, stanziata pi\u00f9 a nord: ai Levi e ai Marici \u00e8 attribuita la fondazione di Pavia. Nella zona esistono alcune tracce toponomastiche di quel periodo: Bosco Marengo deriva da \"Lucus Maricum\" e Pietra Marazzi da \"Petra Maricorum\" o \"Mariciorum\".\nI Celti.\nNel VI secolo a.C. la Pianura Padana fu occupata da popolazioni celtiche provenienti da nord e verosimilmente anche Bassignana ebbe contatti e compenetrazioni con queste genti. Se ne trova traccia in alcune espressioni dialettali di chiara origine celtica: \"brik\" che significa collina e \"tarfin\u00e0\" che significa lampeggiare.\nI Romani.\nNel 222 a.C. i comandanti romani Marco Claudio Marcello e Gneo Cornelio Scipione conquistarono l'intera zona, conquista consolidata con la sconfitta dei Liguri nel 166 a.C. sotto il consolato di Gaio Sulpicio Gallo. In quell'epoca nacque il toponimo del comune, che deriva dalla famiglia romana cui fu attribuito il possesso del territorio, la \"gens Bassinia\".\nLe incursioni barbariche.\nDopo la caduta dell'Impero romano d'Occidente e le varie incursioni barbariche, Bassignana fu dapprima sottoposta al dominio dei Longobardi quindi a quello dei Franchi. Il 22 novembre 996, tramite un diploma imperiale, per concessione dell'imperatore Ottone I, il borgo pass\u00f2 al vescovo di Pavia, giurisdizione relativa alla Pieve (\"plebs\") e ai suoi annessi. Successivamente pass\u00f2 ai conti di Stazzona, in seguito ai vescovi di Tortona. Infine nel 1191 fu sottoposta al comune di Alessandria.\nPer lungo tempo, dal 1290 al 1428, anno in cui si estinse la dinastia, Bassignana fu feudo dei Beccaria, per poi passare, fino al XVIII secolo in mano ad altre famiglie nobili, alle quale fu di volta in volta donato dai Savoia, dagli Sforza e dai francesi.\nLa sua posizione di confine l'ha resa teatro di numerose battaglie. Qui nel 1206 fu stipulata la tregua tra Alessandria, Asti e Pavia.\nAgli inizi del XIII secolo la zona venne sottoposta, sempre per volere imperiale, alla giurisdizione del marchese Pallavicino, gi\u00e0 podest\u00e0 di Alessandria.\nIl Rinascimento.\nIl 6 luglio 1322 Marco Visconti vi sconfisse le milizie guelfe capitanate dal comandante Raimondo di Cardona.\nAttorno all'anno 1350 pass\u00f2 sotto il dominio del Ducato di Milano, mentre nel 1371 venne conclusa la pace tra i Marchesi di Monferrato e i Visconti. Vari signori feudali si avvicendarono (Beccaria, Della Sala, Bellingeri) sino a che, agli inizi del XVI secolo, gli Sforza nominarono Giasone del Majno, giureconsulto di Pavia, feudatario di Bassignana e Borgofranco. Nei secoli XVI e XVII sub\u00ec con alterne vicende il dominio dei Francesi e degli Spagnoli e nel 1707 tutta la zona fu conquistata da Vittorio Amedeo II di Savoia; il possesso dei Savoia venne confermato dal trattato di Utrecht (1713) e da allora Bassignana segu\u00ec le sorti della Casa Savoia sino alla costituzione del regno d'Italia.\nLe guerre di successione.\nA Bassignana, durante la guerra di successione austriaca, il 27 settembre del 1745 si combatt\u00e9 una battaglia tra l'esercito franco-spagnolo, comandato dal maresciallo Maillebois, e quello austriaco-piemontese comandato dal generale Schullembourg e da Carlo Emanuele III di Savoia. La vittoria arrise alle truppe franco-spagnole che dilagarono nella Pianura Padana.\nIl 12 maggio 1799, in un ulteriore scontro tra le truppe francesi comandate dal conte Claude Matthieu Gardane e le truppe austriaco-russe al comando dei generali Rosemberg e Zubakoff, si ebbe la vittoria dei Francesi e il generale Zubakoff rimase ucciso.\nNel 1855 furono numerosi i bassignanesi che si arruolarono nell'esercito piemontese per la guerra di Crimea.\nNel 1859, durante la seconda guerra di indipendenza, Bassignana accolse l'esercito franco - piemontese di Napoleone III e Vittorio Emanuele II per operazioni belliche contro l'esercito austriaco. Nel maggio 1859 il quartier generale dell'esercito piemontese era di stanza a San Salvatore Monferrato e buona parte dell'esercito era dislocato lungo la riva del Po, tra Casale Monferrato e Bassignana, ove era stanziata la 3\u00aa Divisione; sulla sponda opposta era attestato il corpo d'armata austriaco al comando del generale Ferencz Gyulai. Il quattro maggio la 3\u00aa Divisione piemontese respinse un tentativo degli austriaci di attraversare il Po. Poche settimane dopo questi eventi fu combattuta la battaglia di Magenta (4 giugno 1859) e firmato l'armistizio di Villafranca.\nSimboli.\nLo stemma e il gonfalone del comune di Bassignana sono stati concessi con il regio decreto del 2 marzo 1931.\nLuoghi di interesse pubblico.\nVi sono i resti di un Castello Sforzesco, forse preceduto da pi\u00f9 antichi impianti di fortificazione, relativi ad un \"castrum\" di epoca longobarda. Una lapide marmorea rappresentante il biscione del Ducato di Milano, fu qui ritrovata e conservata in un cortile del Municipio.\nNel locale cimitero, nell'angolo sud-est, si trova una chiesa rurale romanica, la Pieve di San Giovanni Battista risalente al X secolo, recentemente restaurata. L'abside presenta, ancor ben visibili, affreschi bizantini con figure di santi, risalenti al XII secolo. Vicino sono stati rinvenuti resti di un'antica casa del XV secolo, con belle finestre in cotto.\nLe fortificazioni che circondavano il paese vennero smantellate nel 1691 e demolite completamente nel 1745.\nLa Parrocchiale di Santo Stefano Protomartire \u00e8 stata consacrata nel 1837.\nNel centro del paese \u00e8 stato edificato nell'Ottocento un tempio valdo-metodista, in quanto gli abitanti di Bassignana, per un certo periodo di tempo, si trovarono in completo disaccordo con il parroco e quindi decisero di abbracciare il Metodismo.\nEconomia.\nL'economia del paese si basa fondamentalmente sull'agricoltura (cereali, foraggio, allevamento bovini) e su piccole aziende artigianali (calzature ed oreficeria). Lo sfruttamento del bosco ceduo e l'estrazione di sabbia e ghiaia dal fiume rappresentano ancora una delle principali e tradizionali risorse dell'economia. Vi si sono aggiunte negli ultimi decenni l'industria manifatturiera, i calzaturifici, le fabbriche di laterizi e di materiali per l'edilizia. Questo non \u00e8 bastato a trattenere la fuga dei giovani in cerca di lavoro verso Alessandria e presso le imprese artigiane di Valenza.\nIl fenomeno migratorio verso gli Stati Uniti e l'Argentina.\nTra la fine del XIX secolo e gli inizi del XX si registr\u00f2 un forte flusso migratorio verso Stati Uniti e Argentina.\nLa festa patronale.\nLa festa patronale si celebra la domenica successiva alla Madonna del Carmine, il 16 luglio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1929, nell'ambito delle fusioni fasciste, inglob\u00f2 i territori del soppresso comune di Rivarone, che riacquister\u00e0 la propria autonomia nel 1948. Dal 1859 fu capoluogo mandamentale e parte del circondario di Alessandria, fino alla soppressione degli enti circondariali e mandamentali nel 1927.\nSport.\nHa sede nel comune la societ\u00e0 di calcio l\"A.S.D. Davide Arata\", militante in 3\u00aa Categoria. \u00c8 nata nel 1964, viene rifondata nel 2014 e nel 2020. Ha militato anche in Promozione. Prima si chiamava \"A.C.D. Arnuzzese Bassignana\" e \"A.S.D Bassignana\" \u00e8 considerata la squadra pi\u00f9 scarsa d'Italia.\nCuriosit\u00e0.\nIl centro abitato \u00e8 attraversato dal 45\u00ba parallelo, la linea equidistante fra il Polo nord e l'Equatore."}
{"id": "36017", "revid": "1543377", "url": "https://it.wikipedia.org/wiki?curid=36017", "title": "Belforte Monferrato", "text": "Belforte Monferrato (\"Berforte\" in ligure, \"Balf\u00f3rte\" [bal'fort\u025b] secondo la pronuncia autoctona) \u00e8 un comune italiano di 503 abitanti della provincia di Alessandria, in Piemonte.\nGeografia fisica.\nTerritorio.\nIl paese \u00e8 situato sulle estreme propaggini collinari dell'Appennino Ligure, sull'estremit\u00e0 destra della valle del torrente Stura al confine con la Liguria.\nIl comune ha le caratteristiche che maggiormente qualificano l'alto Monferrato: una zona boschiva ancora intatta che fiancheggia la sponda destra dello Stura con piccoli centri urbani; una zona collinare di vigneti pregiati, nella quale si colloca il paese, disteso su un contrafforte ai piedi del castello, residenza patrizia; nell'ultima e ampia ansa del torrente \u00e8 presente una fertile pianura ricca di fonti.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio (PC) attraverso il controllo dell'abbazia di San Salvatore di Giusvalla e che dipendeva quindi in ultima istanza dalla Santa Sede, assieme ai tanti possedimenti, il territorio era inserito nel grande feudo reale ed imperiale monastico.\nConserva ancora la topografia medioevale, traendo origine da un primitivo nucleo cristiano aggregatosi nelle adiacenze di un monastero di epoca lontana, fondato da monaci di Bobbio. Il monastero si trovava in una localit\u00e0 chiamata \"del Faldellino\", tra la statale del Turchino e la sponda sinistra del torrente Stura. La comunit\u00e0 laica si dovette insediare invece sulla sponda destra del torrente, nella sottostante pianura, nell'attuale zona di \"San Colombano\", ove fu eretta una cappella che, nonostante le numerose ristrutturazioni, si riconosce ancora di epoca alto-medioevale.\nUn primo centro abitato sorse con il nome di \"Bellum Fortium\" nel X secolo con lo spostamento della popolazione dal fondovalle, per occupare la zona del Castello. Successivamente, per motivi di sicurezza la popolazione abbandon\u00f2 il fondovalle e la Chiesa di San Colombano serv\u00ec solo come cimitero. Parte degli abitanti si stabil\u00ec sulla collina, nei pressi di costruzioni di difensive, ove attualmente \u00e8 presente l'oratorio.\nDopo l'assalto e la distruzione dell'abbazia di Giusvalla ad opera dei Saraceni e le continue scorrerie sul territorio, dopo pochi anni tali episodi convinsero Anselmo, figlio del marchese Aleramo, ad erigere la nuova abbazia di San Quintino di Spigno Monferrato, come forma di contrasto alle scorrerie e difesa dei pellegrini e delle vie commerciali.\nNel 934, i re borgognoni d'Italia Ugo di Provenza e Lotario II, concessero questi fondi ad Aleramo del Monferrato. La concessione fu confermata nel 967 da Ottone I. In quell'epoca nei documenti ufficiali appare spesso il nome \"Bellum Fortium\" (Belforte), nome che richiama la fortificazione difensiva d questa vallata appenninica.\nDopo diverse vicende, in cui si inser\u00ec anche la Repubblica di Genova interessata ai transiti verso la Pianura Padana, Belforte Monferrato pass\u00f2 sotto il dominio dei Malaspina di Cremolino. Nel 1328, la zona ed il castello passa sotto gli Spinola di Genova. Nel 1539, muore Giambattista Spinola, ed il territorio passa ai Grimaldi fino al 1652, quando subentra come marchese Patrizio Cattaneo della Volta. I Cattaneo della Volta saranno gli ultimi signori di Belforte. il territorio pass\u00f2 sotto i Savoia fino all'unit\u00e0 d'Italia.\nNel 1863 il comune di Belforte assunse la nuova denominazione di \"Belforte Monferrato\".\nDal 1927 al 1947 Belforte venne accorpato al comune di Tagliolo Monferrato.\nSimboli.\nLo stemma del comune di Belforte Monferrato, \u00e8 stato concesso con il decreto del Presidente della Repubblica del 4 ottobre 1955.\nLe fasce d'azzurro derivano dal blasone dei marchesi Cattaneo della Volta di Belforte.\nMonumenti e luoghi d'interesse.\nIl castello di Belforte.\nIl castello di Belforte, venne edificato tra il '400 e il '600 attorno alla massiccia ed alta torre a pianta quadrata, fatta erigere dalla Repubblica Genovese, attorno al 1100, per il controllo del confine con il Monferrato ed a difesa di una delle strade altomedievali, che da Genova via Capanne di Marcarolo, scendeva a Ovada e proseguiva verso Acqui Terme.\nNei pressi nel sito dove originariamente esisteva sia il monastero di San Colombano del Faldellino, fondato da un abate dell'abbazia di San Colombano di Bobbio, che la chiesa di San Benedetto (sec. VII), ancora esistente, venne a costitu\u00ecrsi il primo borgo, la localit\u00e0 Pastori, residenza dei feudatari che si sono succeduti nal possesso del feudo: Obertenghi, Malaspina, Spinola, Grimaldi, Cattaneo della Volta.\nLa parrocchia della Nativit\u00e0 di Maria Vergine e San Colombano.\nLa parrocchia della Nativit\u00e0 di Maria Vergine e San Colombano, edificata alla fine del XV secolo, conserva sul campanile una statua dorata della Madonna e all'interno una tela raffigurante la \"Crocifissione\", attribuita alla scuola del pittore Domenico Fiasella.\nAltri luoghi di interesse storico.\nTra i luoghi di minore interesse storico troviamo l'antica pieve di San Colombano, situata presso il cimitero e l'oratorio di San Rocco, sede della confraternita della Santissima Annunziata, che si caratterizza per una interessante meridiana.\nEconomia.\nL'economia poggia principalmente sull'agricoltura, in particolare la viticoltura, con pregiate uve, un grappolo d'uva spicca nello stemma del paese e su piccole industrie e laboratori artigiani.\nI monaci, oltre che sapienti custodi di cultura, hanno saputo raccogliere le genti disperse, insegnando una razionale utilizzazione del territorio, indirizzando le genti sulle risorse locali indirizzandole nella coltivazioni adatte all'ambiente. Si deve all'iniziativa dei monaci di San Colombano se a Belforte si sono sviluppati i vigneti, conquistando priorit\u00e0 e meriti nella tradizione vitivinicola.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nBibliografia.\nAA.VV - Il Piemonte paese per paese - Ed. Bonechi, 1993 - Firenze"}
{"id": "36019", "revid": "848247", "url": "https://it.wikipedia.org/wiki?curid=36019", "title": "Bistagno", "text": "Bistagno (\"Bistagn\" in piemontese) \u00e8 un comune italiano di 1.850 abitanti della provincia di Alessandria, in Piemonte.\nOrigini del nome.\nNonostante l'etimologia pi\u00f9 comune del toponimo sia connessa con la confluenza di due 'rami' del fiume \"Bormida\" (la \"Bormida\" di Spigno e la \"Bormida\" di Millesimo) nel territorio di \"Bistagno\" (\"Bistagno\" &lt; \"bi + stagno\", dove 'stagno' non indicherebbe solo uno specchio di acqua ferma, ma sarebbe connesso con la radice \"*agn-\" &gt; Latino \"amnis\", nel significato di 'fiume', 'corso d'acqua', 'ruscello', 'torrente'), una nuova etimologia, basata su evidenze linguistiche, connette \"Bistagno\" con \"*b\u012dst-\u0103gn\u014f-s\" (Proto-Indoeuropeo ~ Celtico), che significherebbe 'piccolo fagiano', ed alluderebbe alla presenza di questo specifico volatile nel territorio del villaggio nel Neolitico o, comunque, in tempi preistorici.\nStoria.\nSimboli.\nLo stemma e il gonfalone del comune di Bistagno sono stati concessi con il decreto del presidente della Repubblica del 23 febbraio 1952.\nMonumenti e luoghi d'interesse.\nIl centro storico medievale del paese possiede la forma di un triangolo equilatero quasi perfetto, un tempo circondato di mura, al cui vertice meridionale si trovava il castello di cui resta al giorno d'oggi una caratteristica torre quadrata inglobata in un edificio moderno. \nLa forma triangolare del borgo \u00e8 condivisa da altri insediamenti sul territorio un tempo appartenente al Marchesato del Monferrato tra cui quelli di Nizza Monferrato e Montemagno d'Asti. \nCultura.\nAl centro del paese \u00e8 ubicata la gipsoteca Giulio Monteverde che ospita i modelli originali in gesso dello scultore.\nInfrastrutture e trasporti.\nStrade.\nBistagno \u00e8 situato lungo la Strada Provinciale 30 di Valle Bormida. \u00c8 collegato alla provincia di Asti dalla \"SP 228 - Strada Provinciale Acqui-Alba per Cortemilia\".\nFerrovie.\nBistagno \u00e8 dotato di una stazione ferroviaria, di categoria \"bronze\" posta sulla linea ferroviaria Alessandria-San Giuseppe di Cairo.\nIl servizio ferroviario \u00e8 gestito da Trenitalia\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Suol d'Aleramo."}
{"id": "36020", "revid": "2055895", "url": "https://it.wikipedia.org/wiki?curid=36020", "title": "Borghetto di Borbera", "text": "Borghetto di Borbera (\"Borghet Borbaja\" in piemontese, \"O Borgheto\" in ligure) \u00e8 un comune italiano di abitanti della provincia di Alessandria in Piemonte, situato sulla destra del torrente Borbera, nella bassa valle.\nStoria.\nSebbene le prime fonti scritte che citano Borghetto di Borbera siano di epoca medioevale [documentato come Burchetus o Burghetus (piccolo borgo) nell'anno 1204 e come Burquetus nel 1254], rinvenimenti archeologici in localit\u00e0 San Colombano indicano chiaramente l'antropizzazione della zona in et\u00e0 romana. Nello specifico, si tratta di tombe coperte da embrici e contenenti monete di et\u00e0 imperiale, nei campi adiacenti alla pieve di Mondulio, oltre ad un'iscrizione individuata nel 1850 \u201cin arcae opercolo\u201d. \u00c9 inizialmente identificato come il \"Borgo degli Aimerici\" (\"Burgum de Aymerixiis\" o \"Burgus Aymericorum\"), secondo la tradizione dal nome del fondatore Aimerico, visconte del vescovo di Tortona, che lo avrebbe fatto costruire nell'XI secolo con funzioni militari. In realt\u00e0 la fondazione va collocata entro il XIII secolo ad opera della famiglia Aimerici, imparentata con i vescovi-conti di Tortona. \u00c8 citato per la prima volta in un documento notarile del 1319. Fu controllato dal Ducato di Milano, poi pass\u00f2 nel 1748 sotto il controllo dei Savoia, di cui segu\u00ec le vicende. Nel 1797 entr\u00f2 a far parte della Repubblica Ligure e dal 1805 dell'Impero Francese. Dal 1815 al 1859 era un comune della Provincia di Novi, parte della Divisione di Genova.\nIl determinante Borbera indica il torrente, il cui nome deriva dall'antico \"Bor\", \"acqua corrente, fiume\".\nSimboli.\nLo stemma e il gonfalone del comune di Borghetto di Borbera sono stati concessi con decreto del presidente della Repubblica del 17 maggio 1986.\nMonumenti e luoghi d'interesse.\nArchitetture religiose.\nChiesa di Sant'Antonio.\nNata come chiesa di Sant'Antonino, divenne poi chiesa di Sant'Antonio. Si trova appena fuori del paese, in direzione Vignole Borbera. Di origine medievale, fu ricostruita e ampliata nel '600; ha forma semplice, con facciata a capanna sormontata da un affresco raffigurante la \"Madonna e sant'Antonio da Padova che intercede per santa Rita\". Sopra una delle due aperture \u00e8 visibile un'epigrafe datata 1681. L'abside \u00e8 rimasta quella medievale del XII secolo.\nCappella di San Colombano.\nCappella dedicata alla Beata Vergine, santa Margherita e san Colombano, recuperata nel 2006 nella frazione di San Colombano e sorta sui resti di un'antica chiesa dedicata a San Colombano sorta in epoca longobarda come centro monastico da parte dei monaci di San Colombano di Bobbio (PC), come il monastero di San Pietro di Molo, la chiesa di San Michele e le dipendenze della valle all'antica abbazia di San Pietro di Precipiano. Nei pressi importanti ritrovamenti di epoca romana.\nChiesa di San Vittore.\nFondata come oratorio di San Giovanni Battista, venne poi trasformata in chiesa di San Vittore dopo che l'omonima ed antica chiesa parrocchiale (che si trovava presso l'attuale cimitero), sorta nel XII secolo come Pieve di Monduglio e poi parrocchia dal 1291, fu demolita attorno al 1779. Dell'antico oratorio rimangono tracce della muratura esterna vicino all'abside. La chiesa attuale ha forme semplici; la facciata \u00e8 divisa in lesene, sormontata da un semplice timpano e con un oculo polilobato; \u00e8 completata da uno snello campanile (uno dei pi\u00f9 alti della zona con i suoi 44 m di altezza) con alti cornicioni modanati che termina con una guglia \"a cipolla\" che ricorda le chiese liguri. L'interno \u00e8 a una sola navata, molto ampia, decorata nel 1931 da Clemente Salsa; l'altare dedicato a San Giovanni Battista, di forme settecentesche, fu restaurato negli anni '30. Nella testata di sinistra, collocata in una nicchia si trova la statua lignea dedicata a san Vittore, patrono, mentre in quella di destra si trova il gruppo scultoreo della \"Madonna del Rosario\", forse opera di Luigi Montecucco (1805-1877), allievo di Bartolomeo Carrea (1764-1839). La balaustra e l'altare maggiore sono in marmo intarsiato di scuola milanese della met\u00e0 del XVIII secolo; della stessa epoca sono il leggio e l'inginocchiatoio.\nChiesa di San Martino a Sorli (XII secolo).\nDell'origine medievale conserva solo il campanile e una piccola porzione della zona absidale. Il resto fu decorato dal '500 in avanti; la facciata \u00e8 a capanna molto semplice, con le lesene che inquadrano un prospetto su cui si inserisce un portone in legno datato 1896 e firmato Giacomo Bagnasco. Da notare la Madonna con Bambino, opera lignea dello scultore torinese Vittorio Ferraro, del 1915.\nChiesa di San Lorenzo a Sorli.\nCostruita nel 1646, conserva il crocifisso processionale del 1867, il frammento dell'affresco del Battesimo di Ges\u00f9 del 1661, il fonte battesimale del XVIII secolo e un Cristo crocifisso, a sinistra dell'altare maggiore, del XV secolo.\nAltri luoghi di interesse.\nCastello di Torre Ratti.\nIl castello di Torre Ratti, soggetto in passato a numerosi rimaneggiamenti, ha oggi assunto l'aspetto di una dimora residenziale fortificata con tratti architettonici tardo-rinascimentali e barocchi. I due corpi che formano il complesso sono strutturati con seminterrati, un tempo adibiti a cucina, piani nobili ad uso abitativo e piani sottotetto destinati ad uso militare.\nPorta medioevale.\nAlla fine di Via Caminata si trova la porta medioevale, porta di accesso al castello che era situato sulla sponda destra del fiume Borbera, da tempo completamente distrutto dall'impeto delle acque del Borbera.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSociet\u00e0.\nEtnie e minoranze straniere.\nDi seguito sono riportati i due gruppi di stranieri pi\u00f9 consistenti (al 31/12/2007):\nCultura.\nFeste paesane.\nOgni anno nella frazione Persi si tiene la mostra di animali, trattori d'epoca, artigianato e degustazioni dei \"Fers\u00eau\" (frittelle) nell'ambito della festa di San Giuseppe l'ultima domenica di marzo.\nEventi.\nNella frazione di Castel Ratti, in prossimit\u00e0 del torrente Borbera, ogni estate, si \u00e8 svolto dal 2000 al 2013 il celebre \"Borberock Summer Festival\". Si tratta di una manifestazione musicale dedicata a gruppi di musica rock underground italiana. Nel corso delle edizioni vi hanno partecipato artisti come: Andrea Braido, The Fire, Stiliti, Ministri, 2Novembre, Passover, Viola Riot, Sintomi di Gioia, Hi Fevers, The Banshee, Cut of Mica, Gerson, Boogamen, Nad\u00e0r Solo, Er Piotta, Bud Spencer Blues Explosion e tanti altri.\nhttps://myspace.com/borberock\nEconomia.\nBorghetto di Borbera \u00e8 dal 1972 sede dello stabilimento di produzione del Gruppo Sutter.\nLa localit\u00e0 Molino ospita il parco acquatico Bolleblu."}
{"id": "36021", "revid": "254059", "url": "https://it.wikipedia.org/wiki?curid=36021", "title": "Borgo San Martino", "text": "Borgo San Martino (\"Borgh-San-Martin\" in piemontese) \u00e8 un comune italiano di abitanti della provincia di Alessandria in Piemonte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nLa principale squadra di calcio della citt\u00e0 \u00e8 il San Carlo che milita in Promozione."}
{"id": "36022", "revid": "1516566", "url": "https://it.wikipedia.org/wiki?curid=36022", "title": "Borgoratto Alessandrino", "text": "Borgoratto Alessandrino (\"Borgorat\" in piemontese) \u00e8 un comune italiano di 561 abitanti della provincia di Alessandria in Piemonte.\nStoria.\nBorgoratto Alessandrino esisteva prima del XIII secolo. La tradizione vuole che il nome derivi da un gruppo di famiglie dette Ratti o De' Ratti. Un'altra ipotesi \u00e8 che si potrebbe trattare dell'antico borgo Baldiratium di origine longobarda, ma su questa ipotesi le fonti sono poco attendibili. Il paese si trova in riva al Bormida.\nIl 28 maggio 1438 Filippo Maria Visconti, Signore di queste terre, dona a Simonino Ghilini \u2014 suo segretario favorito \u2014 il feudo di Borgoratto insieme a quello di Gamalero. Su questi feudi ebbe piena disponibilit\u00e0 su castelli, possessioni, molini e dazi a essi pertinenti. La donazione sanc\u00ec che i feudi venissero separati dalla giurisdizione della citt\u00e0 di Alessandria nella quale Simonino era domiciliato. Borgoratto e Gamalero si aggiunsero cos\u00ec ai possedimenti di cui Simonino Ghilini era gi\u00e0 proprietario: un mulino con i terreni attigui nei pressi di Vaprio ai quali si aggiunsero quelli di Castelceriolo. Una confisca interrompe il possesso di Borgoratto e Gamalero restituiti poi nel 1450.\nIn seguito al Trattato di Utrecht del 1713 Borgoratto pass\u00f2 dal Ducato di Milano ai domini di casa Savoia e da allora segu\u00ec la storia dei domini sabaudi. \nFino alla fine degli anni '80 i borgorattesi si riunivano principalmente presso la Societ\u00e0 di Mutuo Soccorso ed Istruzione e nella locale osteria.\nSimboli.\nLo stemma e il gonfalone del comune di Borgoratto Alessandrino sono stati concessi con il decreto del presidente della Repubblica del 7 aprile 1994.\nIl leone coronato \u00e8 ripreso dal blasone della famiglia Ghilini (\"d'azzurro, al leone coronato d'argento, armato e linguato di rosso\"), feudatari di Borgoratto e Gamalero durante la dominazione viscontea; la banda trasversale azzurra ricorda il corso della Bormida.\nInfrastrutture e trasporti.\nLa stazione di Borgoratto collega il paese alla rete ferroviaria sulla ferrovia Alessandria-San Giuseppe di Cairo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36023", "revid": "1226", "url": "https://it.wikipedia.org/wiki?curid=36023", "title": "Film di fantascienza", "text": ""}
{"id": "36025", "revid": "1516566", "url": "https://it.wikipedia.org/wiki?curid=36025", "title": "Bozzole", "text": "Bozzole (\"B\u00f2ssli\" in piemontese) \u00e8 un comune italiano di 342 abitanti della provincia di Alessandria, in Piemonte.\nStoria.\nSimboli.\nLo stemma del comune di Bozzole \u00e8 stato concesso con regio decreto del 28 gennaio 1932.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36026", "revid": "1516566", "url": "https://it.wikipedia.org/wiki?curid=36026", "title": "Brignano Frascata", "text": "Brignano-Frascata (\"B\u00ebrgnau e Frasc\u00e0\" nel dialetto locale) \u00e8 un comune italiano di 425 abitanti della Val Curone, in provincia di Alessandria, nel Piemonte sud orientale, a circa 4\u00a0km dal confine con la Lombardia. \u00c8 posto in riva al torrente Curone e si sviluppa lungo il lato di una zona leggermente collinare. Ha uno sviluppo quasi esclusivamente agricolo. Numerose sono le coltivazioni a frutta.\nStoria.\nGi\u00e0 frequentato nel Neolitico, come dimostrano i ritrovamenti in localit\u00e0 Serra del Monte, il territorio comunale di Brignano-Frascata fin dall'epoca longobarda \u00e8 fra i possedimenti dell'Abbazia di San Colombano di Bobbio, inserito nel territorio della corte monastica di Casasco. \nDurante il medioevo fu sotto la giurisdizione dei vescovi di Tortona dal 1157.\nIn seguito divenne un feudo del duca di Milano assegnato poi alla famiglia genovese degli Spinola (1375).\nAll'alba del 1\u00ba giugno 1478 Napoleone Spinola e Giovanni Antonio Spinola uccisero nel castello di Brignano il fratello Battista e i suoi tre figli maschi; una delle figlie nubili mor\u00ec poco dopo per le ferite riportate. In seguito alla confisca dei beni degli assassini il feudo pass\u00f2 a Enrico Bigurra, genero di Battista, che per\u00f2 lo vendette nel 1485 a Cavalchino Guidobono per 13.500 lire imperiali.\nDal 1685 al 1800 circa appartenne ai Ferrari di San Sebastiano. Fu istituito comune nel 1928 a seguito della fusione dei comuni di Brignano del Curone e Frascata. Da quella data e fino al 1947, il comune comprendeva anche il territorio del comune di Momperone.\nSimboli.\nLo stemma e il gonfalone del comune di Brignano Frascata sono stati concessi con decreto del presidente della Repubblica del 9 luglio 1958.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona.\nMonumenti e luoghi d'interesse.\nArchitetture civili.\nIl castello, di impianto strutturale risalente al XVII secolo, fu restaurato in stile medievale nel secolo scorso ed ampliato (castelnuovo) nel 1936 da Alfonso Bruzzo di Genova.\nGeografia antropica.\nLa piccola localit\u00e0 di Serra del Monte, posta esattamente lungo il confine tra Piemonte e Lombardia, pur essendo in pratica un'unica entit\u00e0, \u00e8 ripartita in due frazioni dallo stesso nome e confinanti tra loro, situate l'una nel territorio comunale di Brignano-Frascata (AL) e l'altra in quello di Cecima (PV)."}
{"id": "36028", "revid": "1226", "url": "https://it.wikipedia.org/wiki?curid=36028", "title": "Giangiorgio Trissino", "text": ""}
{"id": "36033", "revid": "322321", "url": "https://it.wikipedia.org/wiki?curid=36033", "title": "Capriva del Friuli", "text": "Capriva del Friuli (\"Caprive\" in friulano standard, \"Capriva\" in variante locale, \"Koprivno\" in sloveno) \u00e8 un comune italiano di abitanti del Friuli-Venezia Giulia.\nFino al 1954 la denominazione ufficiale del comune era \"Capriva di Cormons\", fino al 1923 semplicemente \"Capriva\". . Quest'ultima teoria \u00e8 sostenuta dallo studioso Maurizio Puntin, che parla del fenomeno dialettale, detto akanje, vale a dire la pronuncia\ndella vocale atona o come a, ad es. nel cognome Goriup/Gariup o nei toponimi come Agrada (Pieris) dallo sl. ograda 'recinto', Patoch (Begliano) dallo sl. potok 'roggia, corso d'acqua' e quindi anche Capriva, dallo sloveno kopriva 'ortica', nella pubblicazione \"Dei nomi dei luoghi. Toponomastica storica del territorio di Monfalcone e del comune di Sagrado\"\nGeografia fisica.\nIl comune sorge su un territorio collinare, nella regione del Collio, noto per la sua produzione vitivinicola.\nStoria.\nIl territorio era abitato gi\u00e0 in epoca romana e pass\u00f2 quindi ai longobardi. Attorno al mille subentr\u00f2 il Patriarcato di Aquileia, al quale segu\u00ec, dopo, il 1428, il dominio veneziano.\nNel XVI secolo Capriva entr\u00f2 a far parte dei territori degli Asburgo, dove rimase fino alla fine della prima guerra mondiale e al passaggio all'Italia.\nSociet\u00e0.\nLingue e dialetti.\nA Capriva del Friuli, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Capriva del Friuli rientra fra le varianti appartenenti al friulano goriziano.\nGeografia antropica.\nLocalit\u00e0.\nNel comune di Capriva del Friuli vi sono 5 localit\u00e0: Budignacco, Capriva del Friuli, Russis o Russiz di Sopra, Russis o Russiz di Sotto (11 abitanti) e Spessa o Castello Spessa."}
{"id": "36039", "revid": "125757048", "url": "https://it.wikipedia.org/wiki?curid=36039", "title": "Doberd\u00f2 del Lago", "text": "Doberd\u00f2 del Lago (\"Doberdob\" in sloveno, \"Dobard\u00f2\" in dialetto bisiaco e in friulano) \u00e8 un comune italiano di abitanti del Friuli-Venezia Giulia.\nGeografia fisica.\nDoberd\u00f2 \u00e8 famosa per il lago di Doberd\u00f2, uno dei pochi esempi di lago che prende acqua dagli sbocchi sotterranei di fiumi vicini. Il lago si trova all'interno della riserva naturale dei Laghi di Doberd\u00f2 e Pietrarossa.\nIl paese si trova nel Vallone di Gorizia.\nStoria.\nLa cittadina \u00e8 nota, soprattutto nella storiografia di quei paesi che allora facevano parte dell'impero multietnico dell'Austria-Ungheria, come la localit\u00e0 che dette il nome ad uno dei pi\u00f9 sanguinosi scontri della Prima guerra mondiale: la Battaglia di Doberd\u00f2 appunto, combattuta nell'agosto 1916 tra unit\u00e0 dell'esercito del Regno d'Italia e quelle dell'Austria-Ungheria, composte prevalentemente da reggimenti del Regno d'Ungheria (soprattutto ungheresi, transilvani \u2013 quindi rumeni anche \u2013 e slovacchi) e sloveni.\nA tal proposito \u00e8 interessante notare che le unit\u00e0 di parte italiana appartenevano in particolare alla Brigata Sassari, composta da soldati della medesima provenienza regionale, sardi nella fattispecie. Per questo la Battaglia di Doberd\u00f2 \u00e8 conosciuta anche come \"la battaglia dei popoli\".\nVa osservato a tal proposito che il carattere per cos\u00ec dire etnico-identitario (tipico degli eserciti austro-ungarico e tedesco ma unico caso per quanto riguarda l'esercito italiano) della Brigata Sassari \u00e8 stato utilizzato per spiegare il valore e l'efficacia militare di tale unit\u00e0. Un valore che poi fu alla base della nascita del mito del soldato sardo, coraggioso e forte. Un mito che contribu\u00ec non poco anche al risveglio identitario della Sardegna.\nSociet\u00e0.\nEtnie e minoranze straniere.\nLa maggior parte delle persone sono di cittadinanza Italiana, ma di etnia slovena. Al 31 dicembre 2018 gli stranieri residenti nel comune sono .\nCultura.\nNel comune \u00e8 ufficiale, oltre all'italiano, lo sloveno e sono presenti solo le scuole con lingua d'insegnamento slovena.\nGeografia antropica.\nFrazioni.\nLe 2 frazioni (italiano/sloveno) sono le seguenti:\nLocalit\u00e0.\nLe 11 localit\u00e0 (italiano/sloveno) sono le seguenti:\nSport.\nLa squadra di calcio, \"Mladost\", milita in prima categoria.\nInfrastrutture e trasporti.\nStrade.\nDoberd\u00f2 \u00e8 servita unicamente dalla strada provinciale 15, mentre le localit\u00e0 sono servite dalla strada statale 55 (San Giovanni di Duino - Gorizia), dalla strada regionale 519 (Jamiano - confine con la Slovenia) e dalla strada statale 14 racc della Venezia Giulia che collega Sablici con Monfalcone."}
{"id": "36040", "revid": "124456100", "url": "https://it.wikipedia.org/wiki?curid=36040", "title": "Camagna Monferrato", "text": "Camagna Monferrato (\"Camagna\" in piemontese) \u00e8 un comune italiano di origine longobarda di 519 abitanti della provincia di Alessandria, in Piemonte.\nOrigini del nome.\nNome di etimologia incerta, probabilmente deriva dal latino \"castrum magnum\" (\"grande accampamento\" o \"fortificazione\"); in un'attestazione medievale \u00e8 presente un riferimento ad una \"ecclesia de Chamagna\" (\"chiesa di Camagna\").\nStoria.\nXX secolo.\nIn questo comune fu attiva la formazione partigiana III Brigata Matteotti, nota col nome di Banda Lenti.\nXXI secolo.\nOspitando parte degli infern\u00f2t del Monferrato, dal 2014 Camagna \u00e8 sito patrimonio dell'umanit\u00e0 UNESCO.\nSimboli.\nLo stemma e il gonfalone del comune di Camagna Monferrato sono stati concessi con il decreto del presidente della Repubblica del 13 febbraio 1957.\nEconomia.\nLe risorse principali sono la villeggiatura estiva e le attivit\u00e0 agricole locali. I prodotti agricoli sono limitati (rinomata la produzione del miele) e del pane. Altra attivit\u00e0 tradizionale \u00e8 l'allevamento del bestiame.\nProdotti tipici.\nMiele.\nIl miele, alimento prezioso e nutriente, \u00e8 stato introdotto grazie all'azienda, presso Regione Bonina, di Elio De Bernardi. L'allevamento delle api consente di ottenere un prodotto che viene facilmente venduto in quanto molto apprezzato per la sua qualit\u00e0. Tra le variet\u00e0 oggi prodotte rientrano per esempio, i mieli di acacia/robinia (il pi\u00f9 diffuso), il millefiori e la melata.\nIl miele viene utilizzato con i dolci, la polenta, le patate bollite; anticamente costituiva un antipasto energetico consumato unito al burro.\nMescolato al latte caldo, ancora oggi fornisce una bevanda che aiuta nella cura delle affezioni respiratorie unite a erbe come il timo e la salvia .\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36041", "revid": "322321", "url": "https://it.wikipedia.org/wiki?curid=36041", "title": "Dolegna del Collio", "text": "Dolegna del Collio (\"Dolegne dal Cuei\" in friulano standard, \"Dolegna dal Cuei\" in variante locale, \"Dolenje v Brdih\" in sloveno) \u00e8 un comune italiano di abitanti del Friuli-Venezia Giulia.\nDolegna \u00e8 entrata a far parte del Regno d'Italia nel 1920, al termine della prima guerra mondiale. Nel 1923 ha assunto la denominazione di Dolegna del Collio e nel 1928 ha aggregato il comune di Cosbana del Collio. Nel 1947, per effetto del trattato di Parigi ha ceduto alla Jugoslavia la quasi totalit\u00e0 (ad eccezione delle frazioni di Mernico e Scri\u00f2) dell'ex territorio comunale di Cosbana del Collio, nonch\u00e9 parte (frazioni Curs\u00f2 e Nebola) del territorio comunale di Dolegna del Collio.\nLe parti cedute alla Jugoslavia sono successivamente passate alla Slovenia e attualmente sono comprese nel comune di Collio (slov. Brda).\nMonumenti e luoghi d'interesse.\nChiesa parrocchiale.\nGi\u00e0 nel XVIII secolo esisteva una cappella a Dolegna; tale edificio fu rifatto nel 1840, riutilizzato per scopi militari durante la prima guerra mondiale e demolito negli anni Venti per far posto all'attuale parrocchiale, costruita nel 1927.\nCastello di Trussio.\nIl castello si trova in posizione strategica, su una collina a guardia del fiume Judrio.\n\u00c8 citato per la prima volta nel 1257 quando, abbandonato da Gislardo di Fratta, suo signore, \na causa degli attacchi di Mainardo conte di Gorizia, viene incendiato; ricostruito lo stesso anno, venne dato in feudo dal Patriarca Gregorio da Montelongo al conte Leonardo di Fratta.\nSuccessivamente, nel 1279 furono infeudati i signori di Spilimbergo, quindi gli Zuccola di Spilimbergo che lo terranno fino al 1869. \nIl castello sub\u00ec un primo assedio nel 1361 da parte di Rodolfo IV arciduca d'Austria e un secondo nel 1364 da parte delle schiere udinesi.\nNel 1385 nelle carceri del castello vennero rinchiusi alcuni villici, accusati di avere preso le armi contro il patriarca Filippo d'Alen\u00e7on.\nNel 1431 fu occupato dagli ungheresi, nella guerra contro Venezia. Il castello fu ancora al centro degli scontri tra Venezia ed impero, tanto che il vecchio castello fu distrutto nel 1511; sulle rovine vennero costruiti gli edifici tuttora esistenti, mentre della parte pi\u00f9 antica restano i due torrioni e le imponenti mura.\nEstintasi la casata dei Trussio, il castello venne nuovamente infeudato ai signori di Spilimbergo, che ne rimasero proprietari fino al 1869.\nVilla Zorutti-Frisacco.\nLa villa, di impostazione settecentesca si sviluppa, incastellandosi, sulla collina di Lonzano del Collio. La villa si contrappone, lungo il viale d'accesso, alla chiesetta patronale dedicata a S.Giacomo impostandosi con un impianto planimetrico a ferro di cavallo. Si notano gli ispessimenti nell'angolo a levante come il portone centrale dell'abitazione ove \u00e8 ancora presente nel concio di chiave lo stemma della famiglia Zorutti, originari del luogo e probabili committenti dell'opera. Gli interni della abitazione sono tipici delle case di campagna veneto-friulane con solai e soffitti in legno (in talune stanze incanniciati) e prive di decorazioni signorili. Rimangono anche due gelsi nel giardino a ricordare la trama geometrica che, con tutta probabilit\u00e0, disegnava il cortile interno. Fu la villa ove nacque il poeta Pietro Zorutti e successivamente acquisita, insieme ai possedimenti terrieri, nel 1814 dalla famiglia Frisacco di Tolmezzo come ricorda anche il poeta stesso nella poesia \"La me' biografie\":\n\"[...] Ne l'an novantedoi\nMi an fabricat in doi.\nSoi nassut a Lonzan\nIn ciase di Frisacc [...]\"\nSociet\u00e0.\nLingue e dialetti.\nA Dolegna del Collio, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Dolegna del Collio rientra fra le varianti appartenenti al friulano goriziano.\n\u00c8 ufficialmente tutelata inoltre la lingua slovena.\nGeografia antropica.\nFrazioni.\nIl comune di Dolegna del Collio \u00e8 costituito dalle seguenti frazioni: "}
{"id": "36042", "revid": "1516566", "url": "https://it.wikipedia.org/wiki?curid=36042", "title": "Camino (Italia)", "text": "Camino (\"Camin\" in piemontese) \u00e8 un comune italiano di 726 abitanti della provincia di Alessandria in Piemonte.\n\u00c8 conosciuto per essere il paese di Giovanni Battista Boetti, che secondo una tradizione sarebbe il profeta Mansur, leggendario frate missionario che nel 1700, trasferendosi in Medio Oriente, divent\u00f2 capo di un esercito islamico che cerc\u00f2 di sfidare la grande Caterina II di Russia. Serena Vitale ne ha raccontato la storia, senza voler sciogliere l'enigma, ne \"L'imbroglio del turbante\".\nStoria.\nFu antico feudo dei vescovi di Asti e, successivamente, dei marchesi del Monferrato. Nel 1237 il marchese Teodoro Paleologo volendo andare a Costantinopoli ad aiutare il padre Andronico impegnato in una lunga guerra ma non riuscendo ad avere un prestito dal suocero Opizzino Spinola, ottenne 10 mila fiorini d'argento dai potenti banchieri astigiani Tommaso ed Emanuele Scarampi concedendo in garanzia i feudi di Camino e Pontestura. Successivamente Pontestura venne riscattata mentre Camino fu ceduta alla famiglia Scarampi. Tommaso divenne quindi feudatario di Camino, con il solo obbligo di vassallaggio verso il Marchese del Monferrato, e alla sua morte, probabilmente nel 1343, il feudo pass\u00f2 al secondogenito Giorgio che occup\u00f2 importanti cariche come capitano di milizie e governatore di piazze militari. I successori di Giorgio Scarampi, all'inizio signori poi divenuti conti, nel XVI secolo ricoprirono importanti incarichi nel Ducato del Monferrato.\nSimboli.\nLo stemma del comune di Camino sono stati concessi con decreto del presidente della Repubblica del 10 gennaio 1984.\nIl rosso e il bianco sono i colori del Monferrato; i quattro pali d'oro in campo rosso derivano dallo stemma della famiglia Scarampi.\nMonumenti e luoghi d'interesse.\nL\u2019imponente castello fu edificato nell\u2019XI secolo (al suo interno una lapide ricorda come data di costruzione il 1010). \nNel 1434 venne messo sotto assedio dal governatore di Casale Costantino Aranite che fece decapitare Scarampo Scarampi, colpevole di frequenti atti di prepotenza a danno dei feudi limitrofi.\nAmpliato nel XV secolo e gravemente danneggiato dai francesi nel 1631, il castello venne restaurato verso la fine del Settecento e fu sede di soggiorno per diversi esponenti di Casa Savoia. Fa parte del gruppo dei \"Castelli Aperti\" del Basso Piemonte ed \u00e8 stato location di vari film.\nSociet\u00e0.\nEvoluzione demografica.\nIl paese ha subito un forte spopolamento, tanto che in cento anni la popolazione si \u00e8 ridotta a meno di un terzo di quella presente nel 1911.\nLa frazione di Rocca delle Donne ed il suo Monastero.\nIl toponimo \"Rocca delle Donne\" \u00e8 relativamente recente, in quanto il pi\u00f9 antico documento conosciuto parla di \"Rocca Brusasca\", il cui possesso \u00e8 confermato nel 1026 dal diploma dell'imperatore Corrado il Salico all'abbazia di Breme. La lezione pi\u00f9 recente vuole invece che \"Rocca\" e \"Brusasca\" siano due localit\u00e0 separate. Del resto per tutto il medioevo il monastero sar\u00e0 sempre definito come \"della Rocca\". L'attuale denominazione di Rocca delle Donne, che ha sostituito quella precedente, sarebbe legata alla presenza delle monache, appellate come \"\"Domine\",\" da cui il nome \"Rocca Domnarum\". L'importanza del piccolo monastero, sorto su un promontorio a picco sull'ansa del fiume Po, \u00e8 confermata nel settembre del 1155 da un atto stipulato tra il vescovo di Vercelli e il Marchese del Monferrato nel \"claustro di Santa Maria della Roccha\". Il primo documento che attesta l'esistenza del monastero porta la data del 20 febbraio 1167, quando la propriet\u00e0 era dei Benedettini di La Chaise-Dieu, in Alvernia, e riguarda una donazione di beni da parte del Marchese Guglielmo di Monferrato. Tale generosit\u00e0 \u00e8 giustificata dalla presenza nel convento della sorella Adalasia e della nipote Agnese, che portarono la comunit\u00e0 monastica ad una ricchezza non comune per l'epoca. Luogo di convegni e di trattative diplomatiche, il monastero vide il continuo passaggio di truppe lungo il Po e le devastazioni che insanguinarono le terre del Monferrato durante il passaggio del marchesato di Monferrato dagli Aleramici ai Paleologi. Nel 1492 per\u00f2 il papa Alessandro VI firmava la bolla di soppressione del Monastero, con l'accusa non storicamente provata di cattiva condotta morale delle monache, unendo tutti i beni, i diritti e i privilegi a quello casalese delle Clarisse. Dopo varie vicissitudini il convento divenne tenuta agricola di propriet\u00e0 della Curia di Casale, ma non pot\u00e9 sottrarsi alla confisca dei beni ecclesiastici voluta da Napoleone Bonaparte che volle donare l'intera propriet\u00e0 al medico Giovanni Poitier, con l'obbligo di piantare un cipresso per ogni figlio nato o nascituro dell'imperatore.\nNegli ultimi decenni del secolo XIX la propriet\u00e0, trasformata in civile abitazione, passa alla famiglia casalese Norzi, di origini ebraiche, che la riconverte ad una florida azienda vitivinicola, con molti braccianti del circondario qui impiegati.\nNel 1944 l'intera famiglia Norzi viene deportata a Dachau, da cui non far\u00e0 pi\u00f9 ritorno.\nOggi la struttura dell'ex-Monastero appare come una azienda agricola, con ampia corte interna, grandi cantine e resti evidenti delle strutture difensive affacciate a balcone sul fiume Po.\nCultura.\nEventi.\nOgni anno a maggio il comune di Camino partecipa alla manifestazione \"Riso e Rose\", con l'esposizione di mosaici d'artista realizzati esclusivamente con chicchi di riso. La mostra, denominata \"Risalto\", si svolge nel secolare parco del castello.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36043", "revid": "1444396", "url": "https://it.wikipedia.org/wiki?curid=36043", "title": "Cantalupo Ligure", "text": "Cantalupo Ligure (\"Cantalov\" in piemontese, \"Cantal\u00f2vvo\" in ligure) \u00e8 un comune italiano di 516 abitanti della provincia di Alessandria, in Piemonte, situato sulla destra del torrente Borbera, nell'alta valle.\nStoria.\nIl castello di \"Borgo Adorno\" fu feudo della famiglia genovese degli Spinola fino al 1518, anno in cui Tolomeo Spinola rimase senza figli legittimi e istitu\u00ec suoi eredi i figli dell'amico Agostino Adorno. Verso la fine del secolo XVII il castello sub\u00ec danni a causa di una frana. Il marchese Luigi Botta Adorno fece allora parzialmente abbattere l'antico castello e costru\u00ec l'attuale palazzo signorile.\nNel 1863 il comune di Cantalupo assunse la nuova denominazione di \"Cantalupo Ligure\".\nLa frazione di \"Pertuso\" nell'agosto 1944 fu teatro della Battaglia di Pertuso, uno degli episodi pi\u00f9 importanti della Resistenza italiana che ebbero luogo sull'appennino ligure-alessandrino. Per tre giorni un distaccamento partigiano della Divisione Cichero e un gruppo di contadini del posto, armati con fucili da caccia, tennero testa a un consistente contingente di nazisti, Guardia Nazionale Repubblicana e Mongoli che tentavano di penetrare in Val Borbera. Quell'episodio segn\u00f2 l'inizio della presenza partigiana nella vallata, che divent\u00f2 una delle basi pi\u00f9 importanti dello schieramento partigiano nell'entroterra di Genova. Una stele \u00e8 stata eretta in omaggio alla Divisione Pinan-Cichero nella stessa frazione Pertuso.\nOnorificenze.\nCantalupo Ligure \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nDiscordanze sull'origine del nome.\nIl nome alcuni studiosi pensano che derivi da un posto dove ululavano i lupi, altri studiosi pensano che derivi dalla radice parola preindoeuropea \"kantl-op\" \"acqua dalla sorgente\". Secondo altri prende nome da Campus ad Lucum (Campo presso il Bosco).\nSociet\u00e0.\nEvoluzione demografica.\nNel paese, secondo il censimento ISTAT del 31/12/2007, vivevano 17 stranieri, di cui 7 indiani e 5 marocchini.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste."}
{"id": "36044", "revid": "322321", "url": "https://it.wikipedia.org/wiki?curid=36044", "title": "Farra d'Isonzo", "text": "Farra d'Isonzo (\"Fare\" in friulano standard, \"Fara\" nella variante locale) \u00e8 un comune italiano di abitanti del Friuli-Venezia Giulia.\nGeografia fisica.\nFarra \u00e8 un centro rigoglioso per i numerosi vigneti che ricoprono il suo vasto territorio. Le vecchie caratteristiche di paesaggio agricolo si sono mantenute nella struttura urbana della localit\u00e0, che comprende numerosi borghi e le due localit\u00e0 di Mainizza e Villanova. Il territorio comunale \u00e8 delimitato ad est e sud dal fiume Isonzo ed \u00e8 caratterizzato dal rilievo del monte Fortino (116 m) in prossimit\u00e0 della frazione di Villanova.\nStoria.\nIl nome \"Farra\" \u00e8 di origine longobarda; infatti deriva da \"Fara\", che in lingua longobarda indica una fortezza concessa a singole famiglie con rispettive discendenze. I Romani avevano a suo tempo una \"statio\" presso la quale costruirono un massiccio ponte sull'Isonzo, il \"Pons Sontii\", nella frazione della \"Mainizza\" per comunicare con le terre dell'est. Da questo ponte strategico passarono, per invadere l'impero, i Goti, gli Ostrogoti, i Longobardi, gli Avari, gli Unni, gli Ungari ed i Turchi.\nNel corso del medioevo l'abitato si \u00e8 imperniato sostanzialmente sul locale castello che nel 967 era stato donato dall'Imperatore Ottone I di Sassonia al patriarca Rodoaldo di Aquileia che, assieme ai suoi successori, mantenne il possesso della fortificazione alla chiesa locale sino all'inizio del Duecento quando esso venne conquistato e distrutto dai conti di Gorizia. In epoche successive la citt\u00e0 venne quindi infeudata alla famiglia Strassoldo che tra XV e XVI dovettero difenderla dall'invasione di ungari e turchi e risent\u00ec duramente anche delle guerre tra la Repubblica di Venezia e l'Austria che avevano interesse ad estendersi su quest'area strategica. Dopo la parentesi napoleonica, il paese torn\u00f2 sotto il dominio austriaco e venne annesso per\u00f2 all'Italia solo qualche tempo dopo il termine della Prima guerra mondiale, il 5 gennaio 1921 (con Legge n. 1778).\nMonumenti e luoghi d'interesse.\nArchitetture religiose.\nChiesa di Santa Maria Assunta.\nLe tracce pi\u00f9 antiche del primo luogo di culto presente a Farra d'Isonzo si trovano alle spalle dell'attuale sacrestia dove si possono riconoscere i resti del primo edificio di culto, eretto a met\u00e0 del XV secolo, di cui oggi \u00e8 rimasto solo l'abside di forma poligonale, adibito a cappella feriale, mentre il resto dell'edificio \u00e8 stato inglobato nella sacrestia. Durante i lavori di restauro dell'antica chiesa eseguiti negli anni '80 del Novecento, vennero alla luce anche dei resti di architetture longobarde, motivo per cui si ha ragione di credere che potesse esistere gi\u00e0 a quell'epoca un luogo di culto nell'area. I resti dell'abside della chiesa quattrocentesca, sono caratterizzati da uno stile gotico, con al centro un affresco raffigurante una Madonna con Bambino, il tutto sormontato da una volta costolonata con una chiave di volta ed una rosetta nella quale sono incise le lettere \"Y.X.D.F.V.M.N.\" e \"Y.H.V.\" a significare \"Yesu X[Ch]risto Dei Filio Virgine Maria Nato\" (Ges\u00f9 figlio di Dio nato da Maria Vergine) e \"Yesu Hominum Vota\" (Offerta dagli uomini a Ges\u00f9). L'antica chiesa godeva, oltre dell'altare maggiore , di un altare minore sul fianco sinistro dedicato ai santi Rocco e Sebastiano, mentre quello di destra era dedicato a Santa Margherita. all'inizio del XVIII secolo la chiesa venne giudicata troppo angusta per il paese che continuava ad espandersi e pertanto si decise la costruzione di una nuova chiesa.\nLa chiesa attuale venne eretta nel 1728 accanto alla precedente, sull'area un tempo occupata dal cimitero. Durante la visita apostolica dell'arcivescovo di Gorizia, Carlo Michele d'Attems, nel 1759, la chiesa risultava gi\u00e0 completata con l'altare maggiore, dedicato alla Vergine Assunta, mentre erano presenti due altari laterali, uno dedicato a Sant'Antonio Abate e l'altro a Sant'Antonio da Padova, poi sostituiti con quelli attuali dedicati a San Pietro e San Paolo. La torre campanaria, eretta successivamente, venne innalzata di altri 15 metri rispetto all'originale e venne completata da una copertura a cipolla in rame. A seguito della Prima guerra mondiale, l'edificio risult\u00f2 semidistrutto e solo a partire dal primo dopoguerra venne iniziata la ricostruzione della chiesa, conclusasi nel 1923 con la nuova consacrazione della parrocchia. Negli anni successivi vennero realizzati i nuovi dipinti interni e installato il nuovo organo; anche il campanile venne ricostruito con una terminazione a cuspide.\nArchitetture civili.\nPalazzo Strassoldo-Peteani-Calice.\nAccanto ai moderni edifici ricostruiti dopo gli eventi bellici, si erge Palazzo Strassoldo-Peteani-Calice. La costruzione venne eretta a partire dal 1728 per volont\u00e0 di un ramo della famiglia Strassoldo di Gorizia che gi\u00e0 in loco possedeva un palazzo che a suo tempo era stato completamente demolito dalle autorit\u00e0 governative per punire Nicol\u00f2 Strassoldo che, assieme a Marianna Music e Lucio Della Torre, si era reso complice di atroci delitti. Il palazzo venne in seguito acquistato dai baroni Peteani e, dopo dei passaggi ereditari, entr\u00f2 tra i beni della contessa Elisabetta Beretta, la quale a sua volta lo vendette alla famiglia Calice. Dal 1908, il palazzo divenne sede del municipio locale.\nStrutturalmente, il palazzo si presenta semplice, su due piani con un vaste soffitte. Al palazzo \u00e8 ancora oggi annesso un discreto giardino, tutelato come bene ambientale locale.\nVilla Parens.\nLa villa venne costruita nel 1860 come residenza per i ricchi proprietari del mulino presente nella localit\u00e0 Borgo Molino, sull'antica strada che conduceva da Gorizia a Gradisca d'Isonzo. La struttura venne acquistata da Ivan Petric, possidente originario di Lubiana, nel 1944 con l'intento di farne la sede per la propria azienda che consisteva in diversi vigneti e terreni coltivati nella zona di Nova Gorica. La villa acquis\u00ec per\u00f2 una certa importanza proprio durante il periodo della Seconda guerra mondiale quando divenne sede del locale quartier generale tedesco (1944-1945) per poi essere requisita dall'esercito britannico durante il periodo della Linea Morgan (giugno 1945 - settembre 1947) come residenza per il comandante del 59\u00ba reggimento di fanteria, localmente acquartierato, passando poi al comando locale americano che la utilizz\u00f2 come propria sede sino al definitivo ritiro delle truppe straniere dall'area (fine anni '40).\nTornata in possesso della famiglia Petric, passa in eredit\u00e0 alla famiglia Puiatti che nel 1984 conduce una vasta opera di ristrutturazione della villa.\nAltro.\nIn borgo Grotta \u00e8 in piena attivit\u00e0 il Museo di documentazione della civilt\u00e0 contadina friulana. Esistono pure un planetario molto efficiente, gestito dal Circolo culturale astronomico di Farra d'Isonzo, e una biblioteca comunale dalle molte iniziative.\nSociet\u00e0.\nLingue e dialetti.\nA Farra d'Isonzo, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Farra d'Isonzo rientra fra le varianti appartenenti al friulano goriziano.\nCultura.\nVi si svolge un'intensa e vivace vita culturale in quanto si \u00e8 dotata di numerose strutture come il centro sportivo e culturale intitolato al poeta Riccardo Pitteri, che onor\u00f2 il paese scegliendolo come suo soggiorno estivo e la sala civica comunale, sede della biblioteca comunale e della Associazione Musicale e Culturale che gestisce una rinomata scuola di musica.\nQuest'ultima, presente sul territorio sin dagli anni '80, promuove annualmente un concorso di musica cameristica per i giovani di \"Alpe Adria\" e svariati concerti che si svolgono nell'auditorium sito al primo piano della struttura stessa. Attivo \u00e8 pure il Gruppo vocale (composto da voci maschili) nato nel 1993 ma che vanta gi\u00e0 una lusinghiera serie di successi con il suo repertorio di musica classica, popolare e religiosa, portato anche oltre oceano durante le diverse tourn\u00e9e in Argentina e Canada.\nCircolo culturale astronomico di Farra d'Isonzo.\nIl Circolo culturale astronomico di Farra d'Isonzo \u00e8 tra i pi\u00f9 prolifici scopritori di asteroidi.\nGeografia antropica.\nIl comune di Farra d'Isonzo \u00e8 diviso in 7 frazioni: Borgo Chiesa, Borgo del Molino, Borgo Grotta, Fossata, Mainizza, Monte Fortino, Villanova di Farra.\nEconomia.\nL'economia di Farra d'Isonzo \u00e8 legata principalmente all'allevamento di bovini ed all'agricoltura ove spicca la produzione di vini pregiati.\nAmministrazione.\nDal 1948 a oggi"}
{"id": "36045", "revid": "322321", "url": "https://it.wikipedia.org/wiki?curid=36045", "title": "Fogliano Redipuglia", "text": "Fogliano Redipuglia (\"Foi\u00e0n Ridip\u00f9ia\" in dialetto bisiaco, \"Foian Redipulie\" in friulano, \"Foljan Sredipolje\" in sloveno) \u00e8 un comune italiano sparso di abitanti del Friuli-Venezia Giulia. Comprende le frazioni di Fogliano (sede comunale), Redipuglia (che ospita il sacrario militare di Redipuglia) e Polazzo.\nGeografia fisica.\nIl territorio comunale, posto sulla sponda sinistra del fiume Isonzo, si estende sulle prime propaggini dell'altipiano carsico. \u00c8 collocato nel territorio della Bisiacaria.\nOrigini del nome.\nIl toponimo \"Fogliano\" probabilmente deriva dal latino \"Folianus\" (formazione prediale da \"Folius\" + \"anus\"), il toponimo \"Redipuglia\" deriverebbe dal latino \"praedium Pullianum\" o \"Rodopuglum\", sebbene sia diffusa la tesi per cui derivi dall'altomedioevale slavo \"Rodopolje\" (poi \"Radopolia\", che significa \"campo dissodato\") che tuttavia a sua volta deriva dalla pregressa denominazione latina da cui anche lo sloveno moderno \"Sredipolje,\" mentre \u00e8 di origine latina \"Polazzo\" che nei documenti antichi veniva indicato come \"Palatium\" o \"Palaz\".\nIl Comune ebbe autonomia amministrativa nel 1849 (entrata in vigore nel 1852), chiamandosi \"Fogliano di Monfalcone\". Mantenne questa denominazione fino al 1939, quando dopo il primo conflitto mondiale, in seguito alla costruzione del sacrario militare monumentale, Redipuglia divenne un nome famoso, e quindi l'amministrazione comunale chiese che tale nome comparisse ufficialmente accanto a quello del capoluogo, cosa che avvenne per decreto regio.\nIn Sloveno i nomi delle tre localit\u00e0 sono \"Foljan\", \"Redipulja\" e \"Pola\u010d\".\nStoria.\nNel comune nacquero all'inizio del '900 due medaglie d'oro al valor militare: Aldo Vidussoni, segretario del Partito nazionale fascista e Silvio Marcuzzi (nome di battaglia \"Montes\"), antifascista e partigiano italiano.\nNegli anni successivi alla seconda guerra mondiale, la comunit\u00e0 di Fogliano Redipuglia accolse negli anni '40 e '50 molti esuli giuliano-dalmati.\nData la vicinanza (12\u00a0km) con l'allora confine jugoslavo (ora sloveno) fu costruito nel 1962 un cavalcavia ferroviario (i lavori di demolizione si sono conclusi nel 2016) che doveva servire come linea ferroviaria alternativa da utilizzare per i collegamenti con Venezia in caso di sfondamento jugoslavo a Gorizia, la ferrovia Cormons-Redipuglia.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 152, ovvero il 4,98% della popolazione.\nLingue e dialetti.\nOltre alla lingua italiana, nel territorio di Fogliano Redipuglia \u00e8 parlato il dialetto bisiaco, una parlata di tipo veneto innestatasi su un sostrato friulano.\nCultura.\nBiblioteche.\nLa biblioteca comunale si trova in via Madonnina, 4 a Fogliano. Fa parte del Sistema bibliotecario della provincia di Gorizia, gestito dal Consorzio Culturale del Monfalconese e ha un patrimonio librario di circa 14.000 volumi. La struttura comprende anche la Sala Marizza (ospita esposizioni e concerti) e una sala conferenze e proiezioni.\nScuole.\nNel territorio comunale sono presenti 1 scuola dell'infanzia, 1 scuola primaria e 1 scuola secondaria di primo grado. Gli istituti fanno parte dell'Istituto comprensivo \"Livio Verni\" (che comprende le 7 scuole dei comuni di Fogliano Redipuglia, San Pier d'Isonzo e Sagrado). Vi \u00e8 anche 1 asilo nido.\nGeografia antropica.\nFrazioni.\nFogliano \u00e8 situata a nord, quasi contigua a Sagrado; Redipuglia si trova nella parte meridionale del territorio, tra il colle Sant'Elia e l'autostrada A4; Polazzo \u00e8 posta in posizione baricentrica, al di l\u00e0 della ferrovia.\nAmministrazione.\nDal 1948 a oggi\nSport.\nNella stagione 2008 il Rangers Redipuglia Baseball Club ha disputato il massimo Campionato italiano di baseball, retrocedendo al termine della stagione."}
{"id": "36046", "revid": "1702319", "url": "https://it.wikipedia.org/wiki?curid=36046", "title": "Carbonara Scrivia", "text": "Carbonara Scrivia (\"Carbunera\" in dialetto tortonese) \u00e8 un comune italiano di abitanti della provincia di Alessandria in Piemonte.\nStoria.\nSimboli.\nLo stemma del comune di Carbonara Scrivia \u00e8 stato concesso con regio decreto del 10 dicembre 1942.\nMonumenti e luoghi d'interesse.\nAl centro del paese si erge un dongione, unico resto di un castello che dovrebbe risalire al XIV secolo o primi anni del XV secolo, di propriet\u00e0 dei Guidobono Cavalchini che lo mantennero fino agli anni ottanta del Novecento, per poi farne dono al comune di Carbonara Scrivia. La rocca, al pari del castello di cui oggi non rimane alcuna traccia, fu pi\u00f9 volte distrutta e ricostruita; nel 1828 un forte terremoto rovin\u00f2 la fortezza e qualche anno pi\u00f9 tardi l'ultimo e definitivo crollo del tetto danneggi\u00f2 notevolmente la costruzione, di cui resta la struttura esterna.\nDegna di nota \u00e8 anche la chiesa parrocchiale di San Martino Vescovo, costruita nel 1780.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36047", "revid": "1516566", "url": "https://it.wikipedia.org/wiki?curid=36047", "title": "Carentino", "text": "Carentino (\"Carent\u00e9n\" in piemontese) \u00e8 un comune italiano di 330 abitanti della provincia di Alessandria, in Piemonte.\nGeografia fisica.\nIl paese sorge nella valle del fiume Belbo ad un'altitudine di 160 metri sul livello del mare.\nStoria.\nIl circondario di Carentino era gi\u00e0 abitato nell'et\u00e0 neolitica. Durante la costruzione della linea ferroviaria Alessandria-Acqui (nella seconda met\u00e0 del XIX secolo) vennero rinvenute armi di pietra.\nI primi documenti scritti risalgono alla seconda met\u00e0 del XII secolo. A quel tempo il marchese Alberto d'Incisa, di ritorno dalla Puglia diede un ordine giuridico al suo piccolo Marchesato.\nDocumenti del 27 gennaio 1203 narrano di un atto di divisione del patrimonio di Alberto tra i suoi figli.\nNel 1364 i marchesi di Incisa si legavano, attraverso un patto di alleanza, ai duchi di Milano.\nE nella met\u00e0 del XV secolo, durante la guerra tra Milano e Monferrato, le milizie monferrine invasero la valle del Belbo occupando Carentino che veniva affidato agli Incisa con la pace di Lodi (1454).\nNel secolo XVI la peste rifece la sua comparsa tra la piccola comunit\u00e0 come gi\u00e0 era avvenuto nella seconda met\u00e0 del Trecento.\nI Gonzaga vendettero nel 1589 il marchesato di Incisa a Michele Peretti, nipote del papa Sisto V.\nIl Peretti per\u00f2 oppresse gli abitanti con violenze, soprusi e vessazioni. Nel marzo dell'anno 1605 il marchesato pass\u00f2 a Vincenzo Gonzaga il quale il 13 ottobre 1606 vendeva poi il feudo di Carentino a Lodovico Fini, smembrandolo dal marchesato d'Incisa.\nInfeudato al conte Guido Francesco Porta di Acqui, il 26 dicembre 1632; pass\u00f2 successivamente a Nicolao Fa\u00e0, marchese di Bruno tramite una donazione il 30 marzo 1653 in favore della figlia naturale Laura Maria che aveva sposato il marchese Nicolao.\nLa donazione fu resa valida il 31 maggio 1672 dal duca Ferdinando Gonzaga con l'atto di investitura. Il 3 giugno 1681, alla morte di Nicolao il contado di Carentino continu\u00f2 ad essere sottomesso ai marchesi di Bruno fino all'anno 1704 dai Gonzaga. In quegli anni era in corso la guerra di successione spagnola alla quale poneva fine la vittoria dell'esercito sabaudo sulla Francia nella battaglia di Torino del 6 settembre 1706. Nel 1708 l'imperatore Giuseppe I, con diploma del 30 giugno, dichiarava decaduto dai feudi il duca di Mantova e concedeva Carentino al possesso del Monferrato, secondo accordi conclusi con il duca Vittorio Amedeo II, il quale, l'8 luglio 1709, confermava l'investitura dei feudi al marchese di Bruno Antonino Fa\u00e0. Il governo sabaudo tramite riforme port\u00f2 gradualmente all'abolizione dei privilegi goduti dalla classe feudale.\nCultura.\nBiblioteche.\n\u00c8 presente la biblioteca civica Luigi Rava, fondata nel 1995 con un patrimonio letterario di circa 500 volumi e opuscoli\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1928 Carentino fu inglobato nel comune di Bergamasco, e riacquist\u00f2 la propria autonomia solo nel 1955."}
{"id": "36048", "revid": "2164129", "url": "https://it.wikipedia.org/wiki?curid=36048", "title": "Carpeneto", "text": "Carpeneto (\"Carpn\u00e8j\" in piemontese) \u00e8 un comune italiano di 947 abitanti della provincia di Alessandria, in Piemonte, situato nell'Alto Monferrato, su una dorsale spartiacque tra il torrente Orba e il fiume Bormida.\n\u00c8 uno dei comuni dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada.\nStoria.\nCitato come \"Castrum Carpani\" in un documento del 999, fin dall'epoca longobarda il territorio era inserito nei possedimenti dell'abbazia di San Colombano di Bobbio attraverso il controllo dell'abbazia di Santa Giustina di Sezz\u00e8 (Sezzadio), assieme ai tanti possedimenti, il territorio era inserito nel grande feudo reale ed imperiale monastico.\nI Saraceni, con le loro incursioni, si spinsero nelle vallate liguri-piemontesi e nell'anno 999 distrussero il convento di S. Donino, ubicato nell'attuale Tenuta Magnona. Gli abitanti che vivevano nei pressi del convento, dopo l'incursione, fuggirono e stabilirono il loro insediamento sull'altura vicina, pi\u00f9 sicura e lontana dai passaggi dei predoni, l'attuale frazione Madonna della Villa. La citazione storica di questi eventi si trova in un documento in lingua latina in cui, Anselmo di Monferrato, autorizza la fondazione dell'abbazia di San Quintino di Spigno a seguito della distruzione dell'abbazia del Salvatore di Giusvalla operata dai Saraceni.\nFu quindi feudo degli Aleramici, marchesi del Monferrato, nel cui possesso furono confermati dal Barbarossa nel 1164. Nel 1191 gli Angioini, alleati di Alessandria, tolsero Carpeneto al marchese di Monferrato che lo riacquist\u00f2 solo in parte dopo la pace del 1203.\nNel 1305, in seguito a matrimonio, il feudo pass\u00f2 sotto gli Spinola. Nel 1500 pass\u00f2 in feudo ai Tortonesi, nobili d'Alba e nel 1567 ai Roberti di Acqui. Venne poi la volta dei duchi di Mantova che subito rivendettero al genovese Giovan Giorgio Marini. Nel 1618 venne acquistato dalla marchesa Maria Salvago moglie di Antonio Grillo, Duca di Mondragone. In epoca successiva all'eversione della feudalit\u00e0, il solo castello fu del conte Giovanni Gerolamo Rolla (1825) e poi della famiglia Pallavicini (1841).\nSimboli.\nLo stemma e il gonfalone del comune di Carpeneto sono stati concessi con decreto del presidente della Repubblica del 30 aprile 1982.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGeografia antropica.\nBorghi.\nIl paese \u00e8 suddiviso in borghi che circondano il centro storico snodandosi fino al confine delle campagne:\nAppuntamenti a Carpeneto.\nMercato ogni marted\u00ec sulla piazza della chiesa;\n23 aprile Fiera di San Giorgio;\nil secondo venerd\u00ec di agosto la \"Notte Magica\" dalle 20:30 alle...;\nnella frazione di Madonna della Villa ogni anno intorno al 15 agosto si svolge la Sagra dello Struzzo.\nL'ultima settimana di agosto \"Festa del Borgo S.Alberto\""}
{"id": "36049", "revid": "848247", "url": "https://it.wikipedia.org/wiki?curid=36049", "title": "Carrega Ligure", "text": "Carrega Ligure (\"Carieg\u00e0\" in piemontese, \"Car\u00eaga\" in ligure, che significa propriamente \"sedia\") \u00e8 un comune italiano di abitanti situato in provincia di Alessandria, in Piemonte.\n\u00c8 l'unico comune della valle compreso nel Parco naturale dell'Alta val Borbera, istituito il 27 marzo 2019.\nGeografia fisica.\nIl comune \u00e8 situato all'estremit\u00e0 sudorientale della regione sull'Appennino Ligure, in alta val Borbera. \u00c8 uno dei tre comuni piemontesi (gli altri sono Cabella Ligure e Fabbrica Curone) a confinare con la Regione Emilia-Romagna.\nCon circa 1,5 abitanti/km\u00b2 \u00e8 uno dei comuni d'Italia con minor densit\u00e0 di popolazione, il primo fra quelli non situati sulle Alpi e molte frazioni disabitate sono situate nella piccola valle dei Campassi.\nDistanze.\nCarrega Ligure, pur trovandosi in provincia di Alessandria, si trova a 85\u00a0km dal capoluogo e a 58\u00a0km da Genova, con cui ha legami storici, culturali e linguistici. A Carrega, infatti, si parla ancora il ligure.\nStoria.\nLa chiesa parrocchiale di San Giuliano fu costruita intorno al XIII secolo, ma pi\u00f9 volte rimaneggiata. Ha tre navate, \u00e8 decorata con pregevoli stucchi e conserva un notevole altare in marmo.\nIl comune fu legato per secoli ai commerci lungo la via del sale e ai Feudi Imperiali, indirettamente fu legato per secoli alla Repubblica di Genova. Dal 1797 al 1805 entr\u00f2 a far parte della Repubblica Ligure, poi dell'Impero Napoleonico fino al 1814 e dal 1815 al Regno di Sardegna nella Divisione di Genova e nella Provincia di Novi. Dal 1859 \u00e8 passato alla provincia di Alessandria.\nIl castello dei Malaspina Fieschi Doria, di cui restano poche rovine alte sull'abitato, aveva la tipica forma ligure del castello costruito intorno a una torre. Risultano conservati la torre rotonda attorniata da un muro circolare con camminamento. Addossato alla torre vi \u00e8 un corpo rettangolare formato da due vani, di cui uno conserva ancora il soffitto.\nCarrega Ligure assunse notevole importanza nel corso della Resistenza italiana. Un edificio del comune, contrassegnato da una targa, fu sede, nel 1944-1945, del Comando della VI Zona partigiana ligure e ospit\u00f2 anche i componenti di diverse missioni alleate inglesi e statunitensi. Le diverse frazioni che compongono il Comune di Carrega Ligure furono investite in quel biennio anche da alcuni rastrellamenti nazifascisti: per le operazioni antipartigiane fu utilizzata soprattutto la Divisione Turkestan (in tedesco: \"Turkistanische Legion\") della Wehrmacht composta da ex prigionieri sovietici, mongoli e turkestani che infierirono pesantemente sulla popolazione con ruberie, soprusi e violenze sulle donne. \nNel dopoguerra Carrega, che contava pi\u00f9 di 2.000 abitanti, sub\u00ec un processo di rapido e inarrestabile spopolamento, causato principalmente dalla ridottissima natalit\u00e0 tipica della Liguria e Piemonte. Sino al 1963 non era collegata al fondovalle da alcuna strada. Gli spostamenti avvenivano a piedi, a dorso di mulo attraversando pi\u00f9 volte il torrente Carreghino, o con le \"lese\", slitte trainate dai buoi. L'apertura della strada carrozzabile, paradossalmente, acceler\u00f2 il processo di spopolamento verso le citt\u00e0 tipico del periodo, essendo il territorio caratterizzato da una popolazione contadina e un'agricoltura di sussistenza.\nSolo in anni recenti il comune ha conosciuto una piccola ripresa, legata in particolare al turismo, all'escursionismo e alle risorse naturalistiche. Tuttavia, per quanto concerne i cittadini residenti, il comune ha una popolazione di circa quaranta volte inferiore a quella che aveva all'atto dell'Unit\u00e0 d'Italia.\nFra il 2008 e il 2009 il comune di Carrega Ligure ha iniziato un progetto di vendita delle case sfitte o disabitate al prezzo simbolico di un euro per creare turismo nel paese e in futuro ripopolarlo, analogamente a quanto successo in molti altri paesi italiani (fra i quali Bussana Vecchia e Salemi). All'11 gennaio 2009, le case censite in collaborazione con l'Universit\u00e0 di Genova erano 720 e le richieste accettate 400. Negli anni seguenti, nonostante il successo dell'operazione, le complessit\u00e0 burocratiche e il fatto che i legittimi proprietari fossero sparsi in tutto il mondo, ha fatto desistere l'amministrazione dal progetto, che si \u00e8 poi limitata a segnalare alcuni annunci di vendita sul sito istituzionale.\nNel comune ha sede il Museo della cultura popolare dell'Alta Val Borbera che espone circa 500 attrezzi, mobili e suppellettili di vario genere, che documentano la vita e le tecniche del lavoro dell'agricoltura e dell'allevamento nei secoli passati e si propone di conservare la memoria di tecniche agrarie ormai completamente abbandonate.\nMarchesi di Carrega (1547-1797).\nNel 1547 con l'investitura di Andrea Doria a marchese di Carrega da parte dell'imperatore Carlo V diventa parte dei Feudi imperiali sotto il controllo della famiglia genovese dei Doria.\nSimboli.\nIl castello ricorda quello costruito dai Malaspina nel XII secolo sulla cima del monte Carmo a controllo del transito verso la Val Trebbia e la Lombardia ed ora ridotto a pochi resti. Nel capo sono affiancati gli emblemi di Genova/Alessandria e quello di Savoia/Sardegna in riferimento al suo passato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36050", "revid": "1516566", "url": "https://it.wikipedia.org/wiki?curid=36050", "title": "Cartosio", "text": "Cartosio (\"Cart\u00f2s\" in piemontese) \u00e8 un comune italiano di 734 abitanti della provincia di Alessandria in Piemonte.\nMonumenti e luoghi d'interesse.\nArchitetture religiose.\nChiesa di Sant'Andrea apostolo.\nLa chiesa parrocchiale di Sant'Andrea apostolo fu edificata sicuramente prima del 1600 anche se se ne ignora la data esatta. Fu modificata pi\u00f9 volte nel corso dei secoli: secondo Goffredo Casalis la chiesa \u00e8 stata riedificata nel 1619, il Padre Gabriele Roffredo nel 1701 costru\u00ec l'altare maggiore, don Carlo Giuseppe Scazzola ampli\u00f2 e restaur\u00f2 l'edificio nella seconda met\u00e0 dell'Ottocento dotandolo di un protiro e di una porta barocca.\nLa chiesa \u00e8 divisa in tre navate a volta separate da due file di colonne, \u00e8 lunga circa 14 metri compreso il presbiterio ed \u00e8 larga circa 11 metri. Ha un campanile alto circa 35 metri con 6 campane. Secondo la \"Relazione dello stato della Parrocchia di Sant'Andrea nel luogo di Cartosio\", scritta da don Carlo Giuseppe Scazzola intorno agli anni trenta dell'Ottocento, esistevano cinque altari: nel presbiterio l'altare maggiore, nella navata destra l'altare di Sant'Anna e quello del Santo Rosario, nella navata sinistra quello di San Concesso (del 1705) e quello di San Sebastiano. Attualmente, oltre all'altare principale, esistono solo due altari.\nL'interno della chiesa \u00e8 stato in gran parte affrescato da Lorenzo Lajolo (1877-1947) nel primo Novecento. Ai lati dell'altare maggiore si trovano due dei suoi affreschi che rappresentano l\"Annunciazione\" e l\"Orazione nell'orto degli ulivi\" realizzati con la tecnica del fresco secco. Illuminano l'ambiente dieci vetrate istoriate prodotte dalla ditta Gibo.\nArchitetture militari.\nNegli anni venti erano ancora visibili i ruderi di un castello feudale collocabile tra il XIII e il XIV secolo, costruito a sua volta su ruderi preesistenti che non sono databili. Oggi al suo posto sorgono due abitazioni private.\nIl paese \u00e8 caratterizzato da una torre medievale che spicca nel centro della piazza principale che fu edificata tra il XII e il XIII secolo da costruttori anonimi, ma probabilmente provenienti da Casale Monferrato.\nLa torre \u00e8 stata costruita con l'arenaria locale cementata con conci. \u00c8 alta 22,4 metri e ha una pianta rettangolare che si restringe fino all'inizio della verticale posta a 4,3 metri dal suolo: i lati alla base misurano 10,0 e 8,2 metri e si accorciano a 9,6 e 7,8 metri. In origine la torre raggiungeva i 25 metri di altezza perch\u00e9 presentava un parapetto merlato, distrutto il 2 dicembre 1296 dalle milizie Astigiane.\n\u00c8 formata da sette piani di un unico vano: il primo (interrato per quattro metri), il secondo, il quarto e settimo sono a volta e gli altri tre piani erano coperti da un tavolato in legno, asportabile, ora demolito. I piani non erano collegati tramite una scala girante attorno al muro, ma con botole quadrilatere poste agli angoli nord-ovest e sud-est. Il primo piano era adibito a cisterna ed alimentato da acqua sorgiva ancora oggi attiva, il secondo era una prigione, il quarto era un magazzino delle scorte alimentari, il quinto era destinato a cucina e mensa, il sesto era un dormitorio mentre il settimo serviva per l'avvistamento e da qui si poteva raggiungere una terrazza per la vedetta.\nParticolarit\u00e0 di questa torre, unica nel Monferrato, \u00e8 la presenza di un'apertura detta \"pustella\" nella parete esterna ovest a 11,5 metri dal suolo. A questa apertura si accedeva tramite un ponte levatoio che poggiava su un muro del castello limitrofo oggi non pi\u00f9 esistente.\nMonumenti.\nMonumento al disastro aereo.\nSulla strada che dal paese conduce alla Regione di Pallareto si trova un monumento dedicato ai caduti di un incidente aereo avvenuto in loco la mattina del 7 dicembre 1940. In quel giorno un Savoia-Marchetti S.M.79 precipit\u00f2 a causa di un'avaria al motore oppure per le cattive condizioni meteorologiche causando la morte del Generale Pietro Pintor, capo della Commissione Italiana d'Armistizio con la Francia (CIAF), e dei suoi sei subordinati: Generale di squadra aerea Aldo Pellegrini, Col. Pil. Attilio Corti, Magg. Cesare Quinto, Cap. Pil. Giuseppe Cadel, M.llo 2\u00ba cl. Ettore Alberi, Serg. Magg. Paolo Cinti. Il monumento si compone di una base a gradoni semicircolare sulla quale \u00e8 posto un cumulo di pietre bianche che sorregge una lapide di marmo e un'elica spezzata dell'aereo.\nMonumento ai caduti.\nVicino alla torre si trova un monumento dedicato ai caduti della prima e della seconda guerra mondiale composto da due lastre in marmo su cui sono scritti i vari nomi.\nVenne inaugurato il 19 settembre 1920 e consisteva solamente della lastra dedicata ai morti nella Grande Guerra attaccata al lato sud della torre ad un'altezza di circa due metri dal suolo. Negli anni seguenti fu scavata una fontanella e fu costruito un giardinetto al di sotto di essa.\nDurante il restauro della torre, avvenuto nei primi anni novanta, le lastre furono spostate nel luogo attuale e poste su un nuovo basamento con una fontanina nel centro.\nSociet\u00e0.\nEvoluzione demografica.\nNel 1804 a Cartosio abitavano 650 persone mentre nel 1836, secondo Goffredo Casalis, erano scese a un centinaio.\nEtnie e minoranze straniere.\nAl 31 dicembre 2010 a Cartosio risultano residenti 83 cittadini stranieri, rappresentanti il 10,23% della popolazione. La comunit\u00e0 nazionale pi\u00f9 numerosa \u00e8 quella marocchina con 36 persone, seguita da quella rumena con 15.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Suol d'Aleramo."}
{"id": "36051", "revid": "124632152", "url": "https://it.wikipedia.org/wiki?curid=36051", "title": "Casal Cermelli", "text": "Casal Cermelli (\"Casal Sirm\u00e9\" o \"Casassirm\u00e9\" in piemontese) \u00e8 un comune italiano di abitanti della provincia di Alessandria, in Piemonte, situato nella pianura alessandrina a sinistra del torrente Orba.\nIl comune venne fondato dalla famiglia dei Cermelli nel medioevo sottraendo una frazione al comune di Castellazzo Bormida.\nStoria.\nSino al 1929 Portanova fu sobborgo di Alessandria, indi pass\u00f2 frazione di Casal Cermelli. Aveva Chiesa parrocchiale con diverse Cappelle rurali e la Scuola Elementare.\nLa nuova Parrocchiale fu edificata tra il 1888 e il 1891. \u00c8 dedicata a sant'Antonio da Padova e custodisce un dipinto della \"Sacra Famiglia\" della bottega del Maraglione (1595), proveniente dalla vecchia chiesa. Una lapide ricorda don Pietro Sommo e gli altri Benefattori che contribuirono alla costruzione.\nTestimonianza della vivacit\u00e0 economica di questo piccolo territorio sono la costituzione nel 1899 della \"Societ\u00e0 Operaia di Mutuo Soccorso di Portanova\" e nel 1910 della \"Latteria Sociale\" fondata per creare una industria casearia che mettesse a frutto l'ampliamento dei prati artificiali e naturali favoriti dalla razionale concimazione e per combattere la crisi dei cereali e vinicola che si era verificata. La \"Latteria Sociale\" fu sostenuta dagli insegnamenti del Professor Voglino della Cattedra Ambulante di Agricoltura di Alessandria e dalla moderna concezione della gestione agricola dei Pallavidino, particolarmente di Giovanni Pallavidino che della Societ\u00e0 fu il fondatore e il Presidente.\nCasal Cermelli \u00e8 nota soprattutto per la raccolta storica dell'Oro dalle sabbie del torrente Orba, per la quale si hanno testimonianze scritte a partire dal 1212. Alla fine dell'Ottocento vi opero la \"Societ\u00e0 Svizzera dei Giacimenti Auriferi\", poi trasformata in Societ\u00e0 Olandese, nel 1887 impiant\u00f2, proprio a Casal Cermelli, una draga per lo sfruttamento industriale delle sabbie aurifere, che circa un anno dopo fu travolta da una delle solite piene del torrente. Attualmente la tradizione vive nella Cascina Merlanetta, dove sono state impiantata didattiche di lavaggio delle sabbie aurifere ed \u00e8 prevista la costituzione di un Museo della ricerca. A qualche centinaio di metri, lungo le sponde dell'Orba, in area di Parco Naturale e SIC (Sito di Importanza Comunitaria) \u00e8 stata riservata un'area specifica per la Raccolta Amatoriale dell'Oro, l'unica esistente al Mondo.\nSimboli.\nLo stemma e il gonfalone del comune di Casal Cermelli sono stati concessi con decreto del presidente della Repubblica del 16 febbraio 1999.\nGeografia antropica.\nSuddivisioni amministrative.\nPortanova.\nLa frazione di Portanova riveste particolare importanza nel territorio perch\u00e9 fu una delle terre che parteciparono alla fondazione della citt\u00e0 di Alessandria, realizzata negli anni intorno al 1168 per prevenire una eventuale nuova invasione barbarica successiva a quella di Federico Barbarossa. Poich\u00e9 fu l'ultima delle \"dieci porte o luoghi\" che partecip\u00f2 al consorzio di edificatori venne denominata \"Porta-Nova\" e questa denominazione sostitu\u00ec quelle precedenti di \"Silva Urb\u00e6\" e di \"Rondinella\".\nL'origine di Portanova risale al X secolo. La \"Torre di Portanova\" non \u00e8 che il resto del castello edificato dai Dal Pozzo nel XVI secolo quando estesero il loro feudo di Retorto inglobando anche questo territorio e stabilendovi residenza estiva. Nelle mura della \"Torre\" sono ben visibili tratti di muratura eseguita con tecnica edificatoria dell'epoca barbarica.\nIl torrente Orba, che lambisce il territorio, fu sempre motivo di preoccupazione per l'erosione e le piene, ma proprio questa vicinanza favor\u00ec la riduzione a coltura agricola molto fertile di quello che in origine non era altro che una selva boschiva ricca solo di selvaggina.\nSport.\nCalcio.\nLa principale squadra di calcio della citt\u00e0 \u00e8 la Polisportiva Casalcermelli 2005 che milita nel girone N alessandrino di 2\u00aa Categoria. \u00c8 nata nel 2005.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36052", "revid": "1516566", "url": "https://it.wikipedia.org/wiki?curid=36052", "title": "Casalnoceto", "text": "Casalnoceto (\"Cas\u00e0\" in dialetto locale) \u00e8 un comune italiano di 959 abitanti della provincia di Alessandria in Piemonte.\nIl comune \u00e8 situato non lontano da Tortona, al confine con la provincia di Pavia.\nGeografia fisica.\nIl paese si trova in una zona pianeggiante tra il corso inferiore del torrente Curone e le colline che separano la Valle Staffora dalla Val Curone, ad un'altezza media di 150 m s.l.m.\nStoria.\nL'antica \"Nocetum\" era situata lungo un'antica strada, nell'attuale localit\u00e0 di Casale vecchio, e le sue origini risalirebbero all'epoca romana.\nIn documenti fra il 700 fino al 1200 vengono citate Casale e Nocetum come di due localit\u00e0 con attribuzioni diverse.\nNocetum nel 972 viene confermato all'abbazia di San Colombano di Bobbio dall'imperatore Ottone I, il quale nello stesso anno in una donazione al monastero di San Pietro in Ciel d'Oro di Pavia citava Casale.\nNel XIV secolo il paese \u00e8 coinvolto nelle lotte tra Guelfi, dalla cui parte si schiera la vicina Tortona, e Ghibellini, per cui esso parteggia.\nNel 1373 viene completamente distrutto dalle truppe di Giovanni Acuto, per poi essere ricostruito nella posizione attuale per ordine di Galeazzo Visconti duca di Milano.\nNel 1415, Filippo Maria Visconti assegna il paese a Tortona e nel 1469 viene concesso in feudo per due terzi a Giovanni Spinola e per un terzo a Gabriele Visconti.\nNel 1523 Carlo V lo concede in feudo ai conti Spinola di Los Balbases, aggregandolo al contado di Tortona e quindi al Ducato di Milano.\nNel 1707, in seguito all'accusa di partigianeria nei confronti di Filippo V, furono sequestrati tutti i beni agli Spinola, tra cui Casalnoceto, di cui rientreranno in possesso dal 1725 al 1797, anno di soppressione dei feudi.\nNel dicembre 1798 si costitu\u00ec come municipalit\u00e0 repubblicana.\nNel 1814 i Savoia lo posero sotto il mandamento di Volpedo\nSimboli.\nLo stemma del Comune di Casalnoceto, concesso con D.P.R. del 10 luglio 2000, si blasona: \nMonumenti e luoghi d'interesse.\nLa chiesa di San Rocco \u00e8 ricavata da una torre del XIV secolo, residuo dell'antica cinta muraria. All'interno, merita una menzione la volta affrescata dall'artista genovese Lazzaro Tavarone.\nDi fronte alla chiesa di San Rocco si trova uno dei palazzi pi\u00f9 notevoli del centro abitato, facente ora parte della tenuta Vaccari e adibito a \"location\" per eventi: l'ala padronale di questo edificio (voluto da Paolo Spinola nel 1687, progettato dall'architetto Giuseppe Quadrio e adattata a residenza estiva dalla famiglia Vaccari e dai suoi discendenti) ha ospitato per circa un secolo le monache di clausura appartenenti all'ordine delle Carmelitane. Fa parte del sistema dei \"Castelli Aperti\" del Basso Piemonte.\nAlcune stanze custodiscono affreschi religiosi d'epoca del gi\u00e0 citato Tavarone e oggetti d'arredamento, a testimonianza di un vissuto che si rinnova nel quotidiano con la presenza degli ospiti.\nIn localit\u00e0 Rosano, la chiesa di S. Maria, risalente al XIII secolo, \u00e8 quanto resta di un antico convento francescano. Rimaneggiata nel XVII secolo, conserva nella cripta le tombe di dodici esponenti della famiglia Spinola, tra cui l'Ambrogio Spinola governatore di Milano all'epoca dei fatti narrati nei \"Promessi Sposi\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36053", "revid": "1516566", "url": "https://it.wikipedia.org/wiki?curid=36053", "title": "Casasco", "text": "Casasco (\"Casasch\" in dialetto tortonese) \u00e8 un comune italiano di abitanti della provincia di Alessandria, in Piemonte, situato su un crinale spartiacque tra le valli Curone e Grue.\nStoria.\nIn epoca altomedievale il territorio fa parte, fin dal periodo longobardo, degli antichi possedimenti dell'abbazia di San Colombano di Bobbio, fondata nel 614 dall'abate san Colombano, con il possedimento della corte monastica di Casasco (\"curtis e castrum de Casascum\") (in cui era inserita anche la corte del monastero di Vigoponzo) che si estendeva in Val Curone e Valle Grue nel territorio degli odierni comuni di Casasco, Avolasca, Dernice, Garbagna, Sorli, Albarasca, Vargo, Brignano Frascata, Momperone, Fabbrica Curone, Gremiasco, Montacuto, San Sebastiano Curone. Citate nella corte di Casasco anche le celle monastiche di Avolasca (\"domus culta de Audelasci\"), San Giorgio Curone (\"locus de Sanctus Georgius\"), Dernice (\"Darnisium\") nella corte del monastero di Vigoponzo (\"Vicus Pontius\", \"Vico Pontio\" o \"Vico Poncio\") comprendente anche le celle di Avi di Roccaforte Ligure, Monterotondo (\"Monte Rotundo\") di Gavi e Volpeglino (\"Vulpiclinum\", \"Vulpiclinus\", \"Vulpiclini\" o \"Vulpidino\"), territorio inserito nel grande feudo reale ed imperiale monastico bobbiese. \nNel Medioevo Casasco appartenne prima al comitato e poi all'episcopato di Tortona. Solo in seguito venne infeudato a diverse famiglie genovesi e segu\u00ec le vicende della valle Grue.\nSimboli.\nLo stemma e il gonfalone del comune di Casasco sono stati concessi con decreto del presidente della Repubblica del 21 aprile 1999.\nLe bande d'oro e di nero sono riprese dal blasone della nobile famiglia Bussetti.\nSociet\u00e0.\nEvoluzione demografica.\nNegli ultimi 100 anni, il comune ha perso quasi l'80% della popolazione residente.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona."}
{"id": "36056", "revid": "123903875", "url": "https://it.wikipedia.org/wiki?curid=36056", "title": "Castellazzo Bormida", "text": "Castellazzo Bormida (\"\u00cbl Castlass an Bormia\" in piemontese), anticamente denominato \"Gamondio\", \u00e8 un comune italiano di abitanti della provincia di Alessandria, in Piemonte.\nIl comune \u00e8 situato nella pianura tra l'Orba e la Bormida.\nGeografia fisica.\nIl territorio di Castellazzo Bormida ha una superficie di 45,19\u00a0km\u00b2. L'altezza del comune \u00e8 compresa tra 90 e 132 m s.l.m. Il palazzo comunale \u00e8 ad un'altezza di 104\u00a0m s.l.m.\nIl comune confina a nord con il comune di Alessandria, a est con i comuni di Frugarolo e Casal Cermelli, a sud con i comuni di Predosa e Castelspina ed a ovest con i comune di Gamalero, Frascaro, Borgoratto Alessandrino e Oviglio.\nIl centro abitato ricopre una piccola parte rispetto al territorio comunale.\nIl comune possiede due frazioni: Fontanasse e Rampina; la frazione di Fontanasse \u00e8 divisa dal confine tra Castellazzo Bormida e Casal Cermelli.\nIl territorio \u00e8 costellato da moltissime cascine dislocate su tutto il territorio. Molte cascine, grandi e lontane dal centro abitato, sono diventate nella storia quasi frazioni con chiesa annessa. Le cascine videro l'ultimo ripopolamento nei primi anni dell'immigrazione dal Veneto e dal meridione diventando centri molto popolosi.\nLe cascine principali sono:\nIl territorio comunale \u00e8 attraversato della Autostrada A26, dalla linea ferroviaria Alessandria-Ovada nel centro abitato, dalla linea Alessandria-Acqui Terme e dalla linea Alessandria-Nizza Monferrato-Canelli nella parte ovest verso il confine con Oviglio.\nIl fiume Bormida nella parte sud-occidentale del comune forma una spaccatura nel territorio che prende il nome di Isola Grande; gli abitanti di quella zona per giungere nel centro abitato devono passare per Borgoratto Alessandrino.\nNella parte occidentale del comune al di l\u00e0 della Bormida nella regione Micarella \u00e8 presente la nuova area industriale.\nStoria.\nOrigini.\nIl documento pi\u00f9 antico in cui si trova citato Gamondio, come \"corte regia\", \u00e8 del 938 (937). In questo diploma la regina Berta riceve dagli imperatori Ugo e Lotario varie zone tra cui la corte regia di Gamondio. Prima di questo diploma esistono solo congetture ed ipotesi, oltre alla frase molto lusinghiera di Iacopo di Acqui.\nXII-XIII secolo.\nGamondio \u00e8 corte regia quindi propriet\u00e0 imperiale diretta, ma con sicura presenza di terreni e di uomini liberi. Nel gennaio 1106 con un documento redatto nella Parrocchia di San Martino, si ha la prima traccia di Gamondio come libero comune e nel 1146 stipula con la Repubblica di Genova un patto commerciale molto importante. \u00c8 il periodo di maggior splendore per Gamondio.\nNel 1154 il geografo arabo Muhammad al-Idrisi riporta Gamondio nella sua carta dell'Italia, e la descrive cos\u00ec: \"Citt\u00e0 popolata e grande da cui dipendono villaggi e colti [...] \u00c8 recinta da mura ed ha popolazione ricca, mercati attivi e commercio con importazione ed esportazione\". Per alcuni storici questa descrizione non \u00e8 da attribuire a Gamondio, ma il territorio era vasto, e comprendeva i luoghi di Casal Cermelli, Portanova, Castelspina, Gamalero, Borgoratto, Cantalupo.\nNel 1155 le milizie di Gamondio si uniscono con Federico I Barbarossa per assediare nel 1158 Milano.\nFondazione di Alessandria.\nLe alleanze si cambiano in pochissimo tempo e solo dieci anni dopo Gamondio, insieme a Marengo e Bergoglio, fondano una \"civitas nova\". Nata la citt\u00e0 di Alessandria essa si fond\u00f2 in un primo momento, come gi\u00e0 scritto, dall'unione demica di \"Gamondium\" (Gamondio), \"Marenghum\" (Marengo) e \"Bergolium\" (Bergoglio). Questo si evince nel testo dei reclami contro Cremona del 1184 dell'imperatore Federico ove indica i promotori ed autori della fondazione della nuova citt\u00e0: \"de tribus locis, Gamunde vicelicet et Meringin et Burgul\"\". Non \u00e8 descritto il nome del luogo dell'incontro, anche se pare gi\u00e0 indicato con una certa precisione nella specificazione del sito sul Tanaro dove il trasferimento fu pi\u00f9 breve: Bergoglio.\nAi tre luoghi citati si aggiunsero in seguito \"Roboretum\" (Rovereto), \"Solerium\" (Solero), \"Forum\" (Villa del Foro), \"Vuilije\" (Oviglio) e \"Quargnentum\". In questo le popolazioni furono supportate, economicamente, dalla \"Superba\" e dai comuni della Lega Lombarda in contrasto con il marchesato del Monferrato principale alleato di Federico Barbarossa.\nLa data ufficiale di fondazione di Alessandria \u00e8 il 3 maggio 1168, anche se in quel momento ha gi\u00e0 raggiunto una configurazione topografica, urbanistica ed amministrativa definita. Il nome \"Alessandria\", confermato in seguito, sar\u00e0 assunto in onore di Papa Alessandro III, ampio sostenitore delle azioni della Lega Lombarda contro il Sacro Romano Impero e che aveva scomunicato Federico Barbarossa.\nNel XII secolo esistono notizie per almeno diciassette chiese nel territorio di Gamondio, e tra queste molte vengono riprodotte nella nuova citt\u00e0 in costruzione; tra le pi\u00f9 importanti San Martino, Santa Maria dei Campi, San Giacomo, Sant'Andrea.\nPer la centralit\u00e0 della sua posizione, il borgo offre almeno tre \"ospedali\" per il conforto dei pellegrini: il convento probabilmente presente alla Santissima Trinit\u00e0 da Lungi, sulla via romana detta Aemilia Scauri, l'ospedale di San Ranieri a Cantalupo, e l'ospedale di San Lazzaro, fondato da membri dell'omonimo ordine militare assistenziale.\nGamondio e \"Castellacium\".\nCon il passare del tempo si inizia a confondere nei documenti ufficiali il toponimo di \"Gamondio\", usato sia per il comune che per un quartiere di Alessandria. Dal XIV secolo con il toponimo Gamondio si indicher\u00e0 il territorio e con Castellacium il centro abitato, dopo poco il toponimo Gamondio rimarr\u00e0 alla citt\u00e0 e a tutto il territorio di Castellazzo verr\u00e0 dato il toponimo di Castellacium, derivato sicuramente dalle varie rovine di fortificazioni presenti nel comune.\nDopo alcuni anni di rapporti non proprio pacifici, entra nell'orbita della nuova citt\u00e0; viene istituito il Contado di Alessandria, sorta di consorzio amministrativo-commerciale di cui Castellazzo rimarr\u00e0 esponente principale fino all'estinzione nel XVIII secolo.\nXIV secolo.\nNel Trecento le chiese sono attestate in numero almeno pari a ventitr\u00e9.\nAlla fine del secolo Castellazzo viene separata dal dominio alessandrino ad opera dei Visconti (arrivati ad Alessandria dal 1347), che garantiscono al paese autonomia daziaria e quindi economica. Durante questi anni di dominazione gli abitanti dei vari villaggi si ribellano alle scorribande di Facino Cane, ma vengono distrutti, solo Castellazzo resiste all'assedio del 1404.\nXV-XVII secolo.\nNel 1437 il borgo viene infeudato dai Visconti a Vitaliano Borromeo. Il feudo rimase nell'orbita di Milano fino alla morte di Francesco II Sforza, nel 1535. Dopo il controllo milanese, inizia la dominazione spagnola che durer\u00e0 146 anni. La famiglia napoletana di origine spagnola dei d'Avalos tenne il feudo di Castellazzo dal 1531 (con l'investitura di Alfonso III d'Avalos da parte di Carlo V d'Asburgo) al 1651, quando i fratelli Andrea e Francesco d'Avalos lo cedettero alla famiglia Pallavicino di Genova.\nXVIII secolo.\nNel 1707 la zona di Castellazzo passa sotto Casa Savoia e nel 1778, morto senza discendenti l'ultimo feudatario, Giovan Battista Pallavicino, Castellazzo passa alle dirette dipendenze della casa regnante.\nXIX secolo.\nNel 1863 il paese assume con regio decreto la denominazione attuale.\nOttocento e met\u00e0 Novecento vedono l'affermarsi di attivit\u00e0 artigianali legate all'industria serica (molte le filande funzionanti nel paese) e all'edilizia, partendo dalla costruzione diretta di fornaci (sistema Hoffman) per la materia prima dell'epoca, i mattoni.\nAll'epoca della Rivoluzione francese a Castellazzo erano in funzione gi\u00e0 tre filande, nel 1850 si arriv\u00f2 a undici stabilimenti, nel 1880 si consolidarono le tre aziende dei fratelli Boidi, Pistarini, Ricagni. La produzione serica locale era particolarmente pregiata per lucentezza e qualit\u00e0. Si contavano due milioni di mori-gelsi (Mario Prati: Tesi di Laurea in Economia e Commercio, Universit\u00e0 di Torino).\nIl paese si ricompatta dalla seconda met\u00e0 dell'Ottocento, con la creazione di enti, circoli e societ\u00e0 a scopo assistenziale e ricreativo: nascono l'Asilo Prigione, la Banca Popolare di Castellazzo, il Circolo di Lettura, la Societ\u00e0 Operaia di Mutuo Soccorso, la banda musicale \"Giacomo Panizza\", il MotoClub, il Touring Club ciclistico.\nXX secolo.\nAll'inizio del XX secolo le confraternite perdono vigore, e in vario modo scompaiono le piccole chiese di San Rocco, San Michele, Santissima Annunziata, San Giovanni e Santa Croce.\nMonumenti e luoghi d'interesse.\nArchitetture religiose.\nChiesa di Santa Maria della Corte.\nLa chiesa di Santa Maria della Corte viene citata per la prima volta in un istrumento del 1005 che nomina la fondazione della chiesa \"in curte regia Gamundii\" (da cui il suffisso della Corte) da parte di Maria figlia del re anscarico Adalberto II d'Ivrea. Fin dall'inizio la chiesa \u00e8 parrocchiale.\nNel 1443 la chiesa con annesso convento, costruito agli inizi del XV secolo, passa ai padri serviti.\nLa chiesa viene pi\u00f9 volte demolita e ricostruita. La prima chiesa \u00e8 probabilmente ad aula unica e anche molto piccola. Nel 1494, al termine della messa dello Spirito Santo, si d\u00e0 inizio alla solenne demolizione. La chiesa viene ricostruita a tre navate, probabilmente in stile tardogotico. La consacrazione avviene il 2 febbraio 1534, il giorno dopo la consacrazione di San Martino appena ingrandita.\nInondata dalla Bormida nel 1647, e bruciata dai francesi nel 1651 della chiesa rimane solo il campanile e un crocefisso dichiarato miracolato da papa Benedetto XV.\nTra il 1665 e il 1717 la chiesa \u00e8 ricostruita secondo il vecchio progetto per sfruttare le fondamenta rimaste; i lavori sono affidati all'architetto alessandrino Guglielmo Trotti che per\u00f2 modifica l'aspetto interno.\nNel 1802 il \"maire\" napoleonico dichiara sciolta la comunit\u00e0 di Santa Maria e nel 1807 i padri serviti abbandonano il convento che ritorner\u00e0 nelle mani del clero secolare nel 1817.\nIl convento viene diviso tra la parrocchia e il municipio.\nNel 1894 vengono intrapresi i lavori di risanamento della pavimentazione e degli affreschi interni.\nLa chiesa di Santa Maria della Corte \u00e8 la prima parrocchia del paese e si pu\u00f2 vantare del leone alato simbolo di Venezia, lasciato appunto dalla serenissima repubblica di Venezia.\nChiesa di San Martino.\nSicuramente \u00e8 la chiesa pi\u00f9 antica di Castellazzo, fondata sicuramente prima del 1000.\nIl primo documento che la cita \u00e8 un atto redatto nel 1106 nella piazza attigua dove si trova anche l'indicazione di Gamondio libero comune\nLa chiesa \u00e8 parrocchiale da sempre, e trova una sua gemella costruita nella nuova citt\u00e0 di Alessandria. Dal 1264 la chiesa \u00e8 retta dai Padri Agostiniani. Durante i vari ampliamenti la facciata viene posta a meridione rispetto all'originale che era posta a levante. La chiesa \u00e8 ingrandita nel XIV secolo inglobando parte della primordiale chiesa. Nel 1534 terminano i lavori spostando ulteriormente la facciata in avanti fino ad inglobare la torre che era Albo Pretorio.\nIl 1\u00ba febbraio la chiesa viene consacrata da Leonardo di Vercelli, vescovo di Betlemme.\nLa facciata viene completata nel 1561. Nel 1895 prende fuoco il campanile posteriore. Viene ricostruito sopraelevandolo di 15 metri sulle strutture del precedente dall'architetto Giuseppe Boidi Trotti. Negli anni trenta la chiesa viene ristrutturata per riportarla al suo stato iniziale, scrostando l'esterno che era colorato a rigoni orizzontali. La chiesa di San Martino \u00e8 la seconda parrocchia del paese.\nChiesa dei Santi Carlo ed Anna.\nLa chiesa venne costruita per volont\u00e0 testamentarie di Maddalena Trotti e nel 1631 venne posata la prima pietra. Le guerre del periodo ritardarono i lavori, che vennero interrotti per mancanza di materiale e mano d'opera (nel frattempo il titolo di parrocchia era tenuto dal vicinissimo oratorio della Santissima Annunziata). Nel 1665 venne terminato il coro e nel 1714 venne consacrata. Nel 1892, su progetto dell'ingegnere Crescentino Caselli, venne rialzato il campanile.\nAl suo interno \u00e8 conservata una statua lignea della Madonna del Carmine (detta dai castellazzesi \"della provvidenza\") della bottega del Maragliano.\nLa chiesa dei Santi Carlo ed Anna \u00e8 la terza parrocchia del paese.\nNel 1720, Paolo Francesco Danei (Ovada, 3 gennaio 1694\u00a0\u2013 Roma, 18 ottobre 1775), sentendosi chiamato da Dio a fondare un nuovo istituto, dopo aver indossato un abito di penitenza il 22 novembre 1720, con il consenso del Vescovo di Alessandria, Mons. Franscesco Arborio di Gattinara, visse per 40 giorni nel piccolo locale attiguo alla sacrestia della Chiesa dei Santi Carlo ed Anna, in totale nascondimento con digiuno e molta preghiera scrisse la regola di quella che sarebbe poi diventata la Congregazione della Passione di Ges\u00f9 Cristo (Passionisti).\nChiesa di Santo Stefano.\nLa chiesa di Santo Stefano \"extra muros\" ha un'origine certamente monastica per la sua lontananza dall'abitato di allora. La fondazione risale all'incirca alla met\u00e0 dell'XI secolo dall'impronta romanica che l'edificio conserva: tre absidi (rimaneggiate nel corso dei secoli) e la cripta.\nLe absidi trovano le loro gemelle nell'Abbazia di Santa Giustina di Sezz\u00e8 (Sezzadio) da cui dipese, dello stesso periodo, ma anche a Castellazzo si ha nella storia un'altra chiesa con tre absidi: San Giovanni del Mortuzzo o delle rane. L'antica Santo Stefano vede periodi di abbandono nel 500 e solo alla fine del secolo (1596-97) vengono iniziati i lavori di restauro che si protrarranno fini alla met\u00e0 del 1600. La chiesa viene rialzata e la facciata completamente rifatta. La chiesa, oggi di propriet\u00e0 del comune, ha subito dei restauri nel 1997-98 che hanno portato alla luce che le dimensioni in pianta dell'oratorio originale erano le stesse di quello giunto ai giorni nostri.\nChiesa della Santissima Trinit\u00e0 da Lungi.\nFondata dai canonici regolari di Santa Croce di Mortara, probabilmente intorno al 1130, la chiesa (priorato, ma anche parrocchia) viene citata per la prima volta nel 1134. Costruita sicuramente all'interno di un complesso monastico, del quale nell'Ottocento se ne trovano ancora abbondanti tracce di ruderi, nel cinquecento \u00e8 usata come pagliaio.\nGli interventi del Ghilini nel 1731 ci hanno fatto giungere molte parti antiche della chiesa. Il Ghilini, fece rialzare i muri per permettere una copertura a volta.\nNel 1836 con la ristrutturazione della volta e la tinteggiatura delle pareti, l'edificio \u00e8 riaperto al culto. Gli ultimi interventi sono degli anni trenta del novecento da parte dell'architetto Mesturino della Soprintendenza delle Belle Arti di Torino, che fece riaprire le monofore dell'abside che erano state chiuse. Di importanza romanica rimangono oggi gran parte dell'abside, dei muri perimetrali e i capitelli, forse il maggior segno di arte a Castellazzo.\nSantuario della Beata Vergine della Creta.\nLa prima costruzione avvenne intorno al XVII secolo come ringraziamento della protezione durante l'epidemia di peste del 1630; la cappella venne demolita, per incuria, nel 1764.\nNel periodo 1802-1848 si ha la costruzione della nuova chiesa e della cosiddetta \"Rotonda\" intorno al pilone, mentre l'inizio dell'edificazione dell'odierno santuario avvenne sul finire del XIX secolo. Nel 1947 Pio XII confer\u00ec alla \"Madonnina\" (chiamata cos\u00ec da tutti i Castellazzesi) il titolo di Patrona dei Centauri.\nSui muri del corridoio che conduce alla Rotonda e nella Rotonda stessa si trovano molti ex voto a significare la grande devozione per la Beata Vergine della Creta.\nOratori oggi non pi\u00f9 esistenti.\nGli oratori elencati sono quelli che sono stati abbattuti nel XX secolo.\nArchitetture civili.\nTorre dell'orologio.\nLa torre dell'orologio \u00e8 la torre pi\u00f9 antica rimasta a Castellazzo. Sorge sul perimetro delle antiche mura, sorte nel XI-XII. Il percorso delle prime mura \u00e8 a forma ellittica e via General Moccagatta dove sorge la torre segue proprio il percorso delle antiche mura. La pianta della torre \u00e8 a tre quarti di cerchio.\nLa torre ha subito rimaneggiamenti nel corso dei secoli.\nCuriosit\u00e0: nel 1858 durante degli scavi nell'attuale via Gamondio (anch'essa sul percorso delle vecchie mura) furono messe in evidenza le fondazioni di un'analoga torre, certezza in pi\u00f9 che il comune era circondato da mura con varie torri per la sicurezza.\nTorrione della Gattara.\nIl torrione detto \"della Gattara\" dal nome del rione su cui sorge, \u00e8 l'unico superstite di un sistema difensivo, costituito da mura e torri, fatto erigere dal commissario Cotta, per volont\u00e0 del duca di Milano Ludovico il Moro, tra il 1496 e il 1498.\nLe mura del quattrocento dette \"le mura nuove\", formavano un pentagono intorno al comune; oggi il percorso delle mura \u00e8 ancora visibile dagli spalti che ne ripercorrono fedelmente il percorso dividendo il centro storico dalla periferia.\nIl torrione \u00e8 a pianta circolare, \u00e8 collegato attraverso ad un sistema di camminamenti sotterranei che portano al Castello. Il torrione \u00e8 stato in tempo recente un deposito di ghiaccio.\nCultura.\nBiblioteche\n\u00c8 presente la biblioteca civica Francesco Poggio fondata nel 1976.\nEventi.\nMotoraduno.\nIl motoraduno internazionale \"Madonnina dei Centauri\" si tiene tutti gli anni, durante la II settimana di luglio, e culmina con la funzione religiosa per la benedizione di piloti e macchine. L'evento si svolge dal 1946, organizzato dal locale motoclub e ideato dall'allora presidente Marco Re, farmacista castellazzese. La cerimonia \u00e8 partecipata da migliaia di motociclisti provenienti da tutta Europa. Curiosit\u00e0: il primo motociclista di ogni paese entra, per seguire la funzione religiosa, in chiesa con il motore acceso e il motociclista che ha percorso pi\u00f9 chilometri per giungere a Castellazzo Bormida viene premiato.\nSettembre castellazzese.\nIl settembre castellazzese \u00e8 il contenitore di tutte le manifestazioni della festa del paese. Ha inizio alla fine di agosto con la conferenza stampa, nella quale viene presentato ufficialmente il programma dei festeggiamenti, ed ha termine con la mostra mercato della zucca.\nGalleria Gamondio.\nNata nel 1968, \u00e8 una collettiva d'arte contemporanea che si svolge nelle settimane centrali della festa del paese. La collettiva fino al 2006 \u00e8 stata organizzata al pian terreno delle scuole medie. Dal 2006 la galleria non ha ancora trovato una sistemazione definitiva: nel 2006 \u00e8 stata organizzata presso la canonica di San Martino, nel 2007 presso la chiesa di Santo Stefano e nel 2008 presso l'oratorio di San Nicola. Dal 2007 la galleria ospita le opere realizzate durante l'estemporanea di pittura organizzata dal comune.\nPalio dell'oca.\nIl Palio dell'oca \u00e8 una manifestazione folkloristica che viene organizzata ogni anno la III domenica di settembre. Viene svolto in piazza Vittorio Emanuele II (la piazza centrale), dove con delle balle di paglia viene creato un percorso a forma di \"U\" dove vengo fatte correre le oche. Durante il palio vengono anche disputati dei giochi tra i vari partecipanti dei rioni quali: il tiro alla fune, l'ago nel pagliaio ecc.\nLa tabella riporta i rioni partecipanti alle ultime edizioni:\nMostra Mercato della zucca.\nLa Mostra Mercato della zucca \u00e8 l'ultima manifestazione del settembre castellazzese. Nata nel 1992, viene organizzata ogni anno per elogiare uno dei prodotti tipici castellazzesi, la zucca. Durante la manifestazione i produttori locali organizzano un'esposizione dei loro prodotti e vengono preparati diversi piatti a base di zucca che possono essere degustati durante la manifestazione.\nDa due anni a questa parte nella giornata di domenica per tutto il giorno viene proposta musica dal vivo e animazione con la simpatia di Ferruccio noto cantante e showman predosino - ovadese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36057", "revid": "1516566", "url": "https://it.wikipedia.org/wiki?curid=36057", "title": "Castelletto Merli", "text": "Castelletto Merli (\"Castl\u00e8t dij Merlo\" in piemontese) \u00e8 un comune italiano di 457 abitanti della provincia di Alessandria in Piemonte.\nStoria.\nSimboli.\nLo stemma di Castelletto Merli \u00e8 stato concesso con decreto del Presidente del Consiglio dei Ministri del 5 giugno 1995.\nRiprende il blasone della nobile famiglia Merli.\nSociet\u00e0.\nEvoluzione demografica.\nIn cento anni il comune ha perso i due terzi della popolazione residente nel 1911, una delle diminuzioni pi\u00f9 forti dell'intero Monferrato.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nL'abitato disponeva di una fermata che sorgeva nella frazione Guazzolo lungo la ferrovia Castagnole-Asti-Mortara, soppressa nel 2003; il traffico sull'intera linea \u00e8 sospeso dal 2012.\nAvvenimenti.\nNel secondo fine settimana di giugno si festeggia la Festa dei Merli, sagra enogastronomica con annesso il Meeting interprovinciale di razza bovina Piemontese. La Festa \u00e8 organizzata dalla Pro Loco e con la collaborazione di altri enti e associazioni. Si svolge presso il campo sportivo comunale.\nDal 2012 si svolge il Festival di Teatro Amatoriale \"Castelletto Merli Palcoscenico\" organizzato dall'Associazione Io Vivo Castelletto; evento che occupa tre giorni nell'ultimo fine settimana di luglio.\nSono presenti due parrocchie, quella dedicata a Sant Eusebio, e situata nel capoluogo, e quella di Sant Antonio, in frazione Guazzolo. Entrambi i santi vengono festeggiati nei rispettivi anniversari.\nStrutture e luoghi di interesse.\nIl campo Sportivo Comunale dedicato a Pierino Cussotto (presidente storico della Pro Loco), in localit\u00e0 Borgo San Giuseppe, accoglie un campo sintetico dove \u00e8 possibile giocare a calcetto o tennis. \u00c8 inoltre presente un campo da basket libero.\nEdifici storici sono il Municipio, l'ex asilo Teresa Poggio a Guazzolo, le chiese di Guazzolo e Cosso e le varie chiese e chiesette delle varie frazioni.\nLe varie strutture ricettive del Comune sono una base di partenza per visitare le bellezze del paese e dei paesi circostanti, o per scampagnate a piedi, cavallo o bici."}
{"id": "36058", "revid": "1436974", "url": "https://it.wikipedia.org/wiki?curid=36058", "title": "Gradisca d'Isonzo", "text": "Gradisca d'Isonzo (\"Gardiscje\" in friulano standard, \"Gardiscja\" nella variante locale) \u00e8 un comune italiano di abitanti del Friuli-Venezia Giulia. Il comune si fregia del titolo di citt\u00e0, concesso il 14 luglio 1936.\nGeografia fisica.\nSi trova sulla riva destra del fiume Isonzo, a dodici chilometri dal capoluogo provinciale, Gorizia.\nOrigini del nome.\nIl toponimo di Gradisca, comune nella regione, ha origini slave: \"gradi\u0161\u010de\" (\"insediamento fortificato su una collina\") e per estensione, poi, mutato col significato di paese, forte o castello. All'epoca della fondazione della fortezza si sarebbe voluto chiamarla Emopoli, in onore di Emo, capitano della repubblica di Venezia, ma ci\u00f2 non avvenne.\nStoria.\nDalle origini al Settecento.\nFin dai tempi antichi, il fiume Isonzo costituiva una efficace barriera difensiva. La zona di Gradisca, in particolare, si trovava in una posizione militare ed economica ideale.\nProbabilmente abitato gi\u00e0 in periodo romano e poi longobardo, l'attuale territorio di Gradisca nel X secolo fu luogo di frequenti e violente incursioni da parte degli ungari. Per ripopolare il territorio rimasto pressoch\u00e9 desolato, vi furono accolti ed insediati alcuni nuclei di coloni slavi, da cui l'origine del toponimo.\nIl primo documento, ancora oggi conservato, che parla dell'abitato, risale al 1176 e descrive Gradisca come un villaggio agricolo di sette famiglie, alcune di origine slava, altre latine, sottoposte alla giurisdizione del Patriarca di Aquileia. La storia tace per i successivi trecento anni, nei quali il luogo resta un centro agricolo politicamente insignificante, appartenente al feudo di Farra d'Isonzo.\nSolo dopo il 1420, con l'annessione del Patriarcato di Aquileia da parte della Repubblica di Venezia, l'abitato assume maggiore rilevanza grazie alla sua posizione strategica e di confine dello Stato veneziano di terraferma fino al 1511: a partire dal 1473 l'insediamento cambia volto e vocazione, venendo rifondato all'interno di una potente ed ampia fortezza, al centro di un pi\u00f9 vasto sistema difensivo, concepito come baluardo di difesa della Serenissima (e della cristianit\u00e0) contro le devastanti incursioni dei Turchi.\nSfruttando la difesa naturale fornita dal fiume Isonzo, Venezia cerca di opporsi alle incursioni turche realizzando una linea fortificata da Mainizza a Fogliano, con Gradisca come punto di forza. Tra il 1476 e il 1498 viene infatti costruita, sulla riva destra dell'Isonzo, una imponente fortezza difensiva. L'intera citt\u00e0 viene racchiusa in una possente cinta muraria alta quasi venti metri, mentre, all'esterno delle mura, le acque del fiume vennero deviate e convogliate in un ampio fossato difensivo, mentre la cinta muraria viene rafforzata da sette torri fortificate.\nNell'arco di pochi anni, il borgo agricolo acquisisce cos\u00ec importanza tale che, nel 1500, Leonardo da Vinci viene inviato a Gradisca su incarico del Senato veneto, per mettere a punto nuove armi e sistemi di difesa dell'avamposto. Oggi all'entrata presso Porta Nuova \u00e8 presente un busto Leonardo da Vinci.\nDel periodo veneto attualmente si conservano gran parte delle mura, sei torrioni, la porta Nuova, oltre a numerosi edifici medioevali, tra cui la chiesa della Beata Vergine dell'Addolorata e la casa dei Provveditori veneti (dal 1965 sede dell'enoteca \"La Serenissima\", prima enoteca regionale pubblica italiana).\nNel 1511, durante la guerra della Lega di Cambrai, le truppe dell'Imperatore del Sacro Romano Impero Massimiliano I d'Asburgo assediano e bombardarono la citt\u00e0 che nonostante la strenua resistenza, in seguito ad una pestilenza scoppiante tra la popolazione dovette capitolare divenendo un capitanato imperiale.\nLa citt\u00e0 acquista notevole importanza militare durante il capitanato di Niccol\u00f2 della Torre, che fa aggiungere nuove fortificazioni. Contemporaneamente si ha un notevole aumento della popolazione e la citt\u00e0 acquista un'autonomia sempre maggiore.\nDal 1615 al 1617 Venezia tenta inutilmente di riprendere il controllo del territorio, dando inizio alla Guerra di Gradisca. Dopo aver resistito per due anni agli attacchi veneziani, al termine della guerra la citt\u00e0 diventa capoluogo della nuova Contea di Gradisca, in seguito venduta da Ferdinando III, per far fronte alle spese della Guerra dei Trent'anni, al principe Giovanni Antonio di Eggenberg.\nQuesto \u00e8 senz'altro il periodo pi\u00f9 fiorente per la citt\u00e0, che, da fortezza militare, subisce una progressiva trasformazione in citt\u00e0 residenziale nobiliare.\nL'abitato si arricchisce di nuovi palazzi, molti dei quali presenti ancora oggi, tra cui l'imponente palazzo Torriani (attuale municipio), antica residenza della nobile famiglia dei Della Torre, cui appartennero alcuni tra i pi\u00f9 importanti capitani della citt\u00e0.\nDi notevole rilievo anche alcuni edifici pubblici dell'epoca, il palazzo del monte di piet\u00e0 e la loggia dei mercanti (ora sede del lapidario civico) e alcune residenze nobiliari come il palazzo De Comelli-Stuckenfeld e quello De Fin Patuna. Dello stesso periodo \u00e8 il duomo barocco dei ss. Pietro e Paolo (costruito su una chiesa preesistente, di probabile origine longobarda), all'interno del quale \u00e8 possibile ammirare la tomba monumentale in cui \u00e8 sepolto Niccol\u00f2 II della Torre, primo capitano della citt\u00e0, oltre agli altari del XVIII secolo e ad alcuni affreschi dello stesso periodo.\nDal 1647 al 1717, le cinquantadue localit\u00e0 comprese nella contea di Gradisca assumono i caratteri di uno piccolo Stato autonomo, amministrato da uomini di valore come Francesco Ulderico della Torre (discendente dalla famiglia dei Torriani, signori di Milano), che garantiscono alla citt\u00e0 una fiorente economia e una notevole indipendenza dal potere imperiale anche in materia legislativa, monetaria e di misure.\nNel 1717, con l'estinzione della linea maschile del casato degli Eggenberg, la contea torn\u00f2 ad essere asburgica.\nNel 1754, sotto il governo di Maria Teresa d'Austria, la citt\u00e0 ed il suo territorio vengono fusi alla Contea di Gorizia, a formare una nuova entit\u00e0 statale: la Contea Principesca di Gorizia e Gradisca, mantenendo tuttavia una notevole influenza culturale ed economica, diventando, nonostante la sua subordinazione politica a Gorizia, sede vescovile nel 1788.\nDall'Ottocento ad oggi.\nLa stabilit\u00e0 delle contee \u00e8 turbata dall'arrivo di Napoleone, che le conquista nel 1797, restituendole in un primo tempo all'Austria, per poi riconquistarle nuovamente nel 1805, quando la citt\u00e0 diviene capoluogo di viceprefettura del dipartimento di Passariano, all'interno del neocostituito Regno d'Italia, che proprio sull'Isonzo pone il suo confine orientale. Ripresa dagli austriaci dopo la caduta dell'imperatore francese nel 1815, la citt\u00e0, ormai priva di ogni importanza militare, acquista invece un notevole rilievo turistico come citt\u00e0 di villeggiatura nel corso della seconda met\u00e0 dell'Ottocento; mentre il castello viene, per un periodo, utilizzato come penitenziario (ospitando molti esponenti del risorgimento).\nNel 1855, il feldmaresciallo Radetzky, governatore del Lombardo-Veneto, consente l'abbattimento di parte delle mura della fortezza, accogliendo una richiesta dei cittadini, per dare alla citt\u00e0 maggior respiro: nel 1863 viene cos\u00ec creata la \"Spianata\", un pregevole luogo di ritrovo, che dall'inizio del XX secolo si arricchir\u00e0 di splendidi caff\u00e8 e locali alla moda.\nNel 1914 scoppia la Prima guerra mondiale: i gradiscani vi partecipano sotto l'uniforme austro-ungarica, principalmente sul fronte orientale; alcuni invece disertano e fuggono verso l'Italia, per evitare l'arruolamento o per motivi ideologici e nazionali.\nDurante la ritirata di Caporetto la citt\u00e0 viene data alle fiamme dall'esercito italiano in ritirata, subendo gravi danni.\nAl termine della guerra, il 6 gennaio 1921, la citt\u00e0 viene annessa all'Italia.\nTra gli edifici pi\u00f9 recenti, l'imponente teatro comunale, realizzato a partire da scuderie settecentesche, che si affaccia su piazza Unit\u00e0 d'Italia, all'ingresso del centro storico.\nNel maggio del 1945, al termine del secondo conflitto mondiale, la comunit\u00e0 gradiscana teme l'annessione alla Jugoslavia di Tito, ma dopo una provvisoria amministrazione militare alleata, la sovranit\u00e0 italiana sul territorio viene riconfermata.\nDa alcuni anni Gradisca \u00e8 anche nota per la prestigiosa galleria d'arte regionale \"Luigi Spazzapan\" (nel palazzo Torriani), che, oltre ad ospitare numerose opere dell'artista, \u00e8 solita organizzare mostre ed eventi artistici di notevole interesse.\nSimboli.\nLo stemma del comune di Gradisca d'Isonzo \u00e8 costituito da uno scudo di colore oro nella met\u00e0 parte alta di colore giallo ed azzurro nella met\u00e0 parte bassa con il simbolo della croce latina di color argento che sovrasta la mezza luna, sormontato da una corona a forma di cinta muraria a nove torri.\nIl comune fa uso, nelle cerimonie ufficiali, del gonfalone. Esso \u00e8 costituito da un drappo nella met\u00e0 parte alta di colore giallo e nella met\u00e0 parte bassa di colore azzurro, raffigurante nel centro lo stemma, sopra il quale compaiono le parole: \"Citt\u00e0 di Gradisca d'Isonzo\", circondato a sinistra da un ramo di alloro ed a destra da un ramo di quercia uniti da un nastro tricolore.\nLa comunit\u00e0 ebraica.\nDal XVI secolo Gradisca fu sede di una piccola ma fiorente comunit\u00e0 ebraica. Scomparse le due sinagoghe, a testimonianza della presenza ebraica rimangono alcuni edifici del ghetto settecentesco sull'attuale via Petrarca ed il cimitero ottocentesco di via dei Campi, oltre che il toponimo \"Gerusalemme\", indicante un borgo cittadino.\nMonumenti e luoghi d'interesse.\nGradisca d'Isonzo fa parte del club I borghi pi\u00f9 belli d'Italia.\nSociet\u00e0.\nLingue e dialetti.\nA Gradisca d'Isonzo, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Gradisca d'Isonzo rientra fra le varianti appartenenti al friulano goriziano.\nPresenta una certa diffusione anche un dialetto locale della lingua veneta.\nCultura.\nBiblioteca.\nLa biblioteca comunale si trova in via della Campagnola 18, all'interno di casa Maccari. Fa parte del sistema bibliotecario della provincia di Gorizia, gestito dal consorzio culturale del Monfalconese.\nLa struttura vanta un patrimonio librario di circa 30.000 volumi. In biblioteca possono essere consultati l'archivio storico della citt\u00e0 di Gradisca (40 cartolari di documenti dal XVI al XX secolo), il \"Fondo Mosetti\" (con materiali minori lasciati al comune da Alfonso Mosetti) e lo \"Schedario storico gradiscano\" (meglio conosciuto come \"Schedario Patuna\" in quanto compilato da Ettore Patuna; redatto sulla base dei documenti conservati nell'archivio storico), oltre a un limitato numero di opere antiche di interesse locale, provenienti da donazioni.\nScuole.\nNel territorio comunale sono presenti 1 scuola dell'infanzia, 1 scuola primaria, 1 scuola secondaria di primo grado e 1 scuola secondaria di secondo grado tecnico-agraria (unica in provincia per indirizzo).\nLe prime 3 scuole, assieme alla scuola dell'infanzia e primaria di Farra, fanno parte dell'istituto comprensivo \"della Torre\" di Gradisca d'Isonzo.\nInoltre il comune di Gradisca d'Isonzo, assieme ai comuni di Romans d'Isonzo, Villesse e Farra d'Isonzo, dispone di due asili nido intercomunali a Versa e Farra.\nEconomia.\nArtigianato.\nPer quanto riguarda l'artigianato, Gradisca \u00e8 rinomata per la produzione di ceramiche e di terrecotte.\nInfrastrutture e trasporti.\nRete stradale ed autostradale.\nA nord della citt\u00e0 corre l'autostrada A34 con uno svincolo con ingresso/uscita su via Udine (SR 305). Il comune risulta un importante nodo viario sovracomunale ed \u00e8 attraversato da diverse infrastrutture viarie d'importanza regionale: SR 252, SR 305 e SR 351.\nRete ferroviaria.\nSul territorio non si trova nessuna linea ferroviaria. Quella pi\u00f9 vicina si trova nel comune limitrofo di Sagrado (linea Udine\u2013Trieste). Nella frazione di Poggio Terza Armata si trovava la stazione ferroviaria di Gradisca-San Martino, che serviva la citt\u00e0 fino al 2002, anno della sua soppressione. La stazione era collegata in modo diretto al centro della citt\u00e0 tramite la passerella sull'Isonzo di Poggio. Oggigiorno i pendolari gradiscani utilizzano la vicina stazione di Sagrado.\nAd ovest del centro abitato \u00e8 visibile il sedime ferroviario della linea Cormons\u2013Redipuglia, tratta che non fu per\u00f2 mai portata a termine. Due sono i maggiori manufatti ingegneristici: il ponte in ferro sul fiume Isonzo e quello sull'A34. Quest'ultimo \u00e8 stato ruotato in modo da risultare perpendicolare rispetto ai lati della strada a seguito della trasformazione del RA 17 in autostrada.\nAmministrazione.\nGemellaggi.\nDall'inizio del novanta Gradisca intrattiene rapporti d'amicizia con la cittadina austriaca di Althofen con scambi a livello istituzionale, parrocchiale e scolastico, anche se ufficialmente non \u00e8 stato mai sancito un gemellaggio.\nSport.\nHa sede in citt\u00e0 la squadra di calcio dell'Associazione Sportiva Dilettantistica Itala San Marco Gradisca, che attualmente milita nel campionato di Eccellenza col nome di ISM Gradisca.\nGioca le sue partite in casa allo stadio \"Gino Colaussi\", dedicato all'attaccante, nativo proprio di questo comune, che vinse la Coppa del Mondo nel 1938 in Francia con la maglia della nazionale italiana.\nDal 1986 si tiene annualmente il Torneo Internazionale \"Citt\u00e0 di Gradisca\" \u2013 Trofeo \"Nereo Rocco\", con squadre giovanili provenienti da tutto il mondo.\nCalciatori celebri nati a Gradisca d\u2019Isonzo: Gino Colaussi e Jacopo Petriccione.\nImpianti sportivi.\nGli impianti sportivi sono concentrati a nord della citt\u00e0 nell'area di via dei campi (primo nucleo della cittadella dello sport) ed a sud-ovest del centro storico."}
{"id": "36060", "revid": "1516566", "url": "https://it.wikipedia.org/wiki?curid=36060", "title": "Castelletto Monferrato", "text": "Castelletto Monferrato (gi\u00e0 Castelletto Scazzoso, da \"Castrum Scatiosorum\", \"Castl\u00e8t Monfr\u00e0\" in piemontese) \u00e8 un comune italiano di abitanti della provincia di Alessandria, in Piemonte. \u00c8 la citt\u00e0 natale di Lodovico Rastelli (1801\u20131878), liutaio, la cui attivit\u00e0 primaria era rivolta alla riparazioni di strumenti ad arco e a plettro; ha costruito violini, viole, violoncelli, contrabbassi e chitarre.\nGeografia fisica.\n\u00c8 situato a circa 10\u00a0chilometri a nord del capoluogo di provincia.\nSituato a circa 3 km dall'uscita Alessandria Ovest della A26 (Ge Voltri \u2013 Gravellona Toce), Castelletto Monferrato \u00e8 ubicato su un promontorio di circa 200 m sul livello del mare che in condizioni ottimali di visibilit\u00e0 permette all\u2019occhio di spaziare dalla pianura di Marengo agli Appennini, dal Monviso al gruppo del Monte Rosa.\nLe colline zonali sono prevalentemente ricoperte da vigneti perch\u00e9 il terreno calcareo con i sedimenti di argille azzurre e gialle e le miglia di conchiglie fossili residuate dal mare Adriatico che milioni di anni fa si addentrava in queste terre, si presta alla produzione di uve.\nStoria.\nSimboli.\nLo stemma di Castelletto Monferrato \u00e8 un'arma parlante: una torre a due palchi allude al \u201cpiccolo castello\u201d del toponimo, dietro la quale si stagliano le Alpi piemontesi, richiamo alla catena montuosa del \"Monferrato\" (\"Mons Ferratus\").\nCultura.\nTradizioni ed eventi.\nLa Busin\u00e0.\nCastelletto Monferrato \u00e8 famoso, nei dintorni, per la Busin\u00e0. Si tratta, nelle parole di P. Raiteri, di:\nDopo essere stata sospesa nel dopoguerra, la tradizione della Busin\u00e0 \u00e8 stata ripresa negli anni ottanta, e perdura ancora ai giorni nostri. Viene infatti recitata ogni anno, nel giorno di Carnevale.\nSagra della Zucca.\nFesta patronale che si svolge nell'ultimo weekend di agosto. Possibilit\u00e0 di gustare vari piatti tipici gastronomici piemontesi ed in particolare la Lasagna di Zucca, prodotto De.Co. del Comune di Castelletto Monferrato.\nI giochi dei cantoni.\nNegli ultimi anni, Castelletto Monferrato organizza quelli che vengono chiamati Giochi dei cantoni: verso la fine dell'estate, una squadra rappresentante del paese sfida in varie discipline altre squadre, rappresentanti delle frazioni e dei sobborghi. Solitamente le squadre partecipanti sono quelle di:\nLa formula non \u00e8 fissa, ma muta ogni anno, nel tentativo di rendere pi\u00f9 equilibrata la competizione. Tipicamente ci si sfida a calcio e pallavolo, ma anche a carte, coi tornei di scala quaranta e briscola, nonch\u00e9 nei giochi in piazza, che sono anch'essi molto mutevoli, e constano, ad esempio, in un percorso ad ostacoli da percorrere con una carriola piena d'acqua o nel taglio cronometrato di un tronco.\nAl termine dei giochi, distribuiti solitamente in due weekend, si sommano i punteggi guadagnati dalle squadre, e quella vincente ottiene il diritto di custodire la \"Coppa dei Cantoni\" fino all'anno successivo, quando verr\u00e0 rimessa in palio. La coppa sar\u00e0 infine detenuta a titolo definitivo dalla prima squadra che vincer\u00e0 i giochi per tre volte.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCon le firme dei documenti ufficiali, il 29 giugno 2019 in Italia e il 14 settembre 2019 in Francia, viene siglato il gemellaggio tra i Comuni di Castelletto Monferrato e Annot (Dipartimento Alpi dell'Alta Provenza).\nAutori di questo legame i rispettivi Sindaci Gianluca Colletti e Jean Ballestrer.\nSport.\nIl paese ha una squadra di calcio, il Castelletto Monferrato che milita nel girone unico di Asti in terza categoria."}
{"id": "36061", "revid": "1516566", "url": "https://it.wikipedia.org/wiki?curid=36061", "title": "Castelletto d'Erro", "text": "Castelletto d'Erro (\"Castl\u00e8t d'Er\" in piemontese) \u00e8 un comune italiano di 155 abitanti della provincia di Alessandria, in Piemonte.\nStoria.\nSimboli.\nLo stemma comunale, non ancora ufficialmente registrato, si pu\u00f2 blasonare:\nLa torre \u00e8 quella, ancora esistente, del castello eretto nel XIII secolo per il controllo della sottostante Via Aemilia Scauri.\nSociet\u00e0.\nEvoluzione demografica.\nNegli ultimi 90 anni il comune ha perso pi\u00f9 di tre quarti della popolazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Suol d'Aleramo."}
{"id": "36062", "revid": "322321", "url": "https://it.wikipedia.org/wiki?curid=36062", "title": "Medea (Italia)", "text": "Medea (\"Migjee\" in friulano standard, \"Migjea\" nella variante locale) \u00e8 un comune italiano di abitanti in Friuli-Venezia Giulia. Nel 1928 il paese divenne frazione di Cormons per poi ritornare ad essere comune indipendente nel 1955.\nStoria.\nMedea fu abitata sia in epoca preromana che romana. Nel medioevo fu feudo dell'Abbazia di Rosazzo, che ne fu investita prima dai patriarchi di Aquileia e successivamente dai conti di Gorizia; nel 1500 pass\u00f2 sotto il controllo degli Asburgo.\nMedea fu duramente provata dalle incursioni turche del 1470 e del 1499; un campo vicino al cimitero \u00e8 tuttora denominato \"cjamp dai turcs\". Inoltre, tra il 1508 ed il 1516 fu, danneggiata durante le guerre tra Massimiliano I d'Asburgo e Venezia e tra il 1615 ed il 1617 durante la guerra di Gradisca.\nDopo il 1647 fu incluso nella contea di Gradisca.\nIl paese, come alcune zone del vecchio litorale austriaco, ha attraversato pi\u00f9 di 400 anni di dominazione asburgica fino alla sua annessione al regno d'Italia nel novembre del 1918.\nMonumenti e luoghi d'interesse.\nAra pacis mundi.\nIl paese \u00e8 conosciuto soprattutto per la maestosa \"Ara pacis mundi\", monumento dedicato ai caduti di tutte le guerre e specialmente della seconda guerra mondiale, eretto nel 1950 ed ideato dall'architetto Mario Bacciocchi (Fiorenzuola d'Arda, 1902 - Milano, 1974).\nIl complesso monumentale fu inaugurato il 6 maggio 1951 e si trova in cima al colle di Medea, a circa 140 m s.l.m.\nAll'interno del recinto vi \u00e8 l\"'Ara\" propriamente detta; \u00e8 costruita in porfido della Val Camonica con una base quadrata di 3\u00a0m. di lato. \u00c8 formata da un corpo inferiore a tronco di piramide, che termina con una cimasa, anch'essa in porfido, raggiungendo una altezza complessiva di 5\u00a0m.\nAll'interno \u00e8 posta una urna in legno e bronzo dove \u00e8 posta solo la scritta\nAll'interno dell'urna sono raccolte terre provenienti da oltre 800 cimiteri di guerra sparsi nel mondo, compresi africani e russi, oltre ad alcune ampolle d'acqua marina prelevate nei luoghi in cui affondarono navi di diverse nazionalit\u00e0 e dove trovarono la morte migliaia di marinai e militari.\nChiesetta di Sant'Antonio.\nLa chiesa, di origine settecentesca, fu pesantemente danneggiata durante la prima guerra mondiale ed in seguito rimaneggiata. La facciata \u00e8 sormontata da una statua di sant'Antonio da Padova ed a fianco \u00e8 posto il campanile.\nL'interno \u00e8 costituito da un'unica navata con tre altari marmorei, di cui il principale, dedicato al santo, \u00e8 opera dello scultore udinese Simone Pariotti. L'altare del Crocifisso \u00e8 invece opera dell'artista goriziano Francesco Zolli. Nella chiesa sono conservati anche una dozzina di \"ex voto\", frutto della devozione popolare tra la fine del XIX e l'inizio del XX secolo.\nAll'esterno della chiesa, sul fianco sinistro si trova la tomba del cardinale Guido Del Mestri.\nParrocchiale.\nLa chiesa parrocchiale di Medea, dedicata a Santa Maria Assunta ed in stile neoclassico, venne costruita nel 1843 su progetto di tale Biagio Martinis e sulla base di quella antica, risalente al Medioevo. L'edificio ha subito un intervento di restauro verso la fine del XX secolo.\nSociet\u00e0.\nLingue e dialetti.\nA Medea, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Medea rientra fra le varianti appartenenti al friulano goriziano.\nGeografia antropica.\nFrazioni.\nIl comune di Medea non ha frazioni."}
{"id": "36065", "revid": "1516566", "url": "https://it.wikipedia.org/wiki?curid=36065", "title": "Castelnuovo Bormida", "text": "Castelnuovo Bormida (\"Castelneuv an Bomia\" in piemontese) \u00e8 un comune italiano di 683 abitanti della provincia di Alessandria in Piemonte.\nStoria.\nFin dall'epoca longobarda il territorio era inserito nei possedimenti dell'abbazia di San Colombano di Bobbio attraverso il controllo dell'Abbazia di Santa Giustina di Sezz\u00e8 (Sezzadio), assieme ai tanti possedimenti, il territorio era inserito nel grande feudo reale ed imperiale monastico. Feudatari di Castelnuovo furono gli Adorno genovesi tra il Trecento ed il Quattrocento; poi i Porro, gli Zoppi, i Sacco, i Moscheni, i Grasso, i Grillo e i Ferrari. Questi ultimi conservarono il titolo anche quando il Monferrato pass\u00f2 a Vittorio Amedeo II di Savoia nel 1708.\nSociet\u00e0.\nEtnie e minoranze straniere.\nNel comune al 31 dicembre 2012 sono presenti 57 stranieri, rappresentanti l'8,11% della popolazione.\nLista delle provenienze:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36066", "revid": "1516566", "url": "https://it.wikipedia.org/wiki?curid=36066", "title": "Castelspina", "text": "Castelspina (\"Casti\u00e8 d'la Speina\" in piemontese) \u00e8 un comune italiano di 412 abitanti della provincia di Alessandria, in Piemonte.\nStoria.\nNato dal comune di Castellazzo Bormida intorno al 1300, la chiesa parrocchiale dedicata alla Beata Vergine Maria nasce sulle fondamenta dell'antica chiesa di Santa Maria di Gamondio.\nNel 1884 madre Chiara Ricci (di origine savonese) fond\u00f2 con l'aiuto di padre Innocenzo Gamalero l'ordine delle suore Francescane Angeline.\nOgni settembre dell'anno si ricorda madre Chiara Ricci con una festa dove vengono chiamati ragazzi da diverse parti d'Italia.\nOriginario di Castelpina \u00e8 stato il cardinale Giovanni Canestri.\nSimboli.\nLo stemma del comune di Castelspina \u00e8 stato concesso con il decreto del presidente della Repubblica del 13 gennaio 2003.\nSociet\u00e0.\nEvoluzione demografica.\nCastelspina \u00e8 caratterizzata da una popolazione perlopi\u00f9 anziana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune, nell'ambito delle fusioni fasciste, fu soppresso nel 1929 e il suo territorio venne aggregato al comune di Sezzadio. Castelspina riacquister\u00e0 la propria autonomia nel 1954. Durante il Regno d'Italia fu parte, dal 1859, del mandamento di Sezz\u00e8 (poi rinominata Sezzadio) e del circondario di Alessandria, fino all'abolizione degli enti mandamentali e circondariali nel 1927."}
{"id": "36067", "revid": "125588288", "url": "https://it.wikipedia.org/wiki?curid=36067", "title": "Moraro", "text": "Moraro (\"Mor\u00e2r\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nMoraro vanta una tradizione rurale che lo annovera fra i comuni \"campagnoli\" dell'Isontino.\nIl comune ha un territorio non vastissimo, ma che riassume i tratti della campagna friulana.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 33 persone.\nLingue e dialetti.\nA Moraro, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Moraro rientra fra le varianti appartenenti al friulano goriziano.\nAmministrazione.\nTra gli abitanti pi\u00f9 importanti dei 767 annoveriamo la famiglia Battistin, ex nobili sforzeschi che si distinguono per capacit\u00e0 imprenditoriale all'interno del complesso mondo dell'Isontino.\nDal 4 ottobre 2021 il sindaco \u00e8 Lorenzo Donda, della lista civica Moraro insieme."}
{"id": "36068", "revid": "254059", "url": "https://it.wikipedia.org/wiki?curid=36068", "title": "Cavatore", "text": "Cavatore (\"Cav\u00e0u\" in piemontese) \u00e8 un comune italiano di 261 abitanti della provincia di Alessandria in Piemonte.\nSociet\u00e0.\nEvoluzione demografica.\nNell'arco dell'ultimo secolo il comune ha perso quasi i tre quarti della popolazione complessiva.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36069", "revid": "254059", "url": "https://it.wikipedia.org/wiki?curid=36069", "title": "Cella Monte", "text": "Cella Monte (\"Sela\" in piemontese) \u00e8 un comune italiano di abitanti della provincia di Alessandria, in Piemonte.\nGeografia fisica.\nTerritorio.\nIl paese si trova tra Casale Monferrato e Alessandria, in posizione defilata rispetto alla strada provinciale che collega i due centri, nel cuore dei \"Paesaggi Vitivinicoli del Monferrato\" che, insieme a quelli di \"Langhe\" e \"Roero\", sono patrimonio dell'Unesco dal 2014.\nTutto il Monferrato e il territorio di Cella Monte in particolare \u00e8 caratterizzato dall'abbondante presenza della cosiddetta \"Pietra da Cantoni\", una pietra da costruzione miocenica, formata da strati marini calcarei e marnosi che sono stati datati al Burdigaliano-Langhiano (da 20 a 14 milioni di anni fa) sulla base dei microfossili in essi contenuti. Delle pietre formatesi durante il miocene, questa monferrina \u00e8 riconosciuta come una delle pi\u00f9 pregiate per erigere costruzioni, un primato condiviso in Italia con la ben pi\u00f9 nota Pietra leccese. Le diverse tipologie e la qualit\u00e0 dei cantoni monferrini sono intimamente legate alle profondit\u00e0 del mare e alla tipica distribuzione dei sedimenti dalla costa verso il mare pi\u00f9 profondo: dove il mare era relativamente meno profondo, tra cui appunto la zona di Cella Monte, i sedimenti erano pi\u00f9 ricchi in carbonato di calcio e i cantoni, che assumono pertanto un colore giallastro, sono di conseguenza pi\u00f9 resistenti e pregiati.\nStoria.\nLe prime attestazioni del nome del borgo risalgono al XII secolo, tanto nella forma plurale \"cellae\" che in quella singolare \"cella\". Il toponimo deriva probabilmente dalle celle vinarie, gli infern\u00f2t, scavate anticamente nella pietra arenaria nell\u2019area dove sorsero le prime abitazioni. Un\u2019altra ipotesi attribuisce il nome ai piccoli monasteri (\"celle\") sorti in questi luoghi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36072", "revid": "123852236", "url": "https://it.wikipedia.org/wiki?curid=36072", "title": "Cerreto Grue", "text": "Cerreto Grue (\"Sr\u00e8j\" o \"Sregh\" in piemontese) \u00e8 un comune italiano di 308 abitanti della provincia di Alessandria, in Piemonte.\nOrigini del nome.\nAl nome \"Cerreto\" (luogo dove crescono i cerri) \u00e8 stato aggiunto \"Grue\" (il torrente che scorre a valle del paese) per non confonderlo con gli altri comuni italiani di analoga denominazione. All'inizio dell'Ottocento era chiamato \"Cerreto della Malta\", perch\u00e9 in caso di pioggia le strade della zona risultavano molto fangose.\nStoria.\nPROFILO STORICO\nIl rinvenimento di reperti archeologici conferma l'esistenza di un insediamento romano nel territorio del comune.\u00a0 La prima notizia attendibile della localit\u00e0 risale al 1196, quando un documento dell\u2019archivio capitolare di Tortona cita un Ribaldo di Cerreto prevosto della cattedrale di Tortona. L\u2019attuale abitato si costitu\u00ec intorno ad un \u201criduto sarrato\u201d,\u00a0 luogo fortificato appartenente alla famiglia \u201cde Cerreto\u201d, nota poi come Pernigotti a partire dal XVI secolo. Il nucleo fortificato medievale \u00e8 ancora rintracciabile in Vicolo della Torre, una struttura quadrangolare in pietra (sec. XIII-XIV), e all\u2019angolo tra via Grue e via Roma, con una torre in cotto (sec. XIV-XV) con muro a scarpa. I \u201cda Cerreto\u201d gi\u00e0 nel XIII secolo con Giovanni di Guglielmo partecipavano alla vita amministrativa di Tortona. Nel 1409 i signori di Cerreto e Cornegliasca, aderirono alla lega delle famiglie ghibelline del distretto di Tortona legate a Filippo Maria Visconti. La localit\u00e0 negli Statuti di Tortona del XIV secolo risulta appartenere al distretto cittadino. Nel 1362 il suo territorio fu devastato dai mercenari comandati dal condottiero Alberto Sterz. Nel 1541 vengono censite 66 persone con 17 fuochi (6 famiglie erano Pernigotti), aumentate a 163 nel 1592. Nel 1642 il paese fu saccheggiato dalle truppe francesi.\u00a0 Nel 1647 la comunit\u00e0 pag\u00f2\u00a0 per non essere infeudata al capitano Nicol\u00f2 Maria Busseti di Tortona, ma solo\u00a0 nel 1689 i cerretesi rinunciarono all\u2019autonomia e accettarono di essere infeudati ai fratelli Biagio Gaetano e Carlo Alessandro Busseti e nel 1778 al marchese Emilio Signoris-Busseti, sposo di Anna, ultima dei Busseti, fino alla soppressione del feudalesimo (1797). Nel 1798 fu proclamata la municipalit\u00e0 repubblicana con a capo Ottavio Regaglio; nel 1802 fu nominato sindaco dai francesi Stefano Valenti. Nel 1814 e nel 1818 il comune fu inserito dai Savoia nel mandamento di Viguzzolo.\nSimboli.\nLo stemma del comune di Cerreto Grue \u00e8 stato concesso con decreto del presidente della Repubblica del 2017.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona."}
{"id": "36073", "revid": "2215938", "url": "https://it.wikipedia.org/wiki?curid=36073", "title": "Cerrina", "text": "Cerrina (\"La Srin-a\" in piemontese) \u00e8 un comune italiano di 1.389 abitanti della provincia di Alessandria, in Piemonte.\nIl comune \u00e8 situato a circa 22 chilometri da Casale Monferrato, e fa parte della \"Unione dei Comuni della Val Cerrina\".\nOrigini del nome.\nIl nome deriverebbe dalla voce longobarda \"Cerradallum\" (\"luogo ricco di cerri\"), ma l'ipotesi \u00e8 incerta.\nStoria.\nIl territorio del comune appartenne dal 706 ai vasti possedimenti del Abbazia di Santa Maria di Lucedio, quindi al Vescovato di Vercelli, successivamente al Marchesato del Monferrato e solamente dal 1793 fu annesso ai domini Sabaudi.\nLe frazioni di Montalero e di Rosingo sono state comuni autonomi sino all'anno 1928.\nSimboli.\nLo stemma del comune di Cerrina \u00e8 stato concesso con regio decreto dell'8 maggio 1933.\nLa frazione di Montalero aveva un proprio stemma fino alla sua annessione al comune di Cerrina nel 1928: \"troncato: nel primo d'oro, all'aquila di nero, coronata dello stesso; nel secondo, d'oro, alla croce scorciata e gigliata di rosso\".\nMonumenti e luoghi d'interesse.\nCastello di Montalero.\nSi tratta di un massiccio fabbricato che porta le tracce di molti adattamenti e ristrutturazioni. Sorse intorno al Mille come casaforte sulla Valle Cerrina, in localit\u00e0 denominata \"Mons Laurus\", poi diventata \"Montalerius\" e gi\u00e0 citato in un diploma del 1070. Nel 1388 i Montaleri, signori del luogo, furono investiti del maniero, che ristrutturarono, e presero nome dalla localit\u00e0 medesima. Il castello, dopo varie vicissitudini familiari e anche finanziarie pervenne nel 1634 alla famiglia Mazzetti di Chieri, gi\u00e0 marchesi di Frinco e nel 1795, con il matrimonio dell'ultima erede femminile, alla famiglia alessandrina dei Calcamuggi, legata alla corte dei Savoia, sino all'anno 1894, data di morte dell'ultimo erede maschio, senza eredi diretti. Dopo svariati passaggi di propriet\u00e0, con annesse vendite di terreni ed arredi interni, nonch\u00e9 danni dovuti al tempo, negli ultimi venti anni il maniero \u00e8 stato acquisito dai fratelli Mietto di Casale Monferrato e ristrutturato, adibito a galleria di antiquariato ed in parte a ristorante.\nInteressanti sono le parti pi\u00f9 antiche, un elegante pozzo nel cortile ed un fresco parco.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36074", "revid": "322321", "url": "https://it.wikipedia.org/wiki?curid=36074", "title": "Romans d'Isonzo", "text": "Romans d'Isonzo (\"Romans dal Lusin\u00e7\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nIl comune si trova in una zona pianeggiante del Friuli orientale, ed \u00e8 attraversato dai torrenti Torre, Judrio, Versa e dal rio Bisunta.\nRomans si trova a 18\u00a0km dal capoluogo di provincia Gorizia, a circa met\u00e0 strada tra Trieste e Udine.\nIl comune di Romans d'Isonzo, oltre al capoluogo, comprende le frazioni Fratta e Versa.\nPosta sull'antica strada postale che collega ancora due citt\u00e0 storiche come Gradisca d'Isonzo e Palmanova, la citt\u00e0-fortezza del Cinquecento, Romans si propone come un attivo paese nei settori artigianale ed industriale.\nStoria.\nPreistoria ed et\u00e0 classica.\nTerritorio abitato gi\u00e0 in epoca preistorica, la tradizione vuole la presenza in zona di un antico castelliere.\nRilevante la testimonianza romana con cinque insediamenti rustici identificati.\nNel 1986 venne scoperta in localit\u00e0 \"\"San Zor\u00e7\" una delle pi\u00f9 vaste necropoli longobarde d'Italia, alcuni reperti sono in mostra ai Musei archeologici nazionali di Cividale (a ), sede del primo ducato longobardo e ad Aquileia (a ), la capitale della X Regio \"Venetia et Histria\" ai tempi di Augusto.\nMedioevo.\nNel Medioevo, Romans faceva parte dei territori dei Conti di Gorizia. Il primo documento in cui sono ricordati i tre nuclei abitativi del territorio attuale \u00e8 la donazione del marchese di Toscana Uldarico al Patriarca di Aquileia (2 febbraio 1170). Quest'atto testimonia l'antichit\u00e0 dell'insediamento ed indica la denominazione di un insieme di ville esistenti a Romans: Latina, Raccogliano e Pradigoi, come tre borghi distinti che, nei nomi \"Predegoj\" e \"Rachelach\" hanno un'origine slava, tracce toponomastiche giustificate dalla colonizzazione di parte del territorio voluta dal Patriarca aquileiese attorno all'anno 1000 con genti slovene, a seguito delle tremende incursioni ungare che l'avevano devastato e spopolato.\nIn un documento di donazione all'Abbazia di Rosazzo del 1326, si cita una \"Mansio di Romans\" e si ha notizia di una \"centa\"\", ovvero di un insieme di abitazioni raccolte e fortificate attorno alla chiesa.\nDiverse furono le scorrerie dei turchi nel 1472, 1477 e la pi\u00f9 tremenda del 1499, quando la popolazione si raccolse attorno alla Centa e in chiesa in cerca di salvezza.\nEt\u00e0 Moderna.\nQuando i territori della Contea di Gorizia passarono agli Asburgo in seguito alla morte dell'ultimo conte Leonardo (1500), inizia per il territorio un periodo di contese tra l'autorit\u00e0 imperiale e Venezia.\nNel 1751 viene abolita l'autorit\u00e0 patriarcale e Romans passa sotto la giurisdizione ecclesiastica della neonata Arcidiocesi di Gorizia.\nDurante le Guerre napoleoniche, anche il territorio romanese subisce saccheggi da parte delle truppe francesi, che non risparmiarono nemmeno le sepolture cimiteriali.\nIl 21 marzo 1797 \"il popolo di Fratta\", probabilmente ispirato dagli ideali rivoluzionari napoleonici, saccheggi\u00f2 il granaio e la cantina della casa padronale del conte Vincenzo Strassoldo portandosi a casa il frumento e le botti di vino ivi esistenti, unico episodio di sollevazione popolare nel territorio comunale.\nDurante il periodo di dominazione francese, i tre centri abitati vennero a far parte del \"Dipartimento di Passariano\" (che andava dal Tagliamento all'Isonzo).\nEt\u00e0 Contemporanea.\nIl 26 luglio 1866, durante la terza guerra di indipendenza, Versa fu luogo di uno scontro bellico (successivamente ricordato come Battaglia di Versa) che, a seguito di una \"Tregua d'Armi\" firmata due giorni prima, non ebbe alcuna conseguenza dal punto di vista del controllo politico del territorio, che, in seguito all'Armistizio di Cormons, rest\u00f2 asburgico sino al 1919.\nPresero parte a questo scontro da parte imperiale: pi\u00f9 di due squadroni del Reggimento Ussari W\u00fcrttemberg, 18 compagnie dei Reggimenti \"Arciduca L. Vittore\", \"Nagy\", \"Granduca di Toscana\" e una sezione del 7\u00ba Reggimento d'Artiglieria.\nDa parte italiana invece: cinque squadroni di cavalleria del 9\u00ba Reggimento Lanceri di Firenze oltre a quattordici compagnie dei Bersaglieri del 10\u00ba, 16\u00ba, 22\u00ba e 35\u00ba Battaglione e la 5\u00aa Batteria dell'8\u00ba Reggimento Artiglieria.\nLa battaglia fu molto importante per i Lanceri di Firenze, che da allora, infatti, celebrano la loro festa di Reggimento il 26 luglio.\nL'affare Oberdank (1882).\nNell'intento di compiere l'attentato all'Imperatore Francesco Giuseppe, allora in visita a Trieste, il noto irredentista triestino Guglielmo Oberdan (Wilhelm Oberdank), attravers\u00f2 il confine italo-austriaco clandestinamente e venne notato dal Messo comunale di Versa, che ne fece voce all'allora Sindaco Giovanni Natale Baldassi, il quale a sua volta segnal\u00f2 il sospetto alla gendarmeria di Gradisca. Oberdan, dopo essersi rifocillato in una nota osteria romanese (tuttora attiva), part\u00ec in direzione Trieste ma venne arrestato a Ronchi soprattutto grazie a questa segnalazione.\nL'Imperatore, successivamente, confer\u00ec una \"Croce d'oro di merito con corona\" anche al suddetto Sindaco con questa motivazione:\n\"In riconoscimento della loro particolare assiduit\u00e0 alla pubblica sicurezza\".\nLa fine del XIX secolo vide, come in tutto il Friuli, la partenza di numerosi abitanti e interi nuclei famigliari verso le Americhe.\nNovecento.\nNei primi anni del nuovo secolo nacquero prime attivit\u00e0 industriali sul territorio comunale: a Romans erano allora attive un'importante fornace di laterizi e uno stabilimento della Modiano per la produzione di carta fine per sigarette.\nIl primo conflitto mondiale sconvolse la societ\u00e0 romanese, infatti la leva nell'esercito austroungarico era obbligatoria dai 18 ai 40 anni. Le famiglie vennero private dell'elemento maschile, rendendo ancora pi\u00f9 precarie le condizioni economiche.\nI romanesi sotto le armi vennero impiegati sul Fronte orientale in Galizia. Chi non trov\u00f2 la morte e venne fatto prigioniero e fin\u00ec nei campi di prigionia ucraini, dove pot\u00e9 assistere ai cambiamenti seguiti alla Rivoluzione russa.\nIl 25 maggio 1915 le truppe italiane giunsero a Romans.\nIl paese serv\u00ec da retrovia e vi vennero creati ospedali da campo. In quegli anni sulle strade romanesi transitarono numerosi personaggi celebri, tra cui Vittorio Emanuele III, un giovane Mussolini bersagliere, Enrico Toti e Giuseppe Ungaretti, che a Versa scrisse alcuni dei suoi versi pi\u00f9 noti.\nL'annessione definitiva all'Italia avvenne nel 1919, mentre alcuni reduci si trovavano ancora sparsi per Europa e Asia nell'avventura del ritorno a casa. Una volta tornati, essi vissero gli anni tra le due guerre come sorvegliati speciali. Erano infatti, nella maggior parte dei casi, antiitaliani e filocomunisti e pertanto considerati potenzialmente pericolosi dalle autorit\u00e0 fasciste. Inoltre l'ideale nazionalista italiano naturalmente non gli tribut\u00f2 alcun onore bellico.\nIn totale la Grande Guerra cost\u00f2 alla comunit\u00e0 di Romans, Versa e Fratta la perdita di 72 soldati in uniforme asburgica.\nNel 1921 venne fondata l'Associazione Sportiva Pro Romans, una delle pi\u00f9 antiche e blasonate societ\u00e0 calcistiche dell'Isontino.\nDurante il Ventennio fascista, il 23\u00ba Battaglione di Fanteria \"Como\" era di stanza a Romans.\nDurante la Seconda guerra mondiale, nei cieli di Romans si combatt\u00e9 pi\u00f9 d'una battaglia aerea tra le forze alleate e quelle germaniche. Alcuni caccia statunitensi vennero anche abbattuti e si schiantarono nelle campagne del comune.\nLa Guerra cost\u00f2 alla comunit\u00e0 43 morti.\nSia durante che dopo la Guerra, i cantieri navali Fincantieri di Monfalcone rappresentarono un'importante nucleo industriale che occupava numerosi romanesi.\nNegli anni sessanta l'economia romanese, prevalentemente agricola, subisce una forte \nsvolta industriale.\nSociet\u00e0.\nEvoluzione demografica.\nLa popolazione straniera residente \u00e8 pari a 38 individui (2004), di cui maschi 19 e femmine 19.\nLingue e dialetti.\nA Romans d'Isonzo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Romans d'Isonzo rientra fra le varianti appartenenti al friulano goriziano.\nCultura.\nBiblioteca.\nLa biblioteca comunale si trova in piazza Garibaldi, 6. Essa fa parte del \"Sistema bibliotecario del Monfalconese\".\nScuole.\nNel territorio comunale sono presenti un nido d'infanzia e 3 scuole:\nLe tre scuole fanno parte dell\"'Istituto comprensivo di Romans\", che raduna i servizi scolastici fino al primo grado dei comuni di Romans d'Isonzo, Mariano del Friuli, Medea e Villesse."}
{"id": "36075", "revid": "1516566", "url": "https://it.wikipedia.org/wiki?curid=36075", "title": "Coniolo", "text": "Coniolo (\"Conieu\" in piemontese) \u00e8 un comune italiano di 456 abitanti della provincia di Alessandria, in Piemonte, situato ad una distanza di circa 7 chilometri ad ovest di Casale Monferrato.\nLa collina di Coniolo \u00e8 citata espressamente nelle riflessioni contenute nel libro \"Il mestiere di vivere\" di Cesare Pavese alla data del 3 agosto 1946.\nSociet\u00e0.\nEvoluzione demografica.\nNegli ultimi cento anni a partire dal 1911 la popolazione residente \u00e8 dimezzata.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36076", "revid": "15756", "url": "https://it.wikipedia.org/wiki?curid=36076", "title": "Conzano", "text": "Conzano (\"Consan\" in piemontese) \u00e8 un comune italiano di 958 abitanti della provincia di Alessandria, in Piemonte.\nIl comune \u00e8 situato a circa 14 chilometri a sud da Casale Monferrato.\nAgli inizi del XX secolo il paese sub\u00ec una massiccia emigrazione degli abitanti in Australia, soprattutto nel Queensland settentrionale. Per ricordare questo evento, nel 1992 il comune fu gemellato con la cittadina australiana di Ingham, mentre la vecchia piazza principale d'Armi fu rinominata Piazza Australia.\nGeografia fisica.\nIl paese \u00e8 adagiato tra le colline del Monferrato, tra i torrenti Grana del Monferrato e Rotaldo, ad un'altitudine di 262 m s.l.m., e comprende due localit\u00e0 pianeggianti decentrate, a circa 4\u20135\u00a0km nord dal centro abitato, e a soli 10\u00a0km circa da Casale Monferrato: la prima \u00e8 frazione Castello, la seconda frazione San Maurizio. A nord-est, il paese confina con Occimiano, a sud-est con Lu, a ovest con le campagne di Camagna Monferrato, a sud con C\u00f9ccaro.\nStoria.\nSito gi\u00e0 anticamente abitato da insediamenti preistorici, sono stati rinvenute tracce di insediamenti di primitivi insediamenti romani opera del console Marco Fulvio Flacco (II secolo), insieme a piccoli presidi celto-liguri di trib\u00f9 \"Iadatine\", da \"Iactum\", antico nome del torrente Grana. Verso il III secolo d.C. si attesta la presenza di prediali patrizi chiamati \"Metilius\" (\"Medilianus\"), ma anche \"Condius\" o \"Contius\", da cui l'origine del toponimo \"Contiacus\", \"Condiaganus\", \"Conziacanus\". Un primo agglomerato urbano si ebbe intorno al V secolo, tuttavia posto pi\u00f9 a valle. Esposto alla varie scorrerie dell'Alto Medioevo, in particolare Longobardi, Goti e Saraceni, questo verr\u00e0 totalmente distrutto, e il borgo comincer\u00e0 a popolarsi sulla collina (localit\u00e0 \"Pozzo Piazza\" e \"bric Santa Lucia\") a partire dal X secolo circa, con una struttura topografica a cerchi concentrici. L'imperatore Ottone I di Sassonia lo cede quindi in feudo ai Signori della vicina Cuccaro, mentre il piccolo borgo decentrato di San Maurizio comincer\u00e0 a popolarsi a circa 4\u00a0km a nord del paese.\nCirca un secolo dopo, il marchese Oberto doner\u00e0 alla congregazione cluniacense dei beni per la costruzione di un priorato benedettino.\nBasso Medioevo.\nA partire dal XII secolo poi, Conzano venne assoggettata al Marchesato del Monferrato, scelta non gradita dai Ghilini di Alessandria, che si scontreranno infatti, da l\u00ec a poco, con gli Aleramici del paese. Risulta di questo periodo la primitiva fortificazione del borgo, con la costruzione di una Torre sul versante orientale, ancor oggi esistente, che prender\u00e0 poi il nome di \"Torre dell'Orologio\" o \"Torre Civica\". Davanti alla suddetta Torre, intorno al XV secolo verr\u00e0 costruita la graziosa chiesetta di San Biagio, ancor oggi esistente.\nLeggermente pi\u00f9 tardiva invece, risulta la chiesetta della decentrata frazione di \"San Maurizio\", in tardo stile gotico (circa met\u00e0 XV secolo), dove pare siano conservate le spoglie della basilissa Sophia, figlia di Teodoro II del Monferrato e moglie dell'imperatore Giovanni VIII Paleologo. Sulla stessa strada provinciale 67 per Casale Monferrato, fu costruita una piccola roccaforte (oggi inesistente e sostituita da una recente villa privata), che diede vita all'attuale frazione Castello. Nel XVI secolo, il paese pass\u00f2 sotto il territorio dei duchi Gonzaga, questo fino all'inizio del XVIII secolo, quando furono deposti.\nDucato di Savoia.\nDal 1709, Conzano fu annesso al Ducato di Savoia, sotto diretto controllo del distretto di Casale Monferrato prima, del dipartimento del Tanaro e di Marengo durante l'occupazione napoleonica.\nL'antico impianto medioevale del castello del borgo, ormai in rovina, fu rimaneggiato dapprima a struttura conventuale francescana, quindi, sul finire del XVIII secolo, ricostruito a villa destinata al ricco conte Carlo Vidua.\nStoria contemporanea.\nIl paese vide un aumento della popolazione, questo almeno fino al richiamo della seconda guerra d'indipendenza, nel 1859 (scontri nella vicina zona di Valenza Po) e alla Prima guerra mondiale dopo. \nA questi eventi si aggiunse la Grande depressione della fine del XIX secolo; mentre i grandi centri urbani sopravvissero alla caduta economica, i piccoli paesi rurali, impoveriti fin quasi alla fame, dovettero dar fondo agli ultimi risparmi per abbandonare le loro terre, e cercare fortuna anche molto lontano, ad esempio in America ma, soprattutto, in Australia. Molti contadini del Monferrato si spostarono nel nord-Queensland australiano, dove c'era forte richiesta di manodopera per il taglio della canna da zucchero, un lavoro agricolo del tutto simile alla sistemazione dei vigneti alessandrini. I paesi pi\u00f9 poveri della zona, risultavano, all'epoca, Lu, Occimiano, Camagna Monferrato, Cuccaro e, in primis, Conzano, motivo per il quale vi fu una massiccia emigrazione soprattutto da questo paese.\nNel 1992, vi fu una riscoperta di questo interessante fenomeno emigrativo. Conzano fu istituito come l'unico paese della Provincia di Alessandria gemellato con l'Australia (Ingham), quindi vi fu la titolazione di Piazza Australia (gi\u00e0 Piazza d'Armi), l'apertura di uno spazio espositivo sull'emigrazione, insieme al ricordo del portavoce ufficiale degli emigrati conzanesi in Australia, Ettore Cantamessa (1892-1947).\nSimboli.\nLo stemma del comune di Conzano \u00e8 stato concesso con decreto del presidente della Repubblica del 28 ottobre 2021.\nLa vite richiama la tradizione vinicola locale, molto antica e sviluppata dai benedettini dopo che ebbero in dono dal marchese Oberto del Monferrato le terre per la fondazione di un priorato cluniacense nell'XI secolo. Il motto ricorda il contributo degli abitanti nella guerra di liberazione ed \u00e8 tratto dal I volume dell\"Eneide\" di Virgilio: \"Vincet amor patriae laudumque immensa cupido\" (\"Vinceranno l'amore per la patria e il grandissimo desiderio di lodi\") .\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36077", "revid": "322321", "url": "https://it.wikipedia.org/wiki?curid=36077", "title": "Ronchi dei Legionari", "text": "Ronchi dei Legionari (\"Ronchi\" in dialetto bisiaco, \"Roncjis\" in friulano, \"Ronke\" in sloveno) \u00e8 un comune italiano di abitanti del Friuli-Venezia Giulia. Nel territorio comunale si trova l'aeroporto del Friuli-Venezia Giulia.\nGeografia fisica.\nTerritorio.\nLa citt\u00e0 \u00e8 uno dei comuni collocati nella zona dialettale della Bisiacaria,ovvero la zona compresa tra i fiumi Isonzo e Timavo ed ingloba la porzione fra il Carso e l'Adriatico. Ronchi dei Legionari ha fatto parte della Comunit\u00e0 montana del Carso fino all'abolizione di quest'ultimo ente disposta dalla Regione nel 2003.\nRappresentato nelle carte IGM al 25.000: 40A-III-NO / 40A-IV-SO\nSono presenti numerosi specchi d'acqua infatti sono presenti ben tre laghi dislocati (i laghi di Dobbia al confine con il comune di Staranzano, i laghetti delle Mucille nella frazione zona di selz e il lago di Pietrarossa al confine con il comune di Doberd\u00f2 del lago).\nClima.\nIl clima della citt\u00e0 \u00e8 di tipo subcontinentale, con inverni freddi, ma non rigidi (temperatura media di gennaio, ) ed estati non eccessivamente calde, temperate dalla vicinanza del mare ( circa di media nel mese di luglio). La temperatura media annua \u00e8 di poco inferiore ai .\nNel territorio comunale \u00e8 ubicata la stazione meteorologica di Ronchi dei Legionari, ufficialmente riconosciuta dell'organizzazione meteorologica mondiale.\nStoria.\nLe origini del nome sono documentate fin dal 1229 nella forma friulana \"Ronches\". Fino al 1925 si chiamava \"Ronchi di Monfalcone\". Deve il suo nome attuale ai \"legionari\" di Gabriele d'Annunzio, che proprio da qui partirono, il 12 settembre 1919 (marcia di Ronchi), dando il via all'impresa di Fiume.\nOrigini.\nSede di un insediamento gi\u00e0 in epoca pre-romana, come attesta la necropoli scoperta accanto all'aeroporto, il suo territorio fu colonizzato dai Romani che qui si stabilirono verso il II secolo a.C. La sua importanza come crocevia, vi transitava la via Gemina, e come luogo strategico per la difesa dell'entroterra aquileiese, \u00e8 confermata dai numerosi reperti archeologici ritrovati. La citt\u00e0 \u00e8 citata per la prima volta nella donazione del 967 d.C. dell'imperatore Ottone I a favore del Patriarca di Aquileia, sotto la cui giurisdizione rimarr\u00e0 fino al 1420. Per la sua collocazione \u00e8 esposta, nel corso dei secoli, alle devastanti incursioni delle popolazioni dell'est, ungari nel X secolo e turchi nel XV secolo. Passata tra i domini della Serenissima, tra i secoli XVI e XVII la citt\u00e0 \u00e8 duramente provata dalle contese fra la Repubblica di Venezia e gli Asburgo: la Guerra Gradiscana, cominciata nel 1615 in terra \"bisiaca\", comporta l'incendio devastante di Selz e Ronchi.\nIl Comune di Ronchi dei Legionari, composto dal capoluogo e dalle frazioni Selz, Vermegliano, San Vito, e Soleschiano, \u00e8 uno dei centri della Bisiacaria situato immediatamente ai piedi dell\u2019altipiano carsico, nella bassa pianura friulana. La sua storia segue le sorti della terra in cui si situa: abitato fin dai tempi della preistoria e in epoca romana, il territorio fu pi\u00f9 tardi dominio del Patriarcato di Aquileia, cui rimase fino al 1420 per passare quindi alla Repubblica di Venezia fino al 1797 (Dominio di Terraferma \"Patria del Friuli\"); dopo il breve periodo delle occupazioni francesi, nel 1815 \u00e8 entrato a far parte dei possedimenti dell\u2019Impero Austriaco e quindi all\u2019Italia dal 1918. Da sempre luogo di transito di importanti vie di comunicazione tra Nord -Italia e Europa centro-orientale, l\u2019area si \u00e8 sviluppata a partire dal Medioevo con un\u2019economia agricola fino al XIX secolo, divenuta prevalentemente industriale dalla fine dell\u2019Ottocento.\nLe prime citazioni nei documenti scritti del capoluogo Ronchi e delle altre localit\u00e0 compaiono nel XIII secolo, ma si sa che il luogo fu abitato da tempi ben pi\u00f9 antichi. Il ritrovamento di una necropoli e di altri reperti hanno confermato la presenza umana a Ronchi gi\u00e0 in epoca preromana, quando anche sul Carso monfalconese era diffusa la cosiddetta \u201ccivilt\u00e0 dei castellieri\u201d. L\u2019area fu poi colonizzata in epoca romana facendo parte dell\u2019agro aquileiese, come testimoniato da rinvenimenti sparsi in diversi punti del territorio comunale. All\u2019epoca transitava di qua la via Gemina, principale arteria di collegamento verso Oriente che superava un corso d\u2019acqua (probabilmente un antico ramo del delta dell\u2019Isonzo) con un lungo ponte in pietra sito in localit\u00e0 Sochet. Nelle campagne poste tra gli attuali abitati di Ronchi e Soleschiano sono stati ritrovati nel 1987 i resti di una grande villa rustica, abitata e pi\u00f9 volte ristrutturata tra I secolo a.C. e III secolo d.C., ben documentata dall\u2019esposizione nel locale Museo Archeologico in piazza della Concordia.\nGli insediamenti abitativi si sono sviluppati nelle forme attuali a partire dal tardo Medioevo. L\u2019economia agricola di quei secoli ha lasciato un\u2019impronta indelebile sul disegno dei nuclei urbani e delle campagne: Ronchi si \u00e8 allargato sul terreno in una serie di borghi rurali isolati (Cao de soraCao de mezoCao de soto Soleschiano pi\u00f9 spostato verso la pianura. La semplice architettura di quei tempi \u00e8 ricordata da un elemento che ancora oggi, tra edifici moderni, caratterizza l\u2019immagine del luogo: sono i muretibraide.\nOgni borgo aveva il suo edificio di culto. Ben conservata \u00e8 la chiesa di Santo Stefano a Vermegliano, costruita nelle forme attuali nel 1558 su un edificio preesistente minore. Si presenta con facciata a capanna, portico e un alto campanile a vela retto da robusti pilastri in pietra, mentre l\u2019interno \u00e8 ornato da pregevoli affreschi, in gran parte del 1575-76, opera del pittore friulano Sebastiano Secante.\nLa stessa tipologia, semplificata nella pi\u00f9 lineare facciata, \u00e8 ripresa nella chiesa di S. Tommaso a Soleschiano, seminascosta tra le case del paese, mentre altri edifici religiosi di analoghe forme sono scomparsi nel tempo (S.Silvestro, S.Vito, S.Leonardo). La parrocchiale di S.Lorenzo \u00e8 stata invece pi\u00f9 volte ampliata e presenta oggi dimensioni e forme risalenti al 1780 (restaurate dopo la prima guerra mondiale). Del XVIII secolo \u00e8 pure l\u2019aspetto attuale della chiesa di S.Domenica a Selz, da qualche anno affiancata da un nuovo edificio. La chiesa della Ss. Trinit\u00e0, sulla via omonima, a Ronchi, grazioso edificio vagamente baroccheggiante a pianta centrale, \u00e8 sorto nel 1759 come cappella privata dei conti Pianese.\nL\u2019attivit\u00e0 nelle campagne faceva capo ad alcuni caseggiati dominicali, composti in genere da casa padronale, fabbricati rustici di servizio, cortili e braide Si segnalano la seicentesca villa Mantica, oggi Meterc a Soleschiano, circondata da maestosi alberi e collegata alla sua campagna da una lunga carrareccia rettilinea; a Ronchi palazzo Girardi, oggi Fabris, in piazza Oberdan, pure del Seicento; e il complesso dei de Dottori, in via XXIV maggio, settecentesco, composto da un imponente palazzo affacciato su strada, un\u2019ampia serie di annessi e il prezioso muro della braida, in cui sono in parte reimpiegati alcuni conci del ponte romano del Sochet, ritrovati nei terreni di questa famiglia.\nNumerose sono le ville costruite dopo il 1800, in genere meno legate alle attivit\u00e0 agricole. Spicca tra tutte in piazza Unit\u00e0 Villa Vicentini, poi Miniussi, oggi sede del Consorzio Culturale del Monfalconese. \u00c8 una graziosa palazzina neoclassica, preceduta da un giardino sopraelevato e ornata da una torretta laterale, fatta costruire tra il 1829 e il 1835 da Giacomo Vicentini, funzionario delle Fabbriche Edili a Trieste. Il suo cortile \u00e8 chiuso lateralmente da una scenografica quinta muraria su cui sono disegnate delle arcate sovrapposte, mentre nello spazio retrostante si trova una serra retta da colonne in pietra recuperate da una chiesa preesistente.\nAlla sua destra si nota villa Carlo, elegante palazzina residenziale di proporzioni geometriche classicheggianti, anch\u2019essa del 1835. Era la dimora dei nobili francesi Mor\u00e8 de Pontgibaud, esuli a Trieste dal 1791 con lo pseudonimo di Labrosse, proprietari di vaste tenute agricole in tutto il basso isontino. Purtroppo perduta \u00e8 l\u2019ala dell\u2019edificio che proteggeva, lontana dalla Francia, la preziosissima pinacoteca di famiglia (riportata in patria gi\u00e0 nel 1872), cos\u00ec come scomparsa \u00e8 la collezione dei reperti romani emersi dal podere che i Labrosse possedevano presso S.Canzian d\u2019Isonzo, fino al 1956 esposti lungo il recinto di una delle loro braide ronchesi.\nSegni inequivocabili di un certo sviluppo architettonico tardo-ottocentesco sono evidenti in altri edifici padronali minori. A Ronchi si distinguono villa Ragusin in via D\u2019Annunzio (oggi un ristorante) e casa Blasig (\u201cil castello\u201d) in via Mazzini, mentre a Selz si nota il complesso Corbatto, poi Cappelletti, preesistente ma ristrutturato in quegli anni. Ben conservati, entrambi in via Roma a Ronchi figurano Casa Blasig, affiancata da un giardino molto curato, gi\u00e0 abitazione del podest\u00e0 Alessandro Blasig e il bianco villino de Dottori. Purtroppo molto degradata \u00e8 la villa appartenuta a inizio Novecento all\u2019ammiraglio della Marina Austriaca von Hinke, nascosta dal suo ricchissimo parco ormai inselvatichito.\nPer Ronchi e il suo territorio gli anni compresi tra la met\u00e0 del XIX e l\u2019inizio del XX secolo corrispondono a un periodo di grande sviluppo e trasformazione. Nel 1850 Ronchi divenne comune autonomo, assorbendo le sue frazioni. Nel 1860 fu inaugurata la prima stazione ferroviaria (Ronchi Nord) sulla linea Trieste- Udine-Venezia, cui segu\u00ec nel 1906 l\u2019inaugurazione della seconda stazione (Ronchi Sud) sulla linea Trieste-Cervignano-Venezia. Il quadro socioeconomico cambi\u00f2 gradatamente in seguito all\u2019avvio, in tutto il monfalconese, delle prime attivit\u00e0 industriali: in particolare dopo l\u2019apertura, nel 1908, dei Cantieri Navali, ma anche grazie al Cotonificio di Vermegliano, del 1884, i cui fabbricati, da poco recuperati, costituiscono oggi un raro esempio locale di archeologia industriale. Nel 1906 fu tracciato tra Sagrado e Monfalcone, passando per Ronchi, il canale de Dottori, che grazie all\u2019energia prodotta da alcune centraline idroelettriche (non pi\u00f9 esistenti) e a un sistema di irrigazione pi\u00f9 razionale fu di forte impulso per industria e agricoltura. Tra i fatti che animarono la localit\u00e0, va citato l\u2019arresto dell\u2019irredentista Guglielmo Oberdan in una locanda cittadina, nel 1882, mentre nel 1912 il comune fu elevato al rango di \u201cborgata\u201d, con editto firmato dall\u2019imperatore Francesco Giuseppe.\nLe vicende della prima guerra mondiale provocarono distruzioni e orrori, in particolare tra il 1915 e il 1916, quando le alture carsiche pi\u00f9 prossime furono teatro delle prime battaglie dell\u2019Isonzo e gli abitati divennero immediata seconda linea. Buona parte della popolazione venne evacuata nel centro stiriano di Wagna, una delle due citt\u00e0 con cui oggi Ronchi \u00e8 gemellato; il patrimonio immobiliare riport\u00f2 danni ingentissimi.\nSimbolo della lenta ricostruzione fu la palazzina comunale, disegnata in stile neo-medievale italiano sull\u2019attuale piazza Unit\u00e0, nei primi anni Venti. \u00c8 del 1919 l\u2019episodio cui si lega l\u2019attuale nome intero del comune, che ricorda i legionari qui radunati da Gabriele D\u2019Annunzio per muovere alla volta dell\u2019impresa di Fiume.\nIl gemellaggio con la slovena Metlika si lega invece alle lotte partigiane della seconda guerra mondiale, fatti per i quali al comune di Ronchi \u00e8 stata conferita la Medaglia d\u2019argento al Valor Militare.\nOggi Ronchi dei Legionari \u00e8 pi\u00f9 noto per l\u2019Aeroporto Regionale del Friuli Venezia Giulia, intitolato dal 2007 all\u2019esploratore friulano Pietro Savorgnan di Brazz\u00e0. Creato nel 1935 come base di supporto per l\u2019addestramento dei velivoli del 4\u00ba Stormo Caccia di stanza a Gorizia, fu inizialmente utilizzato anche per la messa a punto degli aerei terrestri prodotti dai cantieri monfalconesi (in quel periodo CRDA). Abbandonati dopo la seconda guerra mondiale, in parte reimpiegati dall\u2019industria aeronautica Meteor negli anni Cinquanta, i terreni vennero scelti per insediare il nuovo aeroporto regionale, inaugurato con il volo per Roma del 2 dicembre 1961 e da allora in continua crescita. Nel 2018 \u00e8 stato inaugurato il polo internodale Trieste Airport che comprende oltre che l'aeroporto, anche la nuova stazione ferroviaria nella linea Trieste-Venezia - Udine e che ha soppiantato la stazione di Ronchi Sud poco distante e la stazione autocorriere con numerose destinazioni.\nAi nostri giorni l\u2019immagine ambientale del comune di Ronchi \u00e8 costituita prevalentemente da edilizia residenziale recente distribuita attorno ai nuclei pi\u00f9 antichi delle diverse localit\u00e0, in un\u2019espansione dell\u2019abitato che ormai \u00e8 quasi continua. Gli immediati dintorni offrono la possibilit\u00e0 di gradevoli escursioni a contatto con le peculiarit\u00e0 naturalistiche del luogo, cui conducono comodi percorsi. Ad est dell\u2019abitato di Selz si trova il suggestivo Parco delle Mucille, esteso attorno a tre laghetti di origine artificiale, risultato degli scavi di una vicina fornace non pi\u00f9 esistente. Proseguendo sulla stessa direzione si giunge al Centro Visite della Riserva Regionale dei laghi di Doberd\u00f2 e Pietrarossa. Diversi sentieri si snodano sul ciglione che chiude a nordest il territorio comunale (composto dal monte Cosich, il Sopraselz e, pi\u00f9 a ovest, il Sei Busi) e da qui verso altri luoghi dell\u2019altipiano, dove tra trincee austriache e italiane, monumenti e altre testimonianze della Grande Guerra, si possono apprezzare tutte le singolari caratteristiche morfologiche, faunistiche e floristiche del Carso isontino.\nNell'impero austro-ungarico.\nDopo una breve parentesi francese (1797), a seguito del trattato di Campoformio Ronchi entr\u00f2 a far parte dell'impero austriaco. Dal 1805 (pace di Presburgo) il territorio venne aggregato al Regno d'Italia napoleonico fino al 1807. Dal 1809 al 1813 fece parte delle Province Illiriche istituite da Napoleone Bonaparte a seguito della pace di Vienna, per tornare all'Austria alla caduta dell'imperatore francese. Nel 1850 Ronchi divenne comune autonomo assorbendo i nuclei abitati di Vermegliano, Selz e Soleschiano con decreto imperiale. A Ronchi fu arrestato il 16 settembre 1882 Guglielmo Oberdan.\nIl 7 agosto del 1912 il Comune venne elevato al rango di \"borgata\" con decreto di Francesco Giuseppe.\nNel maggio del 1915 l'Italia dichiar\u00f2 guerra all'Austria-Ungheria e gran parte della popolazione di Ronchi e del Carso monfalconese (zone situate sulla linea del fronte e nelle immediate vicinanze) fu evacuata e trasferita nel campo profughi di Wagna in Stiria. La zona fu interessata da violenti combattimenti, specie intorno al Monte Sei Busi e sul ciglione carsico, dove le truppe austroungariche si erano preventivamente asserragliate nelle prime settimane di guerra. Sistematicamente bersagliato dall'artiglieria imperiale, l'abitato di Ronchi fu pressoch\u00e9 distrutto. I ronchesi poterono rientrare un po' alla volta nelle loro case solo dopo la disfatta di Caporetto nell'autunno del 1917.\nNel Regno d'Italia.\nIn seguito alla vittoria italiana nella prima guerra mondiale e al successivo trattato di Rapallo, Ronchi entr\u00f2 a far parte del Regno d'Italia con il nome di Ronchi di Monfalcone.\nIl comune fece parte della provincia di Trieste dal 1923 al 1947. Nella notte fra l'11 e il 12 settembre 1919 da Ronchi partirono i legionari guidati da Gabriele D'Annunzio per l'impresa fiumana: da questo evento deriv\u00f2 l'attuale nome della localit\u00e0.\nDurante il ventennio fascista Ronchi e in generale il Monfalconese, area di forte insediamento operaio, costituirono importanti nuclei di resistenza politica clandestina al fascismo.\nIn queste zone la resistenza armata si svilupp\u00f2 gi\u00e0 a partire dal 1942, come supporto alle unit\u00e0 partigiane slovene formatesi in seguito all'invasione italiana della Jugoslavia dell'aprile del 1941. La popolazione di Ronchi partecip\u00f2 massicciamente alla [[Resistenza italiana|Resistenza]]: dei 175 ronchesi caduti nel corso della seconda guerra mondiale, 147 erano partigiani. Dal 10 settembre 1943 alla liberazione Ronchi fece parte del [[Zona d'operazioni del Litorale adriatico|Litorale adriatico]], ma gi\u00e0 l'8 settembre, all'avvicinarsi delle truppe tedesche, molti operai dei cantieri monfalconesi, ancora in tuta da lavoro ma armati, iniziarono a confluire a Cave di Selz, una frazione di Ronchi, per organizzare la difesa del territorio dall'invasione tedesca. I convenuti decisero di passare all'azione costituendosi in una brigata partigiana che battezzarono [[Brigata Proletaria]]. Ad essi si unirono anche alcuni ufficiali e soldati dell'ormai dissolto [[Regio Esercito]] italiano.\nDa Selz i partigiani raggiunsero Gorizia, dove [[Battaglia di Gorizia (1943)|si scontrarono coi tedeschi]] nella prima importante battaglia combattuta dalla resistenza italiana in Italia settentrionale. Il 16 settembre 1943, il [[Fronte di Liberazione del Popolo Sloveno]] (Osvobodilna Fronta) proclam\u00f2 l'annessione del [[Litorale (Slovenia)|Litorale]] alla Slovenia: all'interno di questo territorio era compresa anche Ronchi dei Legionari, che quindi secondo gli sloveni da quel giorno entrava a far parte della Repubblica Slovena all'interno della nuova [[Repubblica Socialista Federale di Jugoslavia|Jugoslavia socialista]] di [[Josip Broz Tito|Tito]]. L'annessione venne sancita anche dal [[AVNOJ|Consiglio antifascista di liberazione popolare della Jugoslavia]] (AVNOJ) il 30 novembre 1943, nel corso della sua seconda riunione plenaria tenutasi a [[Jajce]] dal 21 al 29 novembre 1943.\nDal dopoguerra a oggi.\nIl 1\u00ba maggio 1945 le truppe neozelandesi entrarono a Ronchi dove si incontrarono coi partigiani jugoslavi del [[IX Korpus]]. Il 12 giugno, in seguito agli accordi tra Tito e Alexander, Ronchi pass\u00f2 sotto l'[[Allied Military Government of Occupied Territories|amministrazione alleata]].\n[[File:Monfalcone.jpg|miniatura|destra|Manifestazione pro Italia a Monfalcone nell'agosto del 1946]]\nFra il 9 marzo e il 5 aprile del [[1946]] una commissione interalleata - insediatasi a Trieste il giorno 7 - visit\u00f2 la Venezia Giulia per stabilire quale dovesse essere la futura appartenenza statuale delle citt\u00e0 e delle province contese tra Italia e Jugoslavia: anche Ronchi dei Legionari faceva parte del territorio reclamato dagli jugoslavi. La visita della commissione fu accolta nella regione da manifestazioni a sostegno dell'italianit\u00e0 a cui si contrapposero manifestazioni a favore della Jugoslavia, con violenti scontri tra le due parti.\nNel settembre 1947, con il [[Trattato di Parigi fra l'Italia e le potenze alleate|trattato di Parigi]] e la definizione del confine italo-jugoslavo, gran parte del territorio della provincia di Gorizia pass\u00f2 alla Jugoslavia, mentre Ronchi, che fino al 1947 faceva parte della provincia di Trieste, rest\u00f2 in [[Repubblica italiana|Italia]] e fu inserita nella provincia di Gorizia.\nRonchi dei Legionari fu una delle localit\u00e0 interessate dal cosiddetto [[esodo dei cantierini monfalconesi]]. Circa operai dei cantieri fra il 1946 e il 1948 scelsero di trasferirsi in Jugoslavia con l'obiettivo di contribuire all'edificazione di una societ\u00e0 socialista. La gran parte di essi fuggir\u00e0 dal paese a seguito della rottura fra Tito e Stalin, che porter\u00e0 i cantierini a parteggiare in assoluta prevalenza per il secondo e - di conseguenza - a subire la persecuzione del regime jugoslavo.\nDa segnalare il dibattito che si \u00e8 innescato con la proposta del cambio del nome, da Ronchi dei Legionari, a Ronchi dei Partigiani. \nOnorificenze.\nDall'aprile 1993 Ronchi dei Legionari \u00e8 tra le [[Citt\u00e0 decorate al Valor Militare per la Guerra di Liberazione|citt\u00e0 decorate al valor militare per la guerra di Liberazione]]:La citt\u00e0 \u00e8 stata insignita del \u201cDiploma d\u2019Onore\" nel 1993, della \u201cBandiera d\u2019Europa\u201d nel 1994 e della \u201cTarga d\u2019Onore\u201d del Consiglio d\u2019Europa nell\u2019agosto 1998 .\nNel 2017 e nel 2018 Ronchi dei Legionari ha beneficiato del titolo di \"Citt\u00e0 che legge Cepell\" .\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2016 la popolazione straniera residente era di 770 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nIl dialetto locale \u00e8 detto [[Dialetto bisiaco|bisi\u00e0co]], un [[dialetto veneto|idioma veneto]] con influenze della [[lingua friulana]], della [[lingua slovena]] e della [[lingua tedesca]]. Nel comune \u00e8 riconosciuta anche la lingua slovena ed alcuni cartelli di indicazione stradale sono bilingui. Tuttavia, secondo il censimento del 1910 solo l'1% della popolazione era slovena.\nCultura.\nIl 11 aprile 2017 Ronchi dei Legionari \u00e8 stata insignita del titolo di \"Citt\u00e0 che legge\"\nEconomia.\nL'importanza economica del comune \u00e8 data dalla presenza sul suo territorio dell'[[Aeroporto di Trieste-Ronchi dei Legionari|aeroporto del Friuli-Venezia Giulia]] con collegamenti giornalieri con alcune citt\u00e0 [[italia]]ne ed [[Europa|europee]]. Insistono inoltre diverse attivit\u00e0 produttive nelle due aree artigianali-industriali poste ad ovest (refrigerazione, scambiatori di calore, edilizia ecc.) e nord-est (aeronautica, elettronica, refrigerazione) dell'aeroporto stesso.\nInfrastrutture e trasporti.\nStrade.\n[[File:Ronchi dei legionari - panoramio.jpg|bordo|miniatura|Rione di Vermegliano visto dal [[Carso]] sopra l'[[Autostrada A4 (Italia)|A4]]]]\nIl comune \u00e8 servito dalle strade statali [[Strada statale 14 della Venezia Giulia|SS 14]] e [[Strada statale 677 di Ronchi dei Legionari|SS 677]] e dalla [[Strada statale 305 di Redipuglia|ex SS 305]].\nLo svincolo autostradale pi\u00f9 vicino \u00e8 quello di Redipuglia-Monfalcone Ovest, che si trova nel comune di [[Fogliano Redipuglia]] ed \u00e8 ubicato lungo l'[[Autostrada A4 (Italia)|autostrada A4 Torino-Trieste]].\nFerrovie.\nRonchi \u00e8 situato all'intersezione della [[ferrovia Udine-Trieste]] con la [[ferrovia Venezia-Trieste|Venezia-Trieste]]. Nel territorio comunale sono presenti tre stazioni ferroviarie:\nAeroporti.\nNel comune \u00e8 situato l'[[Aeroporto di Trieste-Ronchi dei Legionari]].\nAmministrazione.\nLivio Vecchiet, 59 anni, assessore ai lavori pubblici e vicesindaco uscente, \u00e8 stato eletto nel 2016 il nuovo sindaco di Ronchi dei Legionari. Il numero 39 nella storia della citt\u00e0. Vecchiet, sostenuto da Insieme per Ronchi, Cittadini contro la fusione ed Amici per Ronchi, ha superato al fotofinish l'antagonista principale ed ex collega di giunta, Enrico Masar\u00e0, con solo 93 preferenze di scarto. Al vincitore sono andate preferenze, pari al 35,45%, mentre sono stati i voti assegnati al candidato sostenuto da Partito Democratico, Insieme, storia e futuro, Ronchi partecipa e Ronchi a sinistra, pari al 33,72%. Terza piazza per la debuttante Lorena Casasola, Movimento 5 Stelle, con voti, pari al 18,75%, quindi l'altro nuovo ingresso della scena politica ronchese, Giovanni Degenhardt, \u201cRonchi viva\u201d, con 503 (9,35%), mentre fanalino di coda Luigi Bon, \u201cSinistra per Ronchi-Rifondazione comunista\u201d, con 147 voti ed un risicato 2,73%.\nAlle elezioni amministrative 2011 il buon risultato delle liste a sostegno del progetto Citt\u00e0 Comune ha rilanciato il processo di fusione dei comuni del mandamento monfalconese. Nel 2015 \u00e8 stata promossa una raccolta di firme, prevista dalla legge regionale, per un referendum sulla fusione del comune con Monfalcone e Staranzano che si \u00e8 tenuto il 19 giugno 2016. Nonostante l'impegno a favore della fusione da parte della presidente della Regione Debora Serracchiani e dell'assessore alle Autonomie Locali Paolo Panontin il referendum \u00e8 stato respinto con voti pari al 60,27% dei votanti in assoluto. In particolare si sono registrati no, pari al 36,06% a Monfalcone, no, pari all'80,34% a Ronchi dei Legionari e no, pari al 78,28% a Staranzano.\nGemellaggi.\nIn via di approvazione definitiva il gemellaggio con Godollo, in [[Ungheria]].\nNel 1968 la giunta guidata dal sindaco Umberto Blasutti, decise il gemellaggio con il Comune di Metlika, all'allora parte della ex - Jugoslavia, a ricordo dei tragici fatti accaduti durante la [[seconda guerra mondiale]].\nUguale gemellaggio con il Comune di Wagna: pochi giorni prima dell'inizio della prima guerra mondiale, il governo austriaco impose ai ronchesi di partire. In centinaia furono caricati sui carri ferroviari e deportati in Stiria, nella zona di Wagna/Leibnitz, nel campo profughi che accolse quasi ventimila persone.\nSport.\nLa citt\u00e0 \u00e8 rappresentata dalla squadra dei [[New Black Panthers Ronchi dei Legionari|New Black Panthers baseball]], militante in serie A. Il baseball, a Ronchi dei Legionari, trova origini nel 1959.\nLa squadra di calcio \u00e8 l'[[Associazione Sportiva Dilettantistica Ronchi Calcio|ASD Ronchi Calcio]], che partecipa al campionato regionale di Promozione (2013/14) ed ha tesserati circa 190 calciatori.\nCollegamenti esterni.\n[[Categoria:Ronchi dei Legionari| ]]"}
{"id": "36078", "revid": "1516566", "url": "https://it.wikipedia.org/wiki?curid=36078", "title": "Cuccaro Monferrato", "text": "Cuccaro Monferrato (\"Cucri\" in piemontese, \"Chicri\" in dialetto locale) \u00e8 stato un comune italiano di 324 abitanti della provincia di Alessandria, in Piemonte. Dal 1\u00ba febbraio 2019 si \u00e8 fuso col vicino comune di Lu a formare il nuovo comune di Lu e Cuccaro Monferrato.\nCollocato su una dorsale che lo collega al vicino Lu, era abitato gi\u00e0 in et\u00e0 medioevale. Cuccaro \u00e8 principalmente un centro di attivit\u00e0 agricole e turistiche legate, in particolare, alla produzione del vino.\nStoria.\nRicerche storiche condotte in particolar modo dai primi anni dell'Ottocento grazie all'opera di studiosi quali Gian Francesco Galeani Napione e in anni recenti dal Centro Studi Colombiani Monferrini (promotore di tre convegni nel 1999, nel 2006 e nel 2017 alla presenza di studiosi italiani e stranieri, tra i quali molti docenti universitari), vogliono che membri della famiglia di Cristoforo Colombo abbiano risieduto a Cuccaro Monferrato. In paese \u00e8 stato realizzato anche un museo dedicato alla famiglia Colombo di Cuccaro.\nSimboli.\nLo stemma del comune di Cuccaro era stato concesso con D.P.R. del 29 luglio 1993.\nIl comune aveva adottato, brisato da una bordura, lo stemma dei Colombo, antichi feudatari e signori di Cuccaro, Mottagrana, Treville, Conzano, Bldesco, Ozzano (Monferrato), Castellengo, Ricaldone, Rocchetta Palafea.\nMonumenti e luoghi d'interesse.\nLa Chiesa della Madonna della Neve.\nLocata nella parte originale e pi\u00f9 alta del paese detta appunto \"Montalto\" e raggiungibile attraverso una ripida strada la piccola e bianca chiesa della Madonna della Neve \u00e8 facilmente visibile circondata da alberi sulla dorsale che conduce a Lu Monferrato. La costruzione attuale \u00e8 della prima met\u00e0 dell'Ottocento, anche se gi\u00e0 anticamente qui sorgeva una chiesetta di cui rimane traccia nei registri del parroco dei paese sin dal Settecento. Balcone naturale sulle colline del Monferrato \u00e8 un eccezionale punto panoramico.\nCultura.\nMedia.\nNegli ultimi anni, il paese si \u00e8 guadagnato maggior notoriet\u00e0 a livello nazionale grazie a diversi passaggi televisivi: hanno dedicato alcune puntate a Cuccaro diverse trasmissioni di approfondimento della Rai, come \"Voyager\" andata in onda su Rai2 e, soprattutto, diversi programmi sportivi, trasmessi sui principali canali televisivi nazionali, legati soprattutto al Premio Nils Liedholm, importante riconoscimento sportivo che ogni anno si svolge a Cuccaro Monferrato. Di particolare successo la trasmissione, andata in onda sui canali Sky nell'autunno del 2013, condotta da Federico Buffa sulla vita di Michel Platini e realizzata proprio a Cuccaro Monferrato, in occasione dell'edizione 2013 del Premio Liedholm.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nGemellaggi.\nCuccaro Monferrato \u00e8 gemellato con la cittadina svedese di Valdemarsvik, paese natale di Nils Liedholm, noto giocatore e allenatore di calcio che aveva stabilito la sua residenza proprio a Cuccaro.\nCollegamenti esterni.\nCristoforo Colombo di Cuccaro "}
{"id": "36080", "revid": "1543377", "url": "https://it.wikipedia.org/wiki?curid=36080", "title": "Sagrado", "text": "Sagrado (\"Segr\u00e2t\" in friulano, \"Zagraj\" in sloveno, \"Sagr\u00e0\" in dialetto bisiaco) \u00e8 un comune italiano di abitanti in Friuli-Venezia Giulia.\nStoria.\nLe prime notizie di Sagrado si hanno intorno al 1130. Appartenne al Patriarcato di Aquileia, quindi alla Repubblica di Venezia dal 1420 fino al 1511, quando fu annesso ai domini asburgici, e da allora segu\u00ec le sorti della Contea Principesca di Gorizia e Gradisca. Nei pressi del confine tra i comuni di Sagrado e di Fogliano Redipuglia, lungo la SR 305, \u00e8 ancora visibile un cippo che segnava il confine austroveneto. Nel 1921, dopo la prima guerra mondiale, Sagrado fu annessa al Regno d'Italia, assieme al resto della Venezia Giulia. \nIn localit\u00e0 Peteano avvenne nel 1972 il fatto di cronaca ricordato come strage di Peteano.\nGeografia fisica.\nViene collocato nella zona dialettale della Bisiacaria. Il nome ha radici slovene quali Zagraj - \"Za gradi\u0161\u010de\" (dietro la fortezza).\nIl territorio comunale si estende tra la sponda sinistra del fiume Isonzo e l'altopiano carsico, fino all'estremo culmine del monte San Michele, teatro di sanguinosi ed epici scontri fra l'esercito italiano e quello austro-ungarico nel corso della prima guerra mondiale.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune erano .\nLingue e dialetti.\nA Sagrado, accanto alla lingua italiana, sono riconosciute e tutelate la lingua friulana (anche se localmente viene parlato il dialetto bisiaco) e la lingua slovena, nonostante gli sloveni fossero poco pi\u00f9 del 2% nel 1910 e l'1,2% nel 1971). Ai sensi della Deliberazione n. 28 del 24 novembre 2003 del Consiglio della Provincia di Gorizia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007..\nIl comune inoltre fa parte della zona dialettale della Bisiacaria."}
{"id": "36081", "revid": "1516566", "url": "https://it.wikipedia.org/wiki?curid=36081", "title": "Denice", "text": "Denice (\"Dens\" in piemontese) \u00e8 un comune italiano di 175 abitanti della provincia di Alessandria, in Piemonte.\nIl comune negli ultimi 80 anni ha perso oltre i due terzi della popolazione.\nStoria.\nSimboli.\nLo stemma del comune di Denice si blasona:\nNello scudo sono riuniti i blasoni delle nobili famiglie legate alla sua storia: Del Carretto (\"d'oro, a cinque bande di rosso\"), Ponzone (\"di rosso, a tre maglietti d'argento\"), Scarampi (\"d'oro, a cinque pali di rosso\").\nInfrastrutture e trasporti.\nFerrovie.\nDenice \u00e8 dotato di una stazione ferroviaria, di categoria \"bronze\" posta sulla linea ferroviaria Alessandria-San Giuseppe di Cairo, denominata \"Montechiaro-Denice\", localizzata all'interno del territorio comunale di Montechiaro d'Acqui in frazione Montechiaro Piana.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1929 il comune venne soppresso e il suo territorio aggregato al comune di Montechiaro d'Acqui nel neocostituito comune di Montechiaro Denice. Denice riacquister\u00e0 la propria autonomia nel 1946. Durante il Regno d'Italia il comune fece parte del circondario di Acqui dal 1859 fino alla sua soppressione nel 1926. Per un anno fece poi parte del circondario di Alessandria, fino alla soppressione degli enti circondariali nel 1927. Faceva parte del mandamento di Roccaverano."}
{"id": "36082", "revid": "125346499", "url": "https://it.wikipedia.org/wiki?curid=36082", "title": "Dernice", "text": "Dernice (\"Dern\u00ecs\" in piemontese, \"Dern\u00ecxe\" in ligure) \u00e8 un comune italiano di 182 abitanti della provincia di Alessandria, in Piemonte.\nGeografia fisica.\nSorge su un crinale che separa la valle del torrente Curone da quella del torrente Borbera e faceva parte della Comunit\u00e0 montana Terre del Giarolo.\nStoria.\nInsediamento abitato lungo l'antica \"via del sale\", strada di importante traffico commerciale tra Genova e la pianura padana.\nIl nome di Dernice, dal latino \"Darnisium\", compare nei documenti a partire dall'anno 869. \nImportante \u00e8 la presenza monastica fin dall'epoca longobarda posta nel monastero di Vigoponzo (Vico Pontio), citato in un documento dell'865, con il quale Ludovico II confermava all'Abbazia di San Colombano di Bobbio la propriet\u00e0 del monastero e del territorio nella corte di Casasco.\nIn seguito fu sotto la giurisdizione dei vescovi di Tortona dal 1157. Presidiato nel XIII secolo da mercenari del comune di Tortona, fu poi signoria dei Malaspina, degli Spinola nel XV secolo e infine della famiglia Sfondrati.\nMonumenti e luoghi d'interesse.\nArchitetture militari.\nNel paese di Dernice si conservano i ruderi dell'antico castello, caduto in disuso dopo l'estinzione della famiglia Sfrondati.\nI ruderi sono costituiti da una torre a base quadrata situata nel punto pi\u00f9 alto del paese (la torre \u00e8 stata abbassata perch\u00e9 pericolante, ma oggi si pu\u00f2 salire sulla sua sommit\u00e0 da dove si ha una visione a 360\u00b0 delle valli circostanti), un torrione a base circolare situato nella parte bassa del paese (l'edificio \u00e8 comunale, e dalla strada comunale si pu\u00f2 vedere molto bene).\nEsisteva anche parte delle antiche mura, oggi non pi\u00f9 visibili dopo la realizzazione di una nuova strada.\nArchitetture religiose.\nLa chiesa parrocchiale del paese risale al XVII secolo e conserva un interessante gruppo statuario ligneo raffigurante il martirio di San Donnino: quella presente sarebbe l'unica statua che ritrae il Santo nel momento del martirio poich\u00e9 l'iconografia classica lo rappresenta sempre dopo con la testa fra le mani.\nCultura.\nQuesto paese fa parte del territorio culturalmente omogeneo delle Quattro province (Alessandria, Genova, Pavia, Piacenza), caratterizzato da usi e costumi comuni e da un importante repertorio di musiche e balli molto antichi. Strumento principe di questa zona \u00e8 il piffero appenninico che accompagnato dalla fisarmonica, e un tempo dalla m\u00fcsa (cornamusa appenninica), guida le danze e anima le feste.\nCucina.\nUna frazione del comune di Dernice ha dato il nome a un caratteristico formaggio, tipicamente prodotto in queste zone, il Montebore.\nAltre specialit\u00e0 culinarie locali sono lo zafferano che prende proprio il nome dalla frazione in cui viene coltivato, Zafferano Mont\u00e9bore. Nella frazione \u00e8 ancora visibile il rudere dell'antica torre, alle cui fattezze pare ispirata la forma particolare del formaggio.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36083", "revid": "322321", "url": "https://it.wikipedia.org/wiki?curid=36083", "title": "San Canzian d'Isonzo", "text": "San Canzian d'Isonzo (\"Sagansi\u00e0n\" in dialetto bisiaco e in friulano), fino al 1923 San Canziano, \u00e8 un comune italiano di abitanti dell'ente di decentramento regionale di Gorizia, in Friuli-Venezia Giulia: si tratta di un comune sparso in quanto la sede municipale non si trova nell'omonimo centro, ma nella frazione di Pieris.\nGeografia fisica.\n Pieris sorge sulla SS 14, dista circa 2\u00a0km da San Canzian, conta 2.567 abitanti (stima 2001) e si trova a 8\u00a0m s.l.m.\nSempre sulla SS 14, a est compresa tra Pieris e Ronchi, si trova la frazione di Begliano (in bisiaco \"Bean\"). Essenzialmente agricola, Begliano dista 2,191\u00a0km dal suo comune ed \u00e8 situata 10\u00a0m s.l.m. Vi risiedono 983 abitanti (fonte ISTAT).\nStoria.\nIl territorio di San Canzian \u00e8, probabilmente, abitato fin dalla preistoria, anche se il reperto pi\u00f9 antico venuto alla luce \u00e8 una fibula celtica.\nL'epoca romana.\nSi conosce anche con certezza che l'abitato esisteva in epoca romana: lo documentano i reperti musivi pervenuti a noi nel corso di una campagna di scavi condotta negli anni cinquanta e le ricerche degli storici.\nInoltre, la \"via Gemina\", che collegava il porto d'Aquileia alla penisola dell'Istria, passava proprio per questo paese, denominato allora \"Aquae Gradatae\". Tale toponimo richiama oggi la localit\u00e0 di \"Grodate\". Oltre alla Via Gemina passava anche la Via Annia, quest'ultima portava a Fiume correndo sul Carso Triestino su quella che \u00e8 divenuta la Strada Provinciale del Carso.\nAl tempo dell'egemonia di Aquileia esisteva nel territorio comunale una delle nove tintorie conosciute di porpora che funzionavano in Italia per concessione imperiale. Inoltre, sempre in epoca romana, a testimoniare l'importanza economica della localit\u00e0, si pu\u00f2 ravvisare la presenza di una fabbrica e relativa fornace di embrici e tegole in cotto, attestata dai numerosi frammenti rinvenuti nella localit\u00e0 di \"Riva di Cop\".\nNella zona, secondo le indicazioni forniteci dagli \"Acta\" e dalla tradizione popolare, i Santi Canzio, Canziano e Canzianilla, insieme al loro maestro Proto, furono decapitati nell'anno 303 d.C. Tali nobili romani erano partiti da Roma per sfuggire alle persecuzioni che in quel periodo i Cristiani subivano nella capitale, sotto l'impero di Diocleziano. Arrestati ad Aquileia dal governatore Dulcidio, furono processati tuttavia rimessi in libert\u00e0 in virt\u00f9 della nobile casata a cui appartenevano.\nDiocleziano invece ordin\u00f2 che fossero arrestati e giustiziati: furono catturati nei pressi di \"Aquae Gradatae\" e decapitati. Dal nome dei tre martiri ha avuto origine il toponimo di S. Canziano e le tre croci che fregiano lo stemma comunale ne ricordano il sacrificio.\nAd Aquae Gradatae sub\u00ec un martirio anche S.Crisogono, nobile senatore romano, il cui sarcofago in pietra, insieme a quello di S. Proto, \u00e8 conservato ancora oggi a S. Canzian.\nIl medioevo.\nNel secolo V l'intero territorio fu devastato dall'irruenza degli Unni che soggiornarono nella zona per quasi tre mesi durante l'assedio di Aquileia, avvenuto nel 452 d.C. Successivamente pass\u00f2 sotto la dominazione longobarda e nell'899 d.C. fu costretto a subire, come tanti altri paesi del Friuli, la spaventosa scorreria degli Ungari, che portarono tanta distruzione e morte nel territorio friulano.\nIl documento pi\u00f9 antico in cui \u00e8 citato S. Canzian d'Isonzo risale al 17 febbraio 819 d.C. e menziona una donazione in cui l\u2019imperatore Ludovico il Pio attribuisce i beni confiscati al ribelle longobardo Ardulfo al monastero benedettino di Santa Maria che sorgeva in quel luogo prima del secolo IX per la venerazione dei tre martiri Canziani. Di questo monastero non \u00e8 rimasta pi\u00f9 traccia, con l'arrivo degli Ungari se ne ebbe la distruzione, ed in seguito venne ricostruita solo la basilica.\nTra il XI e il XIII secolo il paese fu nelle mani del Patriarca di Aquileia, ma vi ebbero propriet\u00e0 e possedimenti anche l'Abbazia di Moggio e la Confraternita dei Battuti di Cividale. Nel 1028 Corrado II suggell\u00f2 la dominazione di Aquileia fino al Timavo, ma concesse la permuta di S. Canziano con Muggia ed il paese fu cos\u00ec sottoposto alla giurisdizione del vescovo di Trieste.\nDalla Serenissima ad oggi.\nNel 1420 cadde il potere patriarcale sotto l'impeto dell'incalzante Repubblica Veneziana e anche il territorio di S. Canzian divenne propriet\u00e0 della Serenissima con la quale condivise le sorti.\nNel 1797, in seguito al Trattato di Campoformido, tutti i territori della Serenissima vennero ceduti all'Austria. Dopo la breve parentesi francese corrispondente al periodo del Regno Italico di Napoleone, S. Canzian ritorn\u00f2 sotto la dominazione austriaca fino al termine della Prima guerra mondiale, quando la Venezia Giulia fu annessa al Regno d'Italia. Nel 1923 ricevette, per distacco dal comune di Fiumicello, la frazione di Isola Morosini; nello stesso anno, il suo nome fu cambiato nell'attuale Il comune fece parte della provincia di Trieste fino al 1948.\nL'attacco al Giro d'Italia.\nIl 30 giugno 1946 durante lo svolgimento della tappa passante per Pieris, frazione di San Canzian, un gruppo di sostenitori titini attacc\u00f2 a sassate i ciclisti. La polizia intervenne e disperse i dimostranti. Il bilancio fu di un agente ferito e la tappa fu interrotta e ripresa successivamente a Miramare, presso il traguardo, con la simbolica vittoria del triestino Giordano Cottur anche se molti corridori si erano gi\u00e0 messi in viaggio per Udine, sede della tappa successiva.\nSociet\u00e0.\nLingue e dialetti.\nOltre alla lingua italiana, nel territorio di San Canzian d'Isonzo non sono riconosciute altre lingue ufficiali. Nel comune, accanto all'italiano, \u00e8 parlato il dialetto bisiaco, oltre alla lingua friulana nella frazione di Isola Morosini (la quale, si trova al di l\u00e0 dell'Isonzo, pertanto geograficamente fuori dal territorio parlante bisiaco).\nI paesi che compongono il comune, trovandosi in una zona di confine con lingue diverse (friulano, sloveno e, sotto il dominio Asburgico, tedesco) hanno assunto vari nomi nel corso della loro storia, nomi che non sono mai stati ufficiali (anche sotto l'Impero austro-ungarico il comune ebbe come solo toponimo ufficiale quello italiano):\nStemma comunale.\nIl profilo araldico dello stemma \u00e8 il seguente: \"D'oro alle tre croci rosse. Ornamenti esteriori da Comune\". Fino alla caduta del Fascismo era presente nello stemma il Capo del Littorio. Dopo la Liberazione fu disegnato un nuovo stemma per il comune, nel quale le tre croci erano affiancate dall'aquila romana e dal leone di San Marco.\nIl gonfalone \u00e8 cos\u00ec descritto: \"Drappo di colore azzurro, riccamente ornato di ricami d'argento e caricato dello stemma sopra descritto con l'iscrizione centrata in argento: \"Comune di S. Canzian d'Isonzo\". Le parti in metallo ed i cordoni saranno argentati. L'asta verticale sar\u00e0 ricoperta di velluto azzurro, con bullette argentate poste a spirale. Nella freccia sar\u00e0 rappresentato lo stemma del Comune e sul gambo inciso il nome. Cravatta e nastri tricolorati dai colori nazionali, frangiati d'argento\".\nEconomia.\nIl terreno, quasi tutto riqualificato dopo che le paludi avevano completamente distrutto la pineta mediterranea rigogliosa in epoca medievale, \u00e8 molto fertile: possono essere coltivati con buon successo viti, mais, frumento, barbabietola da zucchero, vari tipi di foraggio e recentemente anche la soia.\nNegli ultimi anni sono sorte, inoltre, diverse imprese artigiane tuttavia la maggioranza della popolazione non dedita all'agricoltura trova impiego nei vicini cantieri navali e nel polo industriale di Monfalcone.\nLa zona sfruttava economicamente anche le risorse in ghiaia provenienti dal letto dell'Isonzo, ora zona protetta.\nAmministrazione.\nAlle elezioni amministrative dell'11 giugno 2017, il candidato sindaco Caludio Fratta, leader della locale coalizione di centro-sinistra (PD, Con Silvia- Fare centro e Sinistra Responsabile) \u00e8 stata eletto con 1287 voti (49,58%), a molta distanza dallo sfidante Enzo Renato Basile (sostenuto da Movimento Cinque Stelle), che ha ottenuto 470 voti (pari al 18,10%). La candidata di sinistra Rossana Puntin si \u00e8 fermata all'11,86%, Ciro De Simone Sorrentino (Per S. Canzian) all'11,52% e Roberto Rossi (Noi di San Canzian d'Isonzo) all'8,94%.\nNelle consultazioni finora avvenute dal dopoguerra in poi, il sindaco \u00e8 sempre stato espresso prima dal PCI, poi da PDS, DS, PD. Il comune, infatti, fa parte della cosiddetta \"cintura rossa di Monfalcone\"."}
{"id": "36084", "revid": "322321", "url": "https://it.wikipedia.org/wiki?curid=36084", "title": "San Floriano del Collio", "text": "San Floriano del Collio (\"\u0160teverjan\" in sloveno, \"San Florean dal Cuei\" in friulano), gi\u00e0 San Floriano, \u00e8 un comune italiano di abitanti in Friuli-Venezia Giulia.\nNel 1928 il comune fu soppresso e aggregato al comune di San Martino Quisca. Quando quest'ultimo comune fu trasferito alla Jugoslavia nel 1947, il territorio dell'ex comune di San Floriano del Collio fu aggregato a Capriva del Friuli. Il comune di San Floriano del Collio fu infine ricostituito nel 1951.\nSociet\u00e0.\nLingue.\nSan Floriano del Collio \u00e8 un comune bilingue: accanto alla lingua italiana, \u00e8 ufficialmente tutelata la lingua slovena. La stragrande maggioranza \u00e8 di etnia slovena e parla l'italiano come seconda lingua.\nEconomia.\nChiamata terra dell'uva e delle ciliegie, grazie alla sua posizione collinare si \u00e8 affermata negli ultimi anni per i suoi vini. La presenza sul territorio di un gran numero di aziende agricole che producono ed esportano i loro vini in tutto il mondo fa di questo paese la meta preferita di appassionati e buongustai. Inoltre, San Floriano presenta una notevole offerta di agriturismi, hotel, ristoranti e trattorie. Il circolo del paese organizza ogni anno il festival della musica folcloristica slovena, che ha luogo nel primo fine settimana di luglio. Il primo festival fu nel 1971."}
{"id": "36085", "revid": "322321", "url": "https://it.wikipedia.org/wiki?curid=36085", "title": "San Lorenzo Isontino", "text": "San Lorenzo Isontino (\"San Lurin\u00e7 Lisuntin\" in friulano standard, \"San Lurinz\" nella variante locale, \"\u0160lovrenc ob So\u010di\" in sloveno) \u00e8 un comune italiano di abitanti in Friuli-Venezia Giulia, gi\u00e0 \"San Lorenzo di Mossa\".\nGeografia fisica.\nSan Lorenzo Isontino \u00e8 un comune prevalentemente agricolo, situato sulla sponda destra del fiume Isonzo (che per\u00f2 dista alcuni chilometri e scorre al di fuori del territorio comunale), nell'ultimo tratto orientale della pianura friulana a contatto con le prime propaggini del Collio.\nStoria.\nLe origini del paese sono antiche, quasi certamente antecedenti al X secolo. Grazie ad una relazione della visita apostolica dell'abate di Moggio nel 1570, alla parte austriaca della diocesi di Aquileia e quindi anche alla chiesa sanlaurentina, \u00e8 possibile avere un quadro della situazione della chiesa di allora in cui vengono messi in luce abusi e corruzione ma anche uno spaccato di vita della popolazione che al tempo contava appena 200 anime.\nNella primavera del 1915 la Grande guerra coinvolge il paese, per la vicinanza con il fronte del Carso e dell'Isonzo, l'abitato \u00e8 colpito da granate e gran parte della popolazione viene deportata al Campo di concentramento di Landegg presso Pottendorf, alle porte di Vienna, dalla primavera del 1915 ai primi mesi dei 1918, dove a causa di malattie, stenti e privazioni trovarono la morte 61 sanlorenzini .\nNel 1988 nel contesto di un programma di riconciliazione viene stabiliti un gemellaggio con la citt\u00e0 di Pottendorf. Il 6 dicembre 2015 sempre a Pottendorf viene posta una lapide commemorativi per i 100 anni dall'esodo di fianco al monumento che ricorda i profughi del Goriziano, dell\u2019Istria e del Trentino.\nNel 1955, con un decreto del presidente della Repubblica, San Lorenzo di Mossa riacquista l'autonomia dal comune di Capriva del Friuli. Nel 1968, a seguito di un lungo iter burocratico, un altro decreto del presidente della Repubblica sancisce la modifica della denominazione ufficiale del comune nell'attuale \"San Lorenzo Isontino\".\nIl comune inoltre ha ospitato per diversi anni nel suo territorio il battaglione di fanteria d'arresto 63\u00b0 btg. f. arr. \"Cagliari\", Brigata Gorizia.\nDecorato di due croci dell'Ordine Militare d'Italia, due medaglie d'argento, una medaglia di bronzo ed una croce di guerra al valor militare. Il battaglione celebra il combattimento di Polazzo (2/07/1915) dove si guadagna la medaglia d'argento al valor militare.\nCostituito il 1\u00ba agosto 1862, si scioglie il 30 novembre 1991 proprio a San Lorenzo Isontino, quando ormai finita la guerra fredda non era pi\u00f9 necessario difendere la Soglia di Gorizia.\nIl motto del battaglione era: \"Procedere non recedere\".\nSociet\u00e0.\nLingue e dialetti.\nA San Lorenzo Isontino, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a San Lorenzo Isontino rientra fra le varianti appartenenti al friulano goriziano.\nSport.\nNel 1971 nascono i \"Drag Bears\", squadra di baseball che nel 2007 vince i playoff per accedere alla Serie B. La Squadra e societ\u00e0 tuttavia \u00e8 stata chiusa dopo 40 anni di attivit\u00e0 e fa ora parte della storia del paese."}
{"id": "36086", "revid": "486946", "url": "https://it.wikipedia.org/wiki?curid=36086", "title": "Impero Latino", "text": ""}
{"id": "36088", "revid": "1543377", "url": "https://it.wikipedia.org/wiki?curid=36088", "title": "Savogna d'Isonzo", "text": "Savogna d'Isonzo (\"Sovodnje ob So\u010di\" in sloveno, \"Savogne di Gurize\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nDal punto di vista geologico, il territorio si pu\u00f2 dividere nettamente in due parti: una pianeggiante, situata tra i 40 e i 60 , e una carsica, culminante nei 276\u00a0m del \"Monte San Michele\", a copertura soprattutto boschiva, al contrario della precedente, in gran parte adibita a coltivazioni erbacee (mais e frumento), arboree (soprattutto vite) o prative.\nIl territorio di Savogna \u00e8, come appunto anticipato gi\u00e0 dal significato sloveno del nome, sito alla confluenza di due fiumi: il Vipacco lo attraversa secondo una direttrice grossolanamente est-ovest lambendo l'altipiano carsico con un articolato disegno di anse, e confluisce nell'Isonzo, fiume che delimita il territorio ad ovest, poco lontano dal centro abitato di Savogna, in una zona di bosco golenale di discreto pregio naturalistico. Si tratta di due tipologie fluviali profondamente diverse: l'Isonzo \u00e8 a carattere pi\u00f9 torrentizio, e con greto ciottoloso; il Vipacco \u00e8 un fiume con minore portata, ma pi\u00f9 costante, e greto fangoso. I suoli pianeggianti sono a scheletro pi\u00f9 o meno prevalente.\nBen diverso \u00e8 invece il discorso per quanto riguarda il Carso: si tratta di un altipiano di rocce carbonatiche, unico insediamento propriamente carsico nel comune \u00e8 la frazione di \"San Michele del Carso\", abitato sparso a circa 2\u00a0km a sud del capoluogo comunale. \u00c8 coperto prevalentemente da boschi e macchia, numerose le grotte: come la \"grotta Regina del Carso\", la \"grotta Vivisce\" che presenta tracce di vita preistorica, la \"grotta della Rupe\".\nIl territorio si articola in varie cime: la cima del monte San Michele, guarda verso la pianura friulana, mentre le cime \"Goli\u010devnik\" e \"Brestovi\" guardano verso il \"Vallone\", altro interessante fenomeno geologico, situato nella parte orientale del Comune; tra di esse lo \"\u0160kofnik\". Il Vallone si diparte dalla frazione di \"Gabria\", e prosegue nei comuni di Doberd\u00f2 del Lago e successivamente in quello di Merna-Castagnevizza e Comeno in Slovenia. Si tratta di una vera e propria valle, che si suppone essere stata l'antico alveo in tempi preistorici di qualche fiume - verosimilmente Vipacco o Isonzo, data la loro vicinanza - che andava poi a sfociare nel golfo di trieste nei pressi dell'odierna Monfalcone. Si pensa che acque di questi due fiumi percolino attraverso le cavit\u00e0 carsiche fino a raggiungere e alimentare il lago di Doberd\u00f2.\nA est di Savogna emergono dalla pianura due grandi massi calcarei, uno pi\u00f9 grande, l'altro di misura minore, su cui sorgono le frazioni, rispettivamente di \"Peci\" e \"Rupa\". \nStretti tra il Vipacco e il Carso sono gli abitati di \"Gabria\" e \"Rubbia\" col suo castello.\nOrigini del nome.\nNella lingua slovena il nome di Savogna d'Isonzo (\"Sovodnje\") significa \"confluenza di acque\": infatti, la localit\u00e0 \u00e8 situata nel punto in cui si congiungono i fiumi Isonzo e Vipacco. La maggioranza degli abitanti del comune appartiene alla comunit\u00e0 linguistica ed etnica slovena. Il nome compare per la prima volta come \"Zowodin\" in un urbario del Castello di Duino, cui nel Duecento apparteneva il territorio di Savogna.\nStoria.\nEt\u00e0 preistorica, protostorica e romana.\nNella parte carsica del comune di Savogna d'Isonzo sono state individuate dagli speleologi tracce di vita umana preistorica; in particolare, la \"grotta della Scogliera\" e la grotta \"Pogri\u017ee\", hanno restituito materiale dell'et\u00e0 del ferro e del bronzo (cocci di ceramica, ossa di animali, manufatti in selce). In epoche successive, sul territorio carsico vi erano diversi insediamenti, riferibile alla tipologia dei castellieri: il pi\u00f9 grande e meglio conservato \u00e8 quello del monte Brestovec, circondato da una duplice cinta difensiva, lunghe quella esterna 160\u00a0m, l'altra 75\u00a0m, e larghe rispettivamente 4\u20136\u00a0m e 2\u20133\u00a0m. Gli scavi, avviati da Carlo Marchesetti nell'Ottocento e poi ripresi nel 1972 sotto la supervisione dei Musei Provinciali di Gorizia hanno prodotto cocci, manufatti in selce vari, oggetti in arenaria, frammenti d'intonaci e cotto. Il sito fu abitato dal 1600 a.C. fino al 1300 a.C. circa. Due castellieri di epoca coeva o forse leggermente pi\u00f9 tarda si trovano tra gli insediamenti di Gabria e Rubbia, e sono di dimensioni molto minori, un altro ancora sopra la localit\u00e0 Gornji Vrh. Tutti questi siti, investigati intorno al 1960 da Ugo Furlani, subirono ingenti devastazioni dal fatto di trovarsi sul fronte della Prima guerra mondiale.\nLa parte carsica del territorio perse importanza in epoca romana, quando fu costruita la via romana che collegava Emona (Lubiana) con Aquileia, ed era una delle principali vie di comunicazione tra l'Italia e la pianura danubiana. Questa favor\u00ec il popolamento e il disboscamento della zona piana lungo il Vipacco e lsonzo. I segni di presenza romana sono numerosi nel territorio di Savogna e in quelli contermini. La strada romana procedeva da Aquileia verso \"Ad Undecimum\", una mansio secondo gli studiosi nei pressi dell'odierna Gradisca d'Isonzo; di l\u00ec procedeva verso Farra d'Isonzo. Tra il paese di Mainizza in comune di Farra e Savogna i romani edificarono un ponte i cui resti si possono ancora notare nei periodi di secca del fiume. Il ponte era in legno e calcarenite, pietra tipica delle pendici carsiche locali, quindi estratta a non pi\u00f9 di cinque chilometri di distanza, ma i basamenti erano in conglomerato. Da Savogna la strada continuava verso Aidussina per poi, valicato il passo Ad Pirum (l'odierna Hrusica) raggiungere Lubiana. Diversi eserciti in entrata verso l'Italia percorsero questa via: particolarmente interessante \u00e8 il caso di Massimino il Trace, che nel 238 volle impadronirsi del potere imperiale. Gli aquileiesi, impauriti dalla sua fama di comandante feroce e spietato, si spinsero addirittura a distruggere il ponte. Massimino, essendo il fiume nel periodo delle piene primaverili conseguenti allo scioglimento delle nevi, non poteva guadarlo. Ordin\u00f2 quindi ai suoi soldati di requisire le botti ai contadini e grazie a quelle pass\u00f2 il fiume. Venne comunque ucciso dai suoi soldati, stanchi e delusi dal prolungarsi dell'assedio ad Aquileia. Durante i sette secoli di dominazione romana, la zona fu intensamente romanizzata. Simon Rutar d\u00e0 la notizia del ritrovamento di 7 tombe. A Farra furono rinvenute due arette votive, dedicate a divinit\u00e0 fluviali, e una, un certo centurione L. Barbius Montanus nel II o III secolo d.C. la dedic\u00f2 specificatamente al dio Aesontius. Un deposito di oggetti di ferro risalente al I secolo a.C. fu rinvenuto a Gabria nel 1889; i reperti furono donati all'Universit\u00e0 di Vienna.\nDal Medioevo al Cinquecento.\nNon \u00e8 chiaro se il ponte fosse stato poi ricostruito; tuttavia indubitabile \u00e8 che la vecchia via del Vipacco venne intensamente usata dalle popolazioni barbariche che entrarono in Italia, a partire da Teodorico con i suoi Ostrogoti, che secondo lo storico goriziano Gian Domenico Della Bona avrebbe qui affrontato e sconfitto Odoacre (ma nessun riscontro archeologico \u00e8 finora emerso). La via fu probabilmente percorsa anche dai Longobardi. Questi, creando per due secoli un'entit\u00e0 statuale, il Ducato del Friuli, diedero alla zona una relativa stabilit\u00e0, permettendo una certa fioritura, come testimoniano le numerose necropoli emerse nei territori contigui a Savogna. \u00c8 stato ipotizzato da alcuni studiosi essere al posto dell'odierno castello di Rubbia una postazione longobarda a difesa della via del Vipacco. Sul finire del VI secolo d.C. gli Avari e gli Slavi fecero la loro comparsa, con terribili incursioni (tristemente memorabile quella del 610) ma probabilmente un loro insediamento stabile risale solo all'XI secolo. Infatti, quando nel 955 grazie alla battaglia di Lechfeld, si chiuse il sanguinoso cinquantennio delle pressoch\u00e9 annuali incursioni ungare, il patriarca Giovanni constat\u00f2 che la pianura friulana e pi\u00f9 in generale tutte le zone attraversate da quei feroci predoni erano desolate. Decise quindi di ripopolarle con coloni dalle Alpi Giulie, dove gi\u00e0 nel VII secolo gli Slavi si erano stanziati. Sorse in quel periodo un gran numero di insediamenti, tra i quali Gorizia, e probabilmente anche il nucleo da cui si sarebbe sviluppata Savogna; questo ripopolamento \u00e8 ricordato dall'abbondanza di toponimi senza dubbio slavi anche in aree molto lontane, quale Codroipo e il suo circondario. Il territorio di Savogna fu compreso, senza essere direttamente menzionato l'insediamento, in un diploma donativo del 1001 dove viene nominata Gorizia: vi si dice \u201c\"il territorio tra Isonzo, Vipacco, Vertovino e il giogo delle Alpi\"\u201d . Savogna viene menzionata invece nel 1200 in un urbario del Castello di Duino. Vi si fanno i nomi di alcuni coloni: bench\u00e9 i nomi personali siano parametri non del tutto affidabili ad attribuire una nazionalit\u00e0 (che d'altro canto, all'epoca non aveva alcuna importanza), \"Zwetina\" e \"Mochor\" richiamano sicuramente un'origine slava, mentre \"Mensut\" parrebbe un nome neolatino, o pi\u00f9 specificatamente friulano. Vi \u00e8 poi un certo Martin difficilmente classificabile. Nel 1200 si legge in un altro urbario di un certo Radong \u201c\"in vacua Peccach\"\u201d , ovvero \u201cnella desolata Peci\u201d. Nel \"1370\", nell'elenco dei feudi della famiglia dei Riffembergo, si trovano menzionati tre coloni a Pegach: Niclaw, Roslein e Zobelsteiner. Il XV secolo fu funestato dalle incursioni dei Turchi, che tanto per cambiare scelsero spesso la via del Vipacco per entrare in Italia, tra le incursioni che si ricordano, quella del 1499, con Iskander Bey alla guida di 15.000 uomini. A differenza degli abitanti di zone montagnose, non c'erano fortezze dove ripararsi dagli attacchi spesso a sorpresa dei Turchi per le genti di pianura, se si eccettua no i paesi dotati di centa, tra cui non Savogna. Nel 1475 \u00e8 ricordata una eccezionale invasione di cavallette. Nel 1500 con la morte del conte di Gorizia Leonardo senza eredi, anche il territorio di Savogna passa alla casa d'Austria. Nel 1523 si legge di alcuni interessanti documenti riguardanti le corv\u00e9 in un urbario scritto in tedesco e riportato da Milko Kos: \u201c\"Jurij lucifer, e gli altri alla fattoria, che ora \u00e8 di Bruederle, sono tenuti a sfalciare e rastrellare un prato al posto della rabotta al Fabianen Hof a Gorizia\"\u201c. In un altro documento si dice che gli abitanti di Savogna sono tenuti a portare la barca del castellano di Rubbia qualora volesse andare a pescare. E proprio il castello, la cui origine \u00e8 ignota, fu fattore importante per la vita del territorio. Intorno al Quattrocento fin\u00ec in mano alla famiglia Coronini che lo tenne poi diversi secoli. Nel 1563 vi soggiorn\u00f2 il predicatore protestante sloveno Primo\u017e Trubar, che predic\u00f2 in tedesco, sloveno e italiano. Probabilmente nel XVI secolo sorse a Rubbia un mulino.\nNel 1927 il comune di Savogna d'Isonzo venne soppresso ed aggregato a quello di Merna.\nMonumenti e luoghi d'interesse.\nSono presenti alcune interessanti testimonianze storiche, un castello di impronta rinascimentale, alcuni resti del XVI secolo delle chiese di Savogna e di Gabria, i rimasugli del ponte romano sull'Isonzo. Non molto \u00e8 sopravvissuto alle devastazioni della Prima guerra mondiale; e sono proprio i camminamenti, le trincee, le zone sacre, soprattutto sul famoso monte San Michele, a costituire il motivo di maggior richiamo nel Comune.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono .\nLingue e dialetti.\nA Savogna d'Isonzo, accanto alla lingua italiana, \u00e8 ufficialmente tutelata la lingua slovena.\nEconomia.\nSettore primario.\nBench\u00e9 il paese si sostentasse, un tempo, soprattutto di agricoltura, oggi tale settore ricopre un'importanza davvero minima; il fatto, oltretutto, che l'intero territorio comunale non sia connesso ad alcuna rete di irrigazione, diversamente dalla maggior parte della pianura isontina, preclude la possibilit\u00e0 di impiantarvi colture necessitanti di apporto idrico, sia erbacee (mais, frumento, ecc.) che arboree (frutticole). Va detto che questo fattore ha limitato il diffondersi dell'agricoltura intensiva con le relative problematiche, ed \u00e8 quindi possibile avere un territorio di una migliore qualit\u00e0 ambientali (molti prati stabili con specie anche rare). L'unica coltura di una certa importanza \u00e8 quella della vite, bench\u00e9 di aziende vitivinicole specializzate se ne conti una soltanto, situata nella parte carsica, in zona D.O.C. \" Carso \".\nMolti praticano l'attivit\u00e0 agricola per integrare il reddito derivante da altre attivit\u00e0; ad esempio, vi sono nel territorio comunale diverse \"osmizze\", locali dove per un breve periodo dell'anno viene servito il vino, accanto a qualche affettato, fino ad esaurimento. Presenti inoltre nel territorio un allevamento di bovine da latte, uno di suini e uno di avicoli per la produzione di uova. I boschi malgrado l'apprezzabile estensione non rivestono importanza economica, fatto salvo il beneficio paesaggistico ed ambientale ad essi collegato."}
{"id": "36089", "revid": "1543377", "url": "https://it.wikipedia.org/wiki?curid=36089", "title": "Staranzano", "text": "Staranzano (\"Staranzan\" in dialetto bisiaco e in friulano) \u00e8 un comune italiano di abitanti del Friuli-Venezia Giulia. Fa parte della Bisiacaria.\nGeografia fisica.\nAnche se molto condizionata dal comune confinante di Monfalcone, Staranzano, rispetto alle citt\u00e0 pi\u00f9 a sud del Friuli-Venezia Giulia, risulta molto meno trafficata e pi\u00f9 tranquilla. Presenta molte aree aperte anche con campi coltivati, soprattutto verso i comuni di Ronchi dei Legionari e San Canzian d'Isonzo.\n\u00c8 uno degli otto comuni appartenenti alla Bisiacaria, al terzo posto per numero di abitanti e superficie.\nStoria.\nStaranzano, gi\u00e0 esistente in epoca romana come antico borgo rurale, fu successivamente alle dipendenze dalle due podestarie di Monfalcone e San Pier d'Isonzo. Nel 1848, in seguito ai moti di Vienna, ottenne l'indipendenza comunale.\nIn seguito ebbe problemi economici e chiese l'aggregazione a Monfalcone, dalla quale si stacc\u00f2 definitivamente nel 1907, con decreto dell'imperatore Francesco Giuseppe.\nMonumenti e luoghi d'interesse.\nStaranzano presenta molti istituti scolastici, di tutti i gradi. Ha un asilo nido, una scuola materna, un istituto per l'istruzione di primo grado, un istituto per l'istruzione di secondo grado e una scuola superiore.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 345 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nOltre alla lingua italiana, nel territorio di Staranzano, \u00e8 parlato il dialetto bisiaco."}
{"id": "36090", "revid": "322321", "url": "https://it.wikipedia.org/wiki?curid=36090", "title": "Turriaco", "text": "Turriaco (\"Turi\u00e0c\" in dialetto bisiaco e in friulano) \u00e8 un comune italiano di abitanti in Friuli-Venezia Giulia. Fa parte della Bisiacaria.\nStoria.\nToponimo prediale, dal nome reso in forma latina con \"Turrius\", \"Turius\" o \"Thorius\" + \"acus\" che designa appartenenza.\nNon si pu\u00f2 dire con certezza a quando risalga il primo nucleo abitato. Le tracce della presenza romana sono minime e riferibili soltanto a tombe per cremati, ubicate probabilmente nei pressi di qualche villa rustica (I secolo a.C. - II secolo a.C.) lungo la strada di campagna (a nord-ovest del centro).\nIl toponimo potrebbe essere indicativo di una presenza paleoslava, infatti, secondo gli ultimi studi toponomastici, Turriaco sarebbe da annoverare tra i toponimi slavi con suffisso in -ak e deriverebbe dalla base tur = bisonte; il nome significherebbe dunque \"terra dei bisonti\".\nAnche se il territorio era gi\u00e0 abitato in precedenza (ritrovamenti dell'ottavo secolo a.C.), la prima comparsa del nome \"Turriaco\" si trova in un documento del 1224, dove il Patriarca Gregorio di Montelongo investe i suoi fidi nei fondi di Turriaco e altre localit\u00e0. Appartenuto al Patriarca di Aquileia fino al 1420, successivamente il paese passa sotto il dominio veneziano, precisamente ai conti Priuli. Turriaco, scarsamente difeso da Venezia, ha subito una prima invasione dei Turchi nel 1472, altre nel 1477 e 1478, l'ultima nel 1499. Nello stesso periodo la popolazione \u00e8 segnata da epidemie, carestie e allagamenti causati dallo straripamento dell'Isonzo. Ulteriori perdite sono dovute all'occupazione germanica conseguente alla guerra tra Venezia e la Germania nel 1508. Fino alla convenzione di Verona del 2 gennaio 1520 tutta la zona subisce continui attacchi; con il concordato di Worms l'intero territorio del monfalconese passa nuovamente a Venezia. Nel 1617 i veneziani fanno costruire un ponte sull'Isonzo in prossimit\u00e0 di Turriaco, per far transitare i soldati alleati verso Monfalcone. Il ponte viene distrutto pochi anni dopo, sembra per rappresaglia, da un conte ed i suoi bravi banditi da Venezia. Alla fine del Seicento i conti Priuli danno inizio alla costruzione del palazzo ancora esistente.\nPur se isolato fisicamente dalla distruzione del ponte (esisteva per\u00f2 un traghetto, il cui pedaggio andava al conte Priuli), Turriaco segue le sorti di Venezia fino all'occupazione napoleonica nel marzo del 1797. Con il Trattato di Campoformido dell'ottobre 1797 tutto il territorio passa sotto la dominazione austriaca. Riconquistato da Napoleone nel 1805, passa nuovamente all'Austria nel 1807 (l'Isonzo segna il confine fino al mare). Dopo un periodo di pace, sugli abitanti si abbatte un'epidemia di colera nel 1836: da un voto fatto allora la popolazione va ogni anno in pellegrinaggio al Santuario della Madonna di Barbana la prima domenica di giugno, fino ai giorni nostri. Nel 1870 viene fondata la banda del paese, pioniera della Societ\u00e0 Filarmonica di Turriaco tuttora esistente.\nGli eventi della Prima guerra mondiale coinvolgono Turriaco. La popolazione, divisa tra filo-austriaci e filo-italiani, subisce deportazioni da entrambe le parti. Il 5 giugno 1915 entrano in paese le truppe italiane. Lungo tutta la zona corre la prima linea del fronte di guerra (sono ancora visibili resti di trincea). Villa Mangilli (ancora esistente) \u00e8 il quartier generale di Cadorna ed ospita anche il re Vittorio Emanuele III, mentre la Villa Priuli funge da ospedale militare. Tra ritirate e bombardamenti Turriaco segue le vicende di guerra, integrandolo poi al Regno d'Italia il 4 novembre 1918.\nNegli anni successivi il paese \u00e8 impegnato nella ricostruzione, resa difficoltosa anche dalla povert\u00e0 della popolazione, la cui economia, fondata sull'agricoltura, \u00e8 provata da siccit\u00e0 e carestie.\nCon l'inizio della Seconda guerra mondiale nella maggior parte della popolazione turriachese si diffondono presto sentimenti antifascisti. Numerosi bombardamenti in zona, dovuti alla vicinanza con punti strategici come i ponti ferroviari sull'Isonzo e i Cantieri di Monfalcone, portano ad una devastazione ancora pi\u00f9 grande che nella precedente guerra. La popolazione infatti subisce pesanti perdite tra i morti in combattimento, su diversi fronti, e i morti in campi di concentramento.\nSubito dopo la Liberazione a Turriaco si accampano truppe inglesi, con il comando presso le ville Priuli (Fonda) e Mangilli, e reparti di neozelandesi e brasiliani, nella zona che da allora viene detta \"el Brasil\". Successivamente arrivano truppe jugoslave. Per diversi anni tutta la zona viene disputata tra l'Italia e la Jugoslavia, con gli abitanti divisi tra favorevoli o contrari ad un caso o all'altro, con la conclusione il 15 settembre 1947, con il trattato di pace firmato a Parigi, che assegna il paese all'amministrazione italiana.\nMonumenti e luoghi d'interesse.\nDegna di menzione la settecentesca parrocchiale di \"San Rocco\", con un bel soffitto affrescato da Matteo Furlanetto nei primi anni del XIX secolo e un pregevole altare in stile tardo barocco, databile attorno alla met\u00e0 degli anni settanta del Settecento. Prospiciente la chiesa sorge \"Villa Tiberio Priuli\", eretta in et\u00e0 barocca (XVII secolo).\nNelle immediate vicinanze di Turriaco, in localit\u00e0 \"Cassegliano\" (comune di San Pier d'Isonzo), \u00e8 ubicato un bell'edificio in stile neoclassico, il \"palazzo Prandi\", circondato da un ampio parco.\nNell'ultimo decennio il sindaco di Turriaco, Enrico Bullian, ha fornito ai turriachesi un bellissimo luogo, il parco nazionale dell'Isonzo, dove fino a poco tempo fa si facevano molte attivit\u00e0 di gruppo, oltre che i sentieri per il beneficio fisico.\nSociet\u00e0.\nLingue e dialetti.\nOltre alla lingua italiana, nel territorio di Turriaco non sono riconosciute altre lingue ufficiali. Nel comune, accanto all'italiano, \u00e8 parlato il dialetto bisiaco."}
{"id": "36091", "revid": "1516566", "url": "https://it.wikipedia.org/wiki?curid=36091", "title": "Villesse", "text": "Villesse (\"Vil\u00e8s\" in friulano) \u00e8 un comune italiano di abitanti in Friuli-Venezia Giulia.\nGeografia fisica.\nVillesse \u00e8 situata in una porzione della pianura friulana compresa tra i fiumi Isonzo e Torre che poco pi\u00f9 a valle si uniscono. Si trova tra il comune di Romans d'Isonzo a nord, il fiume Isonzo a sud-est e il comune di Ruda ad ovest.\nStoria.\nAlcuni sporadici reperti romani hanno fatto pensare all'esistenza in zona di un piccolo insediamento lungo la via che portava ad \"Emona\", l'attuale Lubiana. In particolare, sono stati ritrovati i resti di una strada nei pressi della via 1 Maggio.\nNon vi sono numerose informazioni sulla storia villesina prima dell'Ottocento, periodo nel quale viene datata la pi\u00f9 antica mappa ritraente la cittadina.\nCome tutto il Nord-Est, il paese \u00e8 stato ampiamente segnato dalla Prima Guerra mondiale, come testimoniato dalle numerose trincee e bunker che solcano il territorio. Nello specifico, si ricorda la tragedia dei fazinars, episodio accaduto nel 1915, dopo l'ingresso delle truppe italiane all'interno del paese, nel quale sei villessini furono uccisi dalle truppe italiane. Solo l'intervento di un bersagliere scongiur\u00f2 perdite peggiori.\nRecentemente \u00e8 stata restaurata la cappella in onore all'imperatore Carlo I. La leggenda narra che una domenica di ottobre l'imperatore asburgico in attraversamento sul fiume Isonzo venne travolto da una piena improvvisa. Fortunatamente si salv\u00f2 aggrappandosi ad un ramo. Per ringraziare il miracolo avvenuto fece innalzare una cappella, la quale le rovine sono ancora visitabili oggi. Una propaggine dell'albero era visibile all'esterno del cimitero.\nSimboli.\nLo stemma comunale \u00e8 stato riconosciuto con regio decreto del 29 luglio 1923.\nFu creato verso il 1860 e volle raffigurare la leggendaria torre romana del cimitero assieme al \"baol\u00e2r\", l'albero di bagolaro, altro simbolo paesano e antico punto di incontro dei paesani; sulla torre campeggia l'aquila, richiamo a Roma e al suo glorioso passato.\nAll'inizio del XX secolo furono aggiunti il ponte, la strada e le acque dei fiumi che bagnano Villesse per completare la raffigurazione dei caratteri storici e fisici del paese.\nIl gonfalone municipale \u00e8 un drappo di azzurro, concesso con D.P.R. del 9 gennaio 1959.\nSociet\u00e0.\nLingue e dialetti.\nA Villesse, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Villesse rientra fra le varianti appartenenti al friulano goriziano.\nInfrastrutture e trasporti.\nNel territorio comunale si trova l'innesto per l'A34 dall'A4 per Gradisca, Gorizia e la Slovenia.\nEconomia.\nOltre alle attivit\u00e0 agricole, Villesse ospita notevoli insediamenti artigianali ed industriali sulla strada regionale 351, l'unico punto vendita IKEA del Friuli Venezia Giulia, inserito nel complesso commerciale della regione (denominato \"Tiare Shopping\").\nAmministrazione.\nIl paese di Villesse si avvale di un forte sistema amministrativo,"}
{"id": "36095", "revid": "1543377", "url": "https://it.wikipedia.org/wiki?curid=36095", "title": "Iadi", "text": "In astronomia, le Iadi (pronuncia ) sono un celeberrimo e brillante ammasso aperto visibile nella costellazione del Toro. Di fatto, rappresentano la testa dell'animale indicato dalla costellazione. Si tratta dell'ammasso aperto pi\u00f9 vicino a noi.\nOsservazione amatoriale.\nIl gruppo delle Iadi si distingue con grande facilit\u00e0 anche a occhio nudo: nel cielo dell'inverno boreale si presenta molto alto sopra l'orizzonte e appare come un grande addensamento di stelle disposte a formare una sorta di grande \"V\"; la sua stella apparentemente pi\u00f9 luminosa \u00e8 la gigante rosso-arancio Aldebaran, in realt\u00e0 l'unica fra le stelle visibili in questa direzione a non appartenere fisicamente all'ammasso, in quanto pi\u00f9 vicina a noi. Lo strumento pi\u00f9 indicato in assoluto per la sua osservazione \u00e8 il binocolo, che consente di risolvere completamente l'ammasso, rivelandone tutte le sue componenti, nonch\u00e9 di comprenderlo interamente nella visuale; uno strumento pi\u00f9 potente infatti riuscir\u00e0 a mostrarne soltanto una parte per volta, essendo quello delle Iadi un ammasso molto esteso.\nStoria delle osservazioni.\nIl gruppo delle Iadi \u00e8 noto fin dalle epoche pi\u00f9 remote; il suo nome attuale risale per\u00f2 all'epoca dell'Antica Grecia, quando, attorno al 1000 a.C., fu menzionato in alcuni testi. Secondo la mitologia greca, le Iadi erano le ninfe figlie di Atlante, il titano condannato a trasportare il globo terrestre sulle sue spalle per l'eternit\u00e0, ed Etra; dall'unione fra Atlante e Pleione erano nate le ninfe Pleiadi, pertanto i due gruppi di ninfe erano sorellastre, avendo il padre in comune. Non a caso dunque, i Greci chiamarono con questi due nomi due ammassi di stelle posti a breve distanza l'uno dall'altro.\nIn epoca romana, le Iadi erano invece note come \"Sidus Hyantis\", le apportatrici di pioggia. In epoca contemporanea, il loro sorgere nelle ore serali e il loro progressivo avanzamento in cielo indica, nell'emisfero boreale, l'arrivo della fredda stagione invernale; il loro levare \u00e8 anticipato dalle Pleiadi. Nell'emisfero australe, invece, il levarsi delle Iadi coincide con l'arrivo dei grandi caldi estivi, e rimangono visibili, in direzione nord, fino alla fine dell'estate australe.\nCaratteristiche.\nL'ammasso delle Iadi \u00e8 il pi\u00f9 vicino alla Terra; ci\u00f2 giustifica la sua grande visibilit\u00e0 e il suo aspetto meno concentrato rispetto agli altri ammassi aperti; il suo centro si trova infatti ad appena 151 anni luce da noi. La stella pi\u00f9 luminosa nella direzione dell'ammasso \u00e8 Aldebaran, che per\u00f2 non ne fa parte (si trova a circa met\u00e0 strada tra noi e l'ammasso); senza contare Aldebaran, ci sono circa 300 stelle che sono membri accertati o probabili dell'ammasso. La maggior parte di queste non sono visibili a occhio nudo, ma si mostrano bene anche in un piccolo binocolo.\nLe quattro stelle pi\u00f9 brillanti delle Iadi sono tutte giganti rosse che hanno iniziato la loro vita come massicce stelle di classe A e sono poi evolute al di fuori della sequenza principale; si trovano tutte a pochi anni luce l'una dall'altra. I loro nomi secondo la nomenclatura di Bayer sono , , e .\nLe stelle delle Iadi sono associate tra di loro, nel senso che si stanno muovendo approssimativamente nella stessa direzione e alla stessa velocit\u00e0 all'interno della Via Lattea; apparentemente si stanno muovendo a una velocit\u00e0 di circa 46\u00a0km/s verso un punto situato alcuni gradi a est della brillante stella Betelgeuse. Ripercorrendo all'indietro il loro movimento, si scopre che le Iadi si trovavano molto pi\u00f9 vicine al Sole in un periodo stimato intorno agli 1,1 milioni di anni fa, e che le componenti dell'ammasso si trovavano tutte all'incirca in un singolo punto 600 milioni di anni fa, un risultato spiegato dalla teoria, comune per un ammasso aperto, che si siano formate dalla stessa nebulosa. Questo moto comune fu dimostrato solo nel 1908 dall'astronomo Lewis Boss. Le stelle del Presepe, un altro ammasso aperto nelle vicinanze, potrebbero anch'esse essere legate all'ammasso delle Iadi.\nGran parte delle stelle delle Iadi presentano un alto tasso di metallicit\u00e0 e un colore tendente al giallo o all'arancione, colori tipici delle stelle di classe spettrale G o K, indice dell'et\u00e0 relativamente avanzata dell'ammasso, la quale \u00e8 appunto stimata sui 625 milioni di anni. Al gruppo sarebbe associata anche la stella , posta apparentemente a grande distanza dalle Iadi poich\u00e9 molto pi\u00f9 vicina a noi. Le Iadi sono oggetto di studio anche per individuare eventuali pianeti extrasolari, a causa della metallicit\u00e0 delle sue stelle.\nIn dicembre 2017, nell'ammasso intorno alla stella EPIC 247589423 \u00e8 stato scoperto un sistema planetario costituito da tre pianeti."}
{"id": "36096", "revid": "1226", "url": "https://it.wikipedia.org/wiki?curid=36096", "title": "Scientifilm", "text": ""}
{"id": "36098", "revid": "287204", "url": "https://it.wikipedia.org/wiki?curid=36098", "title": "Einsteinio", "text": "Leinstenio (o einsteinio) \u00e8 l'elemento chimico di numero atomico 99 e il suo simbolo \u00e8 Es.\n\u00c8 un metallo altamente radioattivo ed \u00e8 il settimo degli elementi transuranici; appartiene alla serie degli attinidi. Viene prodotto per bombardamento con neutroni del plutonio e fu individuato nei resti del primo test della bomba all'idrogeno.\nPrende il nome da Albert Einstein e non ha utilizzi noti. Studi condotti su 253Es hanno mostrato che il comportamento chimico dell'einsteinio \u00e8 quello di un elemento trivalente.\nStoria.\nL'einsteinio fu scoperto nel dicembre 1952 da Albert Ghiorso presso l'Universit\u00e0 di Berkeley, in California e indipendentemente da una squadra guidata da G.R. Choppin presso il Los Alamos National Laboratory. Entrambi i gruppi di ricerca stavano studiando i resti del primo test di una bomba all'idrogeno, condotto nel novembre del 1952.\nNe prepararono l'isotopo 253Es per addizione a 238U di 15 neutroni, seguita da sette decadimenti beta. Questa procedura rimase segreta fino al 1955 per via delle tensioni internazionali dovute alla guerra fredda.\nNel 1961 fu preparata per la prima volta una quantit\u00e0 macroscopica di 253Es; era una campione che pesava circa , la cui massa fu misurata su una bilancia speciale. Il campione fu usato per produrre il mendelevio. Altro einsteinio \u00e8 stato successivamente prodotto presso l\"High Flux Isotope Reactor\" dell\"Oak Ridge National Laboratory\", nel Tennessee, tramite bombardamento con neutroni del 239Pu. Partendo da di isotopo di plutonio, dopo 4 anni di programma di irraggiamento, si sono ottenuti 3\u00a0mg di einsteinio.\nIsotopi.\nSono noti 20 isotopi radioattivi dell'einsteinio, le cui masse sono comprese tra 241,0686620 e . I pi\u00f9 stabili sono 252Es (con un'emivita di 471,7 giorni), 254Es (275,7 giorni), 255Es (39,8 giorni) e 253Es (20,47 giorni). Tutti gli altri isotopi hanno emivite inferiori alle 40 ore e la maggior parte di essi inferiore 30 minuti. Questo elemento presenta anche 3 metastati, di cui il pi\u00f9 stabile \u00e8 254mEs (con un'emivita di 39,3 ore)."}
{"id": "36100", "revid": "292162", "url": "https://it.wikipedia.org/wiki?curid=36100", "title": "Aci Bonaccorsi", "text": "Aci Bonaccorsi (\"Jaci Bbonakk\u00f9ssi\" in ) \u00e8 un comune italiano di abitanti della citt\u00e0 metropolitana di Catania in Sicilia.\nUbicato nelle ultime propaggini del versante sud-orientale dell'Etna, nella cosiddetta Terra d'Aci, \u00e8 un balcone naturale sullo Jonio. La posizione collinare e l'orizzonte orientale esposto verso il mare rendono il clima mite e godibile.\nGeografia fisica.\nTerritorio.\nAci Bonaccorsi \u00e8 il comune meno esteso della provincia di Catania e il secondo dell'intera Regione Siciliana, dopo Roccafiorita. \u00c8 inoltre al 28\u00ba posto nella classifica degli ultimi 100 comuni italiani per superficie.\nStoria.\nEt\u00e0 antica.\nSi narra che Aci Bonaccorsi e le altre Aci trassero la propria origine da Xiphonia, misteriosa citt\u00e0 greca oggi del tutto scomparsa. I poeti Virgilio e Ovidio fecero nascere il mito della fondazione alla storia d'amore tra una ninfa chiamata Galatea ed un pastorello chiamato Aci, e del ciclope Polifemo. In epoca romana esisteva una citt\u00e0 chiamata \"Akis\", che partecip\u00f2 alle guerre puniche.\nEt\u00e0 medievale.\nLa storia della medievale \"Jachium\" e poi dell'araba \"Al-Yag\" coincide strettamente con quella del castello di Aci da cui si pu\u00f2 desumere buona parte degli avvenimenti storici ed a cui si rinvia. Di questo periodo \u00e8 la fondazione del santuario di Valverde.\nEt\u00e0 moderna.\nLa storia di Aci Bonaccorsi sar\u00e0 praticamente condivisa fino al XVII secolo con quella degli altri casali del territorio delle Aci a cui si pu\u00f2 far riferimento. Di sicuro cominci\u00f2 a costituirsi come borgo dal XV secolo formato dalle contrade Liuna, Battiati e Pauloti e quindi successivamente identificato in Bonaccorsi, in riferimento alla famiglia Bonaccorso.\nSotto la dinastia degli Asburgo-Spagna sul trono di Sicilia (periodo vicereale), nel XVII secolo, il notevole sviluppo economico di Aquilia Nuova (Acireale) caus\u00f2 contrasti e rivalit\u00e0 con gli altri casali che chiedevano maggiore autonomia amministrativa. Vi sar\u00e0 quindi la separazione dei casali di Aci. Nacquero: Aci Bonaccorsi (1652); Aci Castello (1647) comprendente anche Aci Trezza; Aci San Filippo e Aci Sant'Antonio (1628) comprendente anche Aci Catena, Valverde e Aci Santa Lucia.\nSimboli.\nLo stemma del comune di Aci Bonaccorsi non presenta alcuna descrizione araldica all'interno dello statuto comunale, in cui si afferma solamente che lo stemma e il gonfalone sono riconosciuti con decreto del Presidente della Repubblica. Esso rappresenta il blasone dell'antica \"Universitas\" di Aci (la \"Terra d'Aci\"), ovvero il castello di Aci e i tre faraglioni di Aci Trezza; lo stemma \u00e8 condiviso inoltre dai comuni di Aci Castello, Acireale e Aci Catena.\nSociet\u00e0.\nEtnie e minoranze straniere.\nAl 31 dicembre 2013 sono residenti ad Aci Bonaccorsi 66 stranieri, pari all'% della popolazione.\nLingue e dialetti.\nOltre alla lingua ufficiale italiana, ad Aci Bonaccorsi si parla la lingua siciliana nella sua variante orientale. La ricchezza di influenze del siciliano, appartenente alla famiglia delle lingue romanze e classificato nel gruppo meridionale estremo, deriva dalla posizione geografica dell'isola, la cui centralit\u00e0 nel mar Mediterraneo ne ha fatto terra di conquista di numerosi popoli gravitanti nell'area mediterranea.\nNel \"Vocabolario siciliano\" di Giorgio Piccitto la parlata di Aci Bonaccorsi \u00e8 indicata con la sigla CT21, afferente al gruppo dei dialetti etnei sudorientali.\nReligione.\nLe due parrocchie cittadine, Maria Santissima Ritornata e Santa Maria dell'Indirizzo, sono amministrate dal secondo vicariato della diocesi di Acireale.\nInfrastrutture e trasporti.\nStrade.\nIl territorio comunale \u00e8 attraversato dalla strada provinciale 73 \"S.G. La Punta - Acibonaccorsi\" e, parzialmente, dalla strada provinciale 43 \"Aci S. Antonio - Viagrande\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Aci Bonaccorsi fa parte delle seguenti organizzazioni sovracomunali:\nSport.\nCalcio.\nLa squadra di calcio locale \u00e8 l'A.S.D. Polisportiva Acibonaccorsi, affiliata alla FIGC, che ha militato nel girone E siciliano di 1\u00aa Categoria nella stagione 2013/2014 ottenendo la salvezza con 32 punti in 26 partite."}
{"id": "36103", "revid": "292162", "url": "https://it.wikipedia.org/wiki?curid=36103", "title": "Aci Sant'Antonio", "text": "Aci Sant'Antonio (\"Jaci SantAntoni\" in ) \u00e8 un comune italiano di abitanti della citt\u00e0 metropolitana di Catania in Sicilia.\nStoria.\nSi narra che Aci Sant'Antonio e le altre Aci trassero la propria origine da Xiphonia, misteriosa citt\u00e0 greca oggi del tutto scomparsa; alcuni dicono si trovasse tra i comuni di Aci Catena e Aci Sant'Antonio. I poeti Virgilio e Ovidio fecero nascere il mito della fondazione alla storia d'amore tra una ninfa chiamata Galatea ed un pastorello chiamato Aci, e del ciclope Polifemo. In epoca romana esisteva una citt\u00e0 chiamata \"Akis\", che partecip\u00f2 alle guerre puniche. La Citt\u00e0 fu costruita sulla Via Veronica che collegava Aci Reale con Nicolosi.\nL'anno 1169 a seguito di una forte eruzione accompagnata da forti scosse di terremoto, gli abitanti lasciarono la parte costiera e si ritirarono in queste amene contrade ricche di boschi e di abbondante legname; qui diedero vita al piccolo borgo di Casalotto. Il borgo di \"Casalotto\" sorgeva a nord-ovest dall'attuale centro urbano di Aci Sant'Antonio. Per mezzo di una struttura corporativa i rappresentanti di \"Casalotto\" si riunivano con i rappresentanti delle comunit\u00e0 limitrofe per decidere le sorti della zona chiamata Jaci.\nLa storia del borgo \u00e8 strettamente collegata alle sorti del vicino e grande centro chiamato oggi Acireale fino al 1639. Sotto il dominio spagnolo, infatti, le lotte interne con la vicina Aquilia indussero gli abitanti di Casalotto e dei borghi vicini a chiedere al vicer\u00e9 di Palermo la separazione da Aquilia Vetere; questa fu ratificata nel 1640 a firma dei luogotenente cardinale Giannettino Doria arcivescovo di Palermo. Dopo varie lotte e scontri, l'ormai grande Aquilia si separa in Aci Inferiore (Acireale) e Aci Superiore (Citt\u00e0 amplissima e liberalissima di Jaci Sant'Antonio e San Filippo).\nCon la separazione delle Aci, Aci Sant'Antonio e Aci San Filippo ingloba diverse comunit\u00e0 e centri limitrofi odierni come, oltre al comune qui trattato, Aci Castello, Valverde, Viagrande, Aci Bonaccorsi, Aci Catena, Aci San Filippo estendendosi fino a Bongiardo (frazione di Santa Venerina) e Pisano (frazione di Zafferana Etnea).\nNon essendo in grado di pagare i tributi, nel 1644 la nuova Citt\u00e0 sar\u00e0 venduta alla Famiglia Massa, nel 1645 alla Famiglia Diana ed infine nel 1651 alla Famiglia Riggio sotto la cui dominazione sarebbe rimasta per pi\u00f9 di un secolo. Stefano Riggio Santo Stefano, principe di Campofiorito, otteneva nel 1672 il titolo di principe di Aci Santi Antonio e Filippo. A lui si devono i palazzi di Aci Sant'Antonio e di Aci Catena destinati ad essere gli edifici civili pi\u00f9 ragguardevoli dei due centri. Morto Stefano, l'investitura pass\u00f2 successivamente al nipote Stefano Riggio Saladino (1680), a Luigi Riggio Branciforte (1704) ed infine a Stefano Riggio Gravina (1758), la cui morte segna la fine della dominazione baronale. Nel 1792 fu stabilita la ricompra e con atto pubblico la Citt\u00e0 di Aci Santi Antonio e Filippo divent\u00f2 comune libero.\nApprovata e sanzionata la costituzione del Regno di Sicilia, Aci Sant'Antonio \u00e8 presente nella \"mappa\" dei comuni (1812) che avevano diritto a mandare un proprio rappresentante alla Camera. Intanto il continuo rinnovarsi di contrasti interni tra Aci Sant'Antonio e Aci Catena e San Filippo determinava nel 1826 con decreto di Francesco I la costituzione di due comuni: quello di Aci Sant'Antonio in particolare risultava composto dal centro di Aci Sant'Antonio e Valverde e dalle borgate di Maugeri, Carminello, Casalrosato, Fontana, Morioni, Belfiore, Lavinaio e Monterosso. In pari data le borgate di Pisano e Bongiardo tolte ad Aci Sant'Antonio passavano al nuovo comune di Zafferana Etnea. Ultima notazione da aggiungere \u00e8 il distacco e la costituzione del comune di Valverde il 14 aprile 1951.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Aci Sant'Antonio fa parte delle seguenti organizzazioni sovracomunali: regione agraria n.7 (Colline litoranee di Acireale)."}
{"id": "36109", "revid": "533647", "url": "https://it.wikipedia.org/wiki?curid=36109", "title": "Castel di Iudica", "text": "Castel di Iudica (riportato anche come Castel di Judica; \"Jardine\u1e0d\u1e0di\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nDistante circa 50\u00a0km dal capoluogo, il comune comprende un nucleo centrale sulle pendici del monte Iudica e le frazioni di Carrubo, Cinquegrana, Franchetto e Giumarra. Iudica fa parte del comprensorio del Calatino, che riunisce altri 14 comuni e coincide con il territorio della diocesi di Caltagirone.\nStoria.\nSul monte Iudica esistono tracce di un abitato arcaico (VIII-III secolo a.C.), mentre sul monte Turcisi si trovano i resti di un phrourion.\nSotto il dominio arabo, aveva nome \"Zotica\" e vi sorgeva un castello, che fu conquistato da Ruggero intorno al 1076, secondo il racconto del cronista normanno Goffredo Malaterrae, e fu donato alla citt\u00e0 di Caltagirone. Secondo la testimonianza del geografo arabo al-Idrisi era un fiorente borgo agricolo agli inizi del XII secolo\nSulla cima del monte era stata costruita nel XVII secolo la piccola chiesa dedicata a San Michele Arcangelo, di cui resta attualmente solo il campanile (\"Campanaro\").\nTra il 1816 e il 1819 divenne frazione del comune di Ramacca con il nome di Giardinelli. Nel 1934 divenne comune autonomo e prese il nome attuale in ricordo del castello che era sorto sul monte Judica.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nTradizioni popolari.\nUna zona della cima del monte Judica \u00e8 conosciuta con il nome di \"u Sautu '\u00e2 Vecchia\" (\"il Salto della Vecchia\"), derivato da un leggendario episodio. All'epoca della conquista normanna, si racconta infatti che una giovane, Emidia, si fosse travestita da vecchia per ingannare i Saraceni, ma venne da questi gettata in un dirupo. Tuttavia il gesto permise ai Normanni di conquistare il castello.\nA partire dal 2005 l'episodio \u00e8 stato rievocato in una manifestazione promossa dal comune e rappresentata al teatro con il nome di \"angeli sul cielo di iudica\" scritta e diretta da Fabio Cocimano."}
{"id": "36110", "revid": "292162", "url": "https://it.wikipedia.org/wiki?curid=36110", "title": "Castiglione di Sicilia", "text": "Castiglione di Sicilia (\"Castigghiuni\" in ) \u00e8 un comune italiano di abitanti della citt\u00e0 metropolitana di Catania in Sicilia.\nLa cittadina fa parte del circuito dei borghi pi\u00f9 belli d'Italia e il territorio del comune di Castiglione di Sicilia \u00e8 stato dichiarato di \"notevole importanza pubblica\" (decreto regionale 21 giugno 1994).\nGeografia fisica.\nTerritorio.\nCastiglione \u00e8 ubicata su una collina situata sul versante nord dell'Etna, nel bel mezzo della Valle che il fiume Alcantara solca tra Randazzo e Taormina; \u00e8 uno dei comuni del Parco dell'Etna e del Parco fluviale dell'Alcantara. Dista 50\u00a0km da Catania e 60\u00a0km da Messina. Altre aree protette sono parte del territorio comunale: Pineta di Linguaglossa, Dammusi, Fascia Altomontana Etna, Contrada Sorbera e Contrada Gibiotti.\nStoria.\nEt\u00e0 medioevale.\nCastel Leone arriv\u00f2 al suo massimo splendore dopo la cacciata degli Arabi da parte dei Normanni e furono edificate le mura e il Cannizzo, una torre di vedetta situata all'estremit\u00e0 della citt\u00e0. Nel 1233 fu nominata da Federico II \"Citt\u00e0 Animosa\", e us\u00f2 il castello come residenza estiva. Nel 1282 con i Vespri Siciliani Castel Leone pass\u00f2 all'ammiraglio Ruggero di Lauria che appoggiava Pietro d'Aragona, ma fu passato a . Nel 1297 Federico III d'Aragona venne di persona a porvi l'assedio da Francavilla a sud e da contrada Sciambro a nord-ovest. Dopo un po' gli assediati si arresero e Federico entr\u00f2 trionfante dalla porta del Re. Dopo due anni Ruggero si impossess\u00f2 di nuovo della citt\u00e0, ma per poco tempo perch\u00e9 Federico mentre andava a Randazzo venne a sapere che la rocca era indifesa e allora assedi\u00f2 le mura dalla piana di Cerro e le conquist\u00f2, ma con la declina potenza del Lauria decadde l'importanza di Castel Leone. Venne assegnato come feudo a Giovanni, duca di Randazzo, e venne ribattezzata Castiglione.\nDal 1600 al 1900.\nLa citt\u00e0 fu teatro di numerose carestie e nel 1636 si fond\u00f2 il Peculio, un'istituzione che permetteva di comprare il frumento che sarebbe stato venduto nei momenti di crisi. Sono nati anche diversi ordini monastici come gli Agostiniani che fondarono il monastero nell'anno Mille, i che costruirono l'odierno oratorio, i Cassinesi, la cui abbazia si trovava vicino alla chiesa di San Nicola e le Benedettine che gestivano un orfanotrofio.\nXX secolo.\nCastiglione vers\u00f2 sangue durante la prima guerra mondiale, ma ancora di pi\u00f9 nella seconda, dove un reparto tedesco con un cingolato uccise 16 civili e saccheggi\u00f2 molte abitazioni. Il presidente della Repubblica nel 2002 ha conferito una medaglia di bronzo al merito civile, poich\u00e9 . Tra le vittime ricordiamo: Francesco Cannav\u00f2, Giuseppe Carcipolo, Antonino Calano, Nunzio Costanzo, Giovanni Grif\u00f2, Giovanni Damico, Francesco Di Francesco, Salvatore Di Francesco, Giuseppe Ferlito, Vincenzo Nastasi, Salvatore Portale, Santo Purello, Giuseppe Rinaudo, Carmelo Rosano, Giuseppe Seminara. Negli anni ottanta \u00e8 scattato un periodo di sviluppo nel paese, ed \u00e8 nato un evento importante chiamato Akesineide, che ha portato diverse autorit\u00e0 importanti nel paese facendolo conoscere a livello internazionale, ma \u00e8 durato fino al 1987. Dopo tale data il paese ha avuto un periodo di declino che ancora oggi persiste.\n\"La ragazza tutta blu\".\nGaetana \"Agata\" Nastasi fu una ragazza nata a Castiglione di Sicilia il 2 marzo 1914, morta il 4 aprile 1926 nel convento Santa Rosalia di Acireale. Orfana di padre Antonio Nastasi castiglionese deceduto nella prima guerra mondiale, venne affidata alle suore di un convento di Acireale dove mor\u00ec prematuramente per cause sconosciute nel giorno della Santa Pasqua negli istanti \"post morte\" la sua pelle assunse un colore blu su tutto il corpo che venne interpretato come segno di santit\u00e0 tanto che il vescovo la dichiar\u00f2 venerata e dispose che la salma venisse seppellita in una chiesa acese anzich\u00e9 la consegna alla madre Carmela Dicarlo e conseguente sepoltura a Castiglione. Attualmente un comitato locale affiancato da un parente della ragazza Mario Giuffr\u00e9 chiede la beatificazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nMedia e Telecomunicazioni.\n\"Radio Tele Alcantara\" (RTA) fu una rete televisiva e radiofonica in attivit\u00e0 negli anni ottanta e novanta, creata dalla \"Cooperativa Nuova Alcantara\" sita nel paese. Si occup\u00f2 di notizie, cronaca, eventi di sport e di spettacolo non solo locali ma riguardanti l'intera Valle dell'Alcantara (da cui il nome).\nIl logo della rete televisiva raffigurava la \"Torre du Cannizzu.\" Rodolfo Amodeo, Velinda Magro, Maria Pavone furono alcuni volti della rete.\nLa Radio, che trasmetteva sia musica che notiziari su frequenza 82,20 (0,1 Kw), emettava da via Abate Coniglio."}
{"id": "36113", "revid": "1543377", "url": "https://it.wikipedia.org/wiki?curid=36113", "title": "Gravina di Catania", "text": "Gravina di Catania (: ; \"Prachi\" in ) \u00e8 un comune italiano di abitanti della citt\u00e0 metropolitana di Catania in Sicilia.\nSituata nella parte meridionale del vulcano Etna, dista 9\u00a0km da Catania, capoluogo di provincia, e 214\u00a0km da Palermo, capoluogo di regione.\nFino alla seconda met\u00e0 del XVII secolo, fu un antico casale catanese con il nome di \"Plachi\", e trae il nome dal casato nobiliare dei Gravina, che la possedette dal 1645, e con la quale divenne principato. Centro di piccole dimensioni e dedito all'agricoltura, fino ai primi anni sessanta del XX secolo, nei decenni successivi grazie all'imponente flusso migratorio di famiglie provenienti da altri comuni, in particolar modo da Catania, ha assunto le caratteristiche strutturali di un centro urbano. \u00c8 il secondo comune siciliano con la pi\u00f9 alta densit\u00e0 abitativa.\nGeografia fisica.\nTerritorio.\nGravina di Catania \u00e8 collocata nella parte centrale del territorio della Citt\u00e0 metropolitana di Catania. Il suo territorio ha un'estensione di 5,15 km\u00b2, la terza pi\u00f9 piccola tra i comuni della sua provincia. Confina a nord con Mascalucia, a ovest e a sud con Catania, e ad est con Sant'Agata li Battiati e Tremestieri Etneo.\nSituata nella parte meridionale dell'Etna, in una zona di pianura, dal punto di vista morfologico il suo territorio risulta essere collinare nella sua parte superiore; la sua altitudine media \u00e8 di 355 , che varia da una quota minima di 180 nella sua parte occidentale, a una quota massima di 400 , nella parte settentrionale.\nGravina, che ha una popolazione di oltre 25.000 abitanti, \u00e8 il secondo comune siciliano per densit\u00e0 abitativa dopo Villabate, in provincia di Palermo, e perci\u00f2 il pi\u00f9 densamente popolato della sua provincia (4.936 abitanti/km\u00b2).\nClima.\nGravina di Catania, in generale presenta un clima caldo e temperato, caratterizzato da piovosit\u00e0 nel periodo invernale.. Il suo clima \u00e8 classificato come di tipo C.\nOrigini del nome.\nIl toponimo della cittadina etnea, fino al 1647, era quello di \"Plache\"o \"Plachi\", che deriverebbe dal greco \"Piakos\" (\"\u03a0\u03b9\u03b1\u03ba\u03bf\u03c3\"), il cui significato \u00e8 quello di \"plaghe\" o \"campagne\". Da quell'anno, venne intitolata in onore ai Gravina, di cui era feudo dal 1645 e con i quali fu anche elevata a principato.\nIn epoca borbonica, il nome ufficiale del comune fu quello di \"Gravina Plachi\", divenuto l'attuale \"Gravina di Catania\" dopo l'annessione della Sicilia al Regno d'Italia con R.D. del 14 dicembre 1862, per distinguerlo dal comune di Gravina in Puglia, in provincia di Bari. Gli abitanti sono detti \"gravinesi\".\nNel linguaggio dialettale \u00e8 ancora consuetudine riferirsi a Gravina con l'antico toponimo, ossia \"Prachi\", e agli abitanti con l'appellativo di \"pracaloti\".\nStoria.\nLe origini della cittadina risalrebbero all'et\u00e0 antica, ad un villaggio menzionato da Diodoro Siculo con il nome di \"Piakos\" (\"\u03a0\u03b9\u03b1\u03ba\u03bf\u03c3\"), di probabile fondazione sicula, e indicato anche col nome \"Trinakie\" (\"\u03a4\u03c1\u03b9\u03bd\u03b1\u03ba\u03b9\u03b5\") da parte dello storico Santo Mazzarino. Secondo lo stesso Mazzarino, \"Piakos\" o \"Trinakie\", divenne uno dei villaggi siculi pi\u00f9 forti, e ci\u00f2 spinse Dionigi il Vecchio a muovere guerra contro di essa nel 440 a.C.: la guerra fu vinta dai Siracusani che saccheggiarono e distrussero il villaggio. \"Piakos\" fu successivamente ripopolata da genti provenienti da \"Naxos\" e \"Katane\", distrutte dai Siracusani nel 403 a.C..\nIn epoca romana, sotto l'imperatore Costantino, \"Piakos\", sarebbe diventata una delle \"massae\", ovvero casali, situate nelle vicinanze di Catania, donate alla Santa Sede. Gli stessi casali catanesi furono demanializzati nell'VIII secolo in epoca bizantina, epoca in cui ebbe l'appellativo di \"p\u00f3lis Sichel\u00edas\" (\"\u03c0\u03cc\u03bb\u03b9\u03c2 \u03a3\u03b9\u03c7\u03b5\u03bb\u03af\u03b1\u03c2\"); con la successiva dominazione saracena, il casale fu inserito amministrativamente nel Val Demone.\nDopo la conquista normanna della Sicilia, il Gran Conte Ruggero nel 1088 ripristin\u00f2 le diocesi dell'isola, tra cui quella di Catania, sotto la cui giurisdizione feudale e religiosa passarono i casali attorno ad essa, tra cui quello anche quello di \"Plache\" o \"Plachi\". Nel 1239, Catania e i suoi casali passarono sotto le dirette dipendenze del Re di Sicilia, e Plachi fu sotto l'amministrazione civile e giudiziaria di Catania.\nNel 1381, a Plachi, in localit\u00e0 Santa Maria, si apr\u00ec un cratere vulcanico da cui fuoriusc\u00ec un fiume di lava che percorse tutte le vallate ad est, e giunse fino al borgo catanese di Ognina.\nIl 19 settembre 1636, il territorio di Plachi venne acquistato dal nobile catanese Francesco La Torre, che si invest\u00ec del titolo di \"I barone delle Plache\". Tornata nuovamente al Regio Demanio, il 30 gennaio 1646, Plachi - che a quell'anno contava 768 abitanti - fu acquistata dal principe Girolamo Gravina. Danneggiato dall'eruzione dell'Etna del 1669, il casale era stato rinominato \"Gravina\" in onore al suo feudatario, per privilegio dato il 13 settembre 1647, esecutoriato il 10 gennaio 1648, ed ebbe la dignit\u00e0 di principato, il cui territorio comprendeva anche la vicina San Giovanni Galermo.\nIl Principato di Gravina, che per via ereditaria era passato ai Valguarnera, fu soppresso nel 1812, a seguito dell'avvenuta promulgazione in quell'anno della Costituzione siciliana concessa dal re Ferdinando III di Borbone, che sanciva l'abolizione del feudalesimo nel Regno di Sicilia. La cittadina etnea divenne comune con il nome \"Gravina Plachi\", che al 1817 contava una popolazione di 1.103 abitanti, e che con la riforma amministrativa del 1819, venne inserita nel Distretto di Catania e nel Circondario di Mascalucia. Dopo l'Unit\u00e0 d'Italia, il comune etneo assunse l'attuale denominazione di \"Gravina di Catania\".\nFino alla prima met\u00e0 del XX secolo, Gravina era un centro agricolo di piccole dimensioni che contava poco meno di 3.000 anime, ma dopo gli anni sessanta fu caratterizzata da un'espansione demografica e da un processo di urbanizzazione che non aveva precedenti nella sua storia. A causare questa radicale trasformazione della cittadina etnea fu il copioso flusso migratorio di famiglie provenienti da Catania, che port\u00f2 alla nascita di aree residenziali nella parte orientale del territorio e nelle contrade di Fasano e di San Paolo, che divennero cos\u00ec popolosi quartieri periferici.\nSimboli.\nLo stemma del comune di Gravina di Catania concesso dal Presidente della Repubblica con decreto del 3 dicembre 2001, \u00e8 cos\u00ec descritto dallo statuto comunale:\nIl gonfalone del comune di Gravina di Catania riproduce il nome del Comune e lo stemma su fondo verde, ornato con ricami d'argento nella parte bassa.\nMonumenti e luoghi d'interesse.\nIl territorio di Gravina di Catania non presenta beni monumentali di particolare rilievo architettonico, e gli edifici situati nella parte antica presentano in massima parte uno stile rurale.\nParticolare importanza riveste la Chiesa di Sant'Antonio di Padova, il maggiore luogo di culto della cittadina, situata lungo la Via Etnea, edificata nel XVI secolo come suffraganea della Chiesa sacramentale di San Nicola di Mascalucia, e divenuta a sua volta chiesa autonoma nel 1579 per decreto del vescovo Vincenzo Cutelli. Distrutta dal terremoto del 1693, fu ricostruita in stile barocco, ma andata successivamente in rovina, venne nuovamente ricostruita tra il 1852 e il 1860, ed eretta a parrocchia nel 1926.\nLa facciata \u00e8 piana ad un unico ordine di alzato e definita da paraste, con la sola porta centrale dal timpano spezzato, inglobante la superiore finestra trabeata con timpano arcuato, opera dei fratelli catanesi Antonino e Giuseppe Palazzotto. A sinistra \u00e8 posto il campanile a base quadrata con quattro fornici e cuspide ottagonale. Le porte di accesso alle navate laterali sono disposte sui fianchi all'inizio delle rispettive pareti. Spazio costruito ad impianto longitudinale e presbiterio absidato. La chiesa \u00e8 a tre navi, diaframmate da arcate a tutto sesto; presbiterio rialzato e abside semicircolare. A ridosso della navata destra e per quasi tutta la profondit\u00e0 della chiesa si attesta il corpo di fabbrica della sacrestia e degli ambienti parrocchiali al piano terreno, sui quali si estende al primo livello la casa canonica. Nel 1936, sub\u00ec un incendio che distrusse l'intero archivio parrocchiale.\nUn'altra chiesetta \u00e8 situata poco vicino, nella traversa prospiciente, di cui non \u00e8 noto il titolo; poco distante verso nord, sorge la piccola Chiesa di Maria Santissima del Rosario, costruita nel 1918 in stile neoclassico, che presenta il portale d'ingresso con i bordi in pietra lavica sormontato da una finestra a forma ottagonale; verso sud sorge la Chiesa di Sant'Antonio Abate, edificata nel 1640 e restaurata nel 1982, il cui prospetto \u00e8 molto semplice e presenta un portale d'ingresso in pietra lavica sormontato da una finestra a forma ovale, e nel lato destro, presenta un portoncino e due celle campanarie. Sempre nel centro storico di Gravina, nella parte interna verso est, si trova la Chiesa di San Giuseppe, edificata nel XIX secolo, la seconda per dimensioni dopo la Matrice; realizzata in stile neoclassico, sulla parte destra della sua facciata presenta una torre campanaria quadrata.\nMolto particolare \u00e8 la Chiesa di San Paolo dell'omonimo quartiere, costruita tra il 1978 e il 1989 su progetto degli architetti Pietro Biondi e Calogero Lacagnina, col suo caratteristico tetto a punta. Nel quartiere di Fasano, sorge la Chiesa di San Bernardo di Chiaravalle, costruita nel 1989.\nDegno di menzione \u00e8 l'Anfiteatro Villa Comunale \"Turi Ferro\", intitolato alla memoria dell'attore catanese. Il parco, piuttosto grande e composto da una ricca vegetazione, ospita al suo interno un laghetto artificiale ed un capiente anfiteatro semicircolare all'aperto adatto per spettacoli o concerti.\nSociet\u00e0.\nEvoluzione demografica.\nGravina di Catania \u00e8 l'undicesimo comune pi\u00f9 popolato della sua provincia. La sua popolazione, cresciuta notevolmente nella seconda met\u00e0 del XX secolo, dopo la quota massima registrata nel 2001, in cui contava 27.343 abitanti, ha cominciato a calare negli anni successivi. Lo stesso censimento generale del 2001 aveva rilevato una densit\u00e0 abitativa di 5.425,2 abitanti per km\u00b2, la pi\u00f9 elevata di tutta la Sicilia, circa tre volte superiore a quella del capoluogo di provincia, indicato a 1.731.\nL'aumento della popolazione di Gravina, \u00e8 avvenuto in maniera particolarmente intensa nel decennio 1961-1971, e fu uno dei primi comuni dell'hinterland catanese ad accogliere l'imponente flusso migratorio di famiglie provenienti dal capoluogo, che prosegu\u00ec soprattutto nei decenni successivi. A partire dal 2005, i valori del saldo migratorio hanno assunto segno negativo, poich\u00e9 il numero di cancellati \u00e8 superiore agli iscritti, salvo registrare un valore leggermente positivo nel 2018 (+ 94 unit\u00e0).\nDal 2016, negativi sono anche i valori del saldo naturale: al 31 dicembre 2018 il numero dei nati risultava essere di 197 unit\u00e0 (7,7\u2030), quello dei decessi di 266 unit\u00e0 (10,4\u2030), da cui si ottiene un saldo naturale negativo di 69 unit\u00e0 (- 2,7\u2030).\nEtnie e minoranze straniere.\nLa popolazione con cittadinanza straniera a Gravina di Catania, al 1\u00ba gennaio 2018 risulta essere di 344 unit\u00e0, pari all'1,2% della popolazione. La met\u00e0 degli stranieri regolarmente residenti proviene da Romania, Sri Lanka, Repubblica Popolare Cinese e Mauritius.\nLingue e dialetti.\nIl dialetto parlato dalla popolazione di Gravina \u00e8 quello catanese.\nReligione.\nLa religione pi\u00f9 diffusa tra la sua popolazione \u00e8 il cattolicesimo: la cittadina etnea, che fa parte dell'Arcidiocesi di Catania \u00e8 sede del IX Vicariato, ed ha come patrono il santo cattolico Antonio di Padova.\nTradizioni e folclore.\nL'evento pi\u00f9 significativo che si svolge a Gravina, sono i festeggiamenti in onore al patrono Sant'Antonio di Padova, che ricorrono annualmente il 13 giugno. La festa patronale attira numerosi devoti del frate portoghese dai comuni limitrofi e molti turisti; la processione - preceduta dalla benedizione del pane ai fedeli - avviene con l'uscita del Santo dalla Chiesa Madre, trasportato dai devoti per le strade del centro storico.\nAltra importante festa religiosa, e sentita dalla comunit\u00e0 gravinese, \u00e8 quella in onore alla Madonna del Rosario, che si svolge annualmente la prima e l'ultima domenica di ottobre.\nIstituzioni, enti e associazioni.\nA Gravina di Catania ha sede una stazione dell'Arma dei Carabinieri, intitolata ad Antonino Fazio (1920-1940), carabiniere gravinese caduto nella seconda guerra mondiale sul fronte greco ed insignito post mortem della medaglia di bronzo al Valor militare. La caserma, sede di compagnia, ospita il Nucleo operativo radiomobile ed ha competenza anche nei comuni viciniori.\nIn ambito sanitario, Gravina \u00e8 sede dell'omonimo distretto sanitario dell'ASP 3 Catania, che comprende anche i comuni di Camporotondo Etneo, Mascalucia, Nicolosi, Pedara, Sant'Agata li Battiati, San Giovanni La Punta, San Gregorio di Catania, San Pietro Clarenza, Trecastagni, Tremestieri Etneo, Valverde e Viagrande. Nel comune etneo opera un poliambulatorio di continuit\u00e0 assistenziale, specializzato in allergologia, angiologia, cardiologia, dermatologia, diabetologia, endocrinologia, nefrologia, neurologia, oculistica, odontoiatria, ortopedia, otorinolaringoiatria, radiologia e reumatologia.\nPresenti nel comune etneo anche note associazioni di volontariato come la Fratres, che opera nell'ambito della donazione di sangue e la Misericordia di Gravina di Catania impegnata nel socio-sanitario dal 1984. Esistono anche delle associazioni culturali, di cui la pi\u00f9 importante \u00e8 la \"Associazione Gravina Arte\", che opera dal 1984, riconosciuta dal Comune di Gravina e dallo Stato, dal 2011, come un'associazione di interesse comunale e nazionale per il lavoro di ricerca e di diffusione delle tradizioni popolari e per il lavoro realizzato nell'ambito del territorio.\nQualit\u00e0 della vita.\nGravina di Catania non presenta problemi particolarmente gravi per quel che concerne la qualit\u00e0 della vita.\nI dati sulla disoccupazione, seppur con una percentuale del 19,8% nel 2011, \u00e8 tra i pi\u00f9 bassi della provincia, mentre invece \u00e8 elevato quello relativo ai giovani, con il 55%. Per la maggior parte della popolazione attiva, Gravina rappresenta una \"citt\u00e0 dormitorio\", poich\u00e9 ha il proprio impiego lavorativo al di fuori del proprio comune di residenza, e perci\u00f2 il tasso di mobilit\u00e0 occupazionale verso altri comuni, e in particolare verso Catania, \u00e8 tra i pi\u00f9 elevati in assoluto (446,8%). Il pendolarismo costituisce il 72% degli spostamenti complessivi compiuti quotidianamente dai cittadini residenti a Gravina, dei quali il 69,6% per motivi di lavoro e il 30% per motivi di studio.\nTra i pi\u00f9 bassi della provincia e a livello regionale, \u00e8 anche il suo indice di vulnerabilit\u00e0 sociale e materiale (100,6 nel 2011). Elevato \u00e8 il tasso di propriet\u00e0 immobiliare, con un valore al 71,4%.\nMaggiori situazioni di disagio economico, sociale e culturale, si registrano nel popolare rione di San Paolo. Una relazione della Commissione parlamentare antimafia del 1990, indicava i quartieri gravinesi di Fasano e San Paolo, come ad alta concentrazione di malviventi.\nCultura.\nA Gravina di Catania si trova una biblioteca comunale, ubicata presso il Centro Civico, che dispone di un patrimonio formato da 12.000 volumi e riviste.\nNel territorio di Gravina sono presenti 6 scuole dell'infanzia, 5 scuole di istruzione primaria, 4 scuole di istruzione secondaria di primo grado, e 1 scuole di istruzione secondaria di secondo grado (liceo delle scienze umane). Dei 16 edifici scolastici presenti a Gravina, 9 sorgono nei popolosi rioni di Fasano e San Paolo.\nEventi.\nA Gravina di Catania, dal 2012 nel mese di settembre, ha luogo il Festival della Birra, che si svolge all'interno del centro commerciale Katan\u00e9. Dal 2018, nel periodo natalizio, si svolge una mostra sull'artigianato denominata \"Artigi\u00e0Natale\", nel quartiere San Paolo.\nGeografia antropica.\nUrbanistica.\nIn conseguenza del consistente flusso migratorio che la interess\u00f2 nella seconda met\u00e0 del XX secolo, Gravina di Catania presenta una superficie territoriale con un tasso di edificazione del 96,03%, tra i pi\u00f9 elevati della Sicilia. Per la sua continuit\u00e0 territoriale e la forte interazione socioeconomica con Catania, ed essendo tra i comuni dell'hinterland maggiormente coinvolti nel processo di conurbazione, di fatto costituisce un \"comune satellite\" del capoluogo.\nIl nucleo originale originale del suo abitato, il cui impianto risale al XVIII secolo, si sviluppa nella zona ovest del territorio, lungo la Via Etnea, che rappresenta la strada principale, il cui percorso inizia nella parte sudest al confine con Sant'Agata li Battiati e il quartiere catanese di Barriera del Bosco, e conduce verso Mascalucia. Il centro storico di Gravina \u00e8 caratterizzato dalla presenza di strade strette e vicoli, ed \u00e8 priva di piazze. La via Roma e la via Vittorio Emanuele conducono verso la \"parte moderna\" della cittadina, ad est, la cui strada principale \u00e8 la Via Antonio Gramsci, ossia la SP 10, che costituisce la principale direttrice nel traffico veicolare verso Catania, proveniente dai comuni del suo hinterland. La SP 10 incrocia un'altra strada importante, la Via San Paolo, che conduce ed attraversa l'omonimo quartiere.\nSuddivisioni territoriali e contrade.\nIl territorio di Gravina di Catania \u00e8 suddiviso in tre quartieri: Centro, Fasano e San Paolo.\nSono inoltre presenti le seguenti contrade, situate in quelle aree dove sorgevano terreni agricoli: Carubbella, Milanese, Monaco, Monti Arsi, R\u00e0sula Alta, Scala Grande, Urna Alessi.\nEconomia.\nPrima della grande urbanizzazione, il territorio di Gravina di Catania era caratterizzato dalla presenza di vaste aree agricole. L'agricoltura era infatti il principale settore economico della cittadina etnea fino alla prima met\u00e0 del XX secolo, e consisteva nella coltivazione di agrumi, ficodindia, mandorle, olive ed uva. Molto importante anche l'artigianato, la produzione del vino, e l'estrazione e lavorazione della pietra rossa.\nL'economia di Gravina risulta essere molto terziarizzata, e prevale il settore del commercio e dei servizi. Il 5 maggio 2009 \u00e8 stato inaugurato il centro commerciale \"Katan\u00e8\", che sorge in via Quasimodo su un'area di 15.000 mq, ed \u00e8 costituito da una galleria di 14.912 mq (GLA) con 72 negozi e un ipermercato Ipercoop (13.663 mq di GLA e 7.750 mq di area di vendita) .\nInfrastrutture e trasporti.\nStrade.\nGravina di Catania per la sua posizione geografica, costituisce un importante punto di passaggio per i veicoli provenienti da Catania e diretti verso altri comuni etnei, ed \u00e8 attraversata dalla Strada provinciale 10 per Nicolosi.\nMobilit\u00e0 urbana.\nGravina \u00e8 servita da una linea di autobus extraurbani dell'Azienda Siciliana Trasporti, lungo la direttrici Catania-Sant'Agata Li Battiati attraverso Mascalucia e San Giovanni La Punta.\nDal marzo 2021 \u00e8 attiva la linea 901 del servizio autobus dell'Azienda Metropolitana Trasporti e Sosta Catania, che collega Gravina direttamente col centro di Catania.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune a partire dal 1987.\nAltre informazioni amministrative.\nIl comune di Gravina di Catania fa parte delle seguenti organizzazioni sovracomunali:\nSport.\nA Gravina di Catania operano alcune societ\u00e0 sportive. La pi\u00f9 conosciuta di queste opera nel calcio, ed \u00e8 il Football Club Gravina 2018, fondata nel 2018, i cui colori sociali sono il bianco e il verde, che milita in Prima Categoria. In passato, fu attiva la Societ\u00e0 Sportiva Gravina Katane Sivoriana, fondata nel 1983, che vinse il campionato di Eccellenza Sicilia 1993-1994 (davanti persino al Calcio Catania) e successivamente partecip\u00f2 a tre campionati consecutivi del Campionato Nazionale Dilettanti nelle stagioni 1994-95, 1995-96 e 1996-97. Il miglior piazzamento ottenuto nel CND fu l'undicesimo posto conquistato nella stagione 1994-95 che valse la salvezza.\nIn quegli anni furono storiche le vittorie della compagine gravinese ottenute contro il Catania all'epoca relegato nei campionati dilettantistici a seguito della radiazione subita nel 1993. Nello specifico si ricorda la gara disputatasi in casa il 10 aprile 1994 valevole per il campionato di Eccellenza Sicilia 1993-1994 conclusasi con la vittoria del Gravina per 1-0. Nella stagione seguente le due squadre si riaffrontarono \"nel Campionato Nazionale Dilettanti.\" Nella gara d'andata disputatasi sul campo neutro di Acireale il Gravina vinse per 0-3 (reti: Scalia 45\u00ba pt, Miano 25\u00ba st, Manca 29\u00ba st). La gara di ritorno si doveva giocare a Gravina ma il match era stato prenotato da tifosi etnei e si decise di invertire i campi. La sfida si disput\u00f2 al Cibali. L\u2019allenatore del Gravina era Giovanni Campanella, allenatore che negli anni seguenti ha maturato varie esperienze in serie D ed Eccellenza. Il fratello, Pompeo, era l\u2019attaccante di riferimento. Il Gravina vinse quella gara per 1-0 con un gol in scivolata di Pompeo Campanella al 13\u00ba minuto del primo tempo\".\" Al termine di quella stagione il Catania concluse la stagione al primo posto e fu promosso in serie C2 perdendo solo due partite in tutto il campionato entrambe proprio contro il Gravina. Da menzionare anche le sfide degli anni seguenti contro il Crotone fra cui due pareggi ottenuti nella stagione 1995-96, 0-0 a Gravina nella gara d'andata ed 1-1 allo stadio Ezio Scida di Crotone al ritorno. Il calciatore pi\u00f9 famoso che ha giocato nel Gravina \u00e8 stato Maurizio Anastasi, il quale diversi anni dopo gioc\u00f2 in Serie B con la maglia rossoazzurra del Catania. Da ricordare anche il calciatore Vincenzo Berti presente nella stagione 1994-95 nel Campionato Nazionale Dilettanti divenendo presto una colonna della formazione guidata da Giovanni Campanella. Berti negli anni seguenti riusc\u00ec a militare in categorie superiori si ricorda la sua importante esperienza in serie C1 con la maglia del Gela diventandone uno dei pilastri della squadra. Purtroppo il 30 Marzo 2013 Vincenzo Berti mor\u00ec di suicidio causato da una profonda depressione. Anche Giuseppe Laneri ha militato,come calciatore, nel Gravina.\nL'Associazione Calcio Femminile Gravina era la squadra calcistica femminile del paese, nata nel 1976. Il presidente era Gianfranco Forza. Le biancorosse, che fino alla stagione 2003-04 giocavano a Gravina di Catania, ma che poi si sono trasferite a Patern\u00f2, hanno alle spalle 12 campionati di serie A. Il miglior risultato \u00e8 stato un doppio 6\u00ba posto ottenuto nel 1991-92 e nel 1992-93. L'ultima partecipazione alla massima divisione risale al 2001-02. La societ\u00e0 si \u00e8 sciolta nel 2006.\nLa squadra di pallacanestro maschile \u00e8 la Sport Club Gravina che attualmente milita in serie C.\nL'ASD U.S.CO. Gravina, fondata nel 1978, \u00e8 composta da diverse squadre di pallavolo maschile e femminile iscritte ai campionati senior e giovanili.\nImpianti sportivi.\nIl maggiore impianto sportivo di Gravina di Catania \u00e8 lo stadio comunale \"Giacomo Matteotti\", inaugurato nel 1971 e successivamente ampliato con la costruzione della tribuna coperta sul finire degli anni settanta. Il campo di gioco, destinato al calcio e al rugby, \u00e8 in terra battuta, e la capienza massima sugli spalti \u00e8 di circa 500 spettatori.\nAdiacente allo stadio, vi \u00e8 la palestra comunale, costruita negli anni ottanta, e destinata alle squadre di pallacanestro e di pallavolo."}
{"id": "36115", "revid": "533647", "url": "https://it.wikipedia.org/wiki?curid=36115", "title": "Linguaglossa", "text": "Linguaglossa (\"Linguarossa\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nTerritorio.\nLinguaglossa si trova sul versante nord-est dell'Etna. \u00c8 uno dei comuni del Parco dell'Etna e il suo territorio si estende fino alla sommit\u00e0 del vulcano, comprendendo anche la vasta pineta Ragabo. Dista 45\u00a0km da Catania e 70\u00a0km da Messina.\nIl centro abitato si trova a 550\u00a0m s.l.m., lungo la strada statale 120. Dal centro si diparte la strada \"Mareneve\" che porta verso la pineta Ragabo e verso la stazioni sciistica di Piano Provenzana a 1800 m d'altitudine (\"Etna nord\"). Da Linguaglossa passa anche la ferrovia Circumetnea.\nClima.\nIl clima \u00e8 mediterraneo, seppur influenzato dall'altitudine. Ci\u00f2 determina che le estati siano mediamente pi\u00f9 fresche rispetto alle zone costiere e che gli inverni siano pi\u00f9 rigidi.\nMonumenti e luoghi d'interesse.\nArchitetture religiose.\nFino al Cinquecento esistettero nel paese 18 chiese, alcune delle quali in seguito scomparse:\nTra le chiese scomparse sono:\nArchitetture civili.\nLe vie principali di Linguaglossa sono lastricate di \"b\u00e0sole\" di pietra lavica, come vuole la tradizione dei luoghi.\nNel paese sorgono due grandi parchi pubblici:\nSociet\u00e0.\nTradizioni e folclore.\nOltre alle succitate feste di origine religiosa, altre manifestazioni hanno luogo nel corso dell'anno:\nLeggenda di Sant'Egidio.\nSant'Egidio abate \u00e8 divenuto patrono di Linguaglossa grazie ad un salvataggio del paese da una delle eruzioni dell'Etna, ritenuto miracoloso dalla tradizione cattolica. La leggenda racconta che essendo il paese minacciato dalla lava, gli abitanti erano fuggiti sulle colline intorno. Una vecchietta paralitica era stata dimenticata da tutti nella sua misera abitazione, ma sant'Egidio le apparve: la vecchia miracolosamente riusc\u00ec ad alzarsi e ad andare a suonare le campane della chiesa, come le aveva detto il santo. Ai concittadini accorsi al suono delle campane, rifer\u00ec che il santo aveva inoltre comandato di collocare il suo bastone davanti alla lava, che in tal modo sarebbe stata fermata: il bastone della statua fu dunque preso dalla chiesa e posto sul percorso della lava che miracolosamente si sarebbe quindi fermata.\nCultura.\nMusei.\nPresso la Pro Loco \u00e8 possibile visitare tutto l'anno il Museo etnografico e mostre inerenti al paese.\nMuseo Francesco Messina - esposizione permanente Salvatore Incorpora. Questo museo, aperto al pubblico nel maggio del 2015 contiene 40 opere grafiche dello scultore Francesco Messina e 104 opere fra pitture, sculture, disegni,presepi di Salvatore Incorpora. L'allestimento \u00e8 stato curato da Vittorio Sgarbi e Antonio D'amico. \u00c8 visitabile tutti i giorni tranne il luned\u00ec.\n\u00c8 inoltre presente una collezione pubblica di circa 50 murales, realizzata dal 1990 ad oggi, e curata da 24 artisti. Tale collezione si trova nelle viuzze storiche del paese, tale da formare un vero e proprio museo a cielo aperto.\nCucina.\nProdotti locali di spicco sono: la salsiccia (\"sasizza\", in dialetto) al ceppo con finocchio selvatico o con l'aggiunta di prodotti tipici dei dintorni (provola di Maniaci, pomodorini di Pachino, pistacchio di Bronte) e il vino.\nCome in altri paesi della Sicilia orientale, si possono trovare a Linguaglossa dolci tipici, quali le paste di mandorla (anche aromatizzate all'arancia), di nocciola o di pistacchio, i \"\"mastazzoli\" ('mostaccioli'), le granite, i torroncini, le \"ossa di morti\"\" (dolci che, secondo la tradizione locale, i parenti defunti facevano trovare ai bambini, con i giocattoli, il 2 novembre; la funzione di questo rito era forse per riportare alla memoria dei bambini il ricordo degli antenati=.\nEconomia.\nL'economia di Linguaglossa \u00e8 stata storicamente legata alla produzione di vino, alla coltivazione delle nocciole, e allo sfruttamento della pineta Ragabo per il legno e per la resina gommosa.\nAnticamente anche la neve che d'inverno si accumulava sull'Etna era fonte di guadagno: veniva conservata, schiacciandola, fino all'estate, e veniva rivenduta ai bar di Catania per la preparazione delle granite. La neve, inoltre, era conservata per le necessit\u00e0 mediche.\nAd oggi molte attivit\u00e0 sono legate al turismo (escursioni al cratere, sport invernali).\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nIl comune \u00e8 interessato dalle seguenti direttrici stradali:\nLa citt\u00e0 di Linguaglossa \u00e8 munita di una stazione ferroviaria della Ferrovia Circumetnea (che la collega sia a Riposto che a Randazzo).\nLinee di trasporto extraurbano (autobus) la collegano a varie localit\u00e0 circonvicine, oltre che al capoluogo di provincia (Catania), tranne la domenica.\nSport.\nVi \u00e8 una squadra di calcio, l'ASD Citt\u00e0 di Linguaglossa, che milita attualmente in Seconda Categoria.\nImpianti sportivi.\nIl comune dispone di tre impianti sportivi: la piscina comunale \"Mareneve\", il palazzetto dello sport e il campo sportivo \"Francesco Palazzolo\". \u00c8 presente inoltre un campo polivalente in erba sintetica di calcio a 5 e tennis intitolato a Carmelo Lo Giudice presso il centro sociale-oratorio \"Don Vincenzino Di Mauro\". Per quanto riguarda il calcio a 5 l'impianto \u00e8 omologato dalla Federazione Italiana Giuoco Calcio."}
{"id": "36116", "revid": "292162", "url": "https://it.wikipedia.org/wiki?curid=36116", "title": "Maletto", "text": "Maletto (\"Malettu\" in ) \u00e8 un comune italiano di abitanti della citt\u00e0 metropolitana di Catania in Sicilia.\nStoria.\nSull'origine di Maletto, una leggenda popolare locale narra che in epoca antica, sulla Rocca del Castello dimorava una principessa di nome Maletta o Marietta, la quale comandava una banda di feroci briganti che compivano scorrerie nelle zone vicine e poi si rifugiavano sul Castello, portandovi il bottino, sicuri di non essere perseguiti data l'asperit\u00e0 e l'inaccessibilit\u00e0 del luogo. Attorno alla rocca, i briganti costruirono il paese di Maletto, retto e governato da quella principessa dalla quale prese il nome di \"Marettu\".\nQuesta \u00e8 la tradizione locale, che vuole Maletto fondato e abitato da briganti, fuorilegge o in ogni caso da gente che aveva qualcosa in sospeso con la giustizia. Questa leggenda ha un suo riscontro storico, seppure in parte travisato dalla semplificazione popolare. Infatti nelle varie epoche e nei suoi diversi ripopolamenti, Maletto fu abitato da persone che venivano in questo luogo sia per le agevolazioni e i benefici concessi dal feudatario, sia per le franchigie di cui godeva il feudo, per cui \u00e8 probabile che qualcuno per sfuggire alla giustizia del re sia venuto e poi rimasto a Maletto.\nStoricamente, invece, l'origine di Maletto risale all'anno 1263, quando fu costruito il Castello, attorno al quale, poi a diverse riprese, venne edificato il centro abitato.\nNel precedente periodo arabo-normanno, probabilmente la Rocca era stata gi\u00e0 fortificata, con una sola torre, perch\u00e9 il luogo ben si prestava a essere utilizzato come punto di avvistamento. Infatti all'origine il Castello era detto \"Rocca del Fano\", significando nel Medioevo il termine \"fano\", di origine araba, una luce emanata da un luogo di sorveglianza. Quindi gi\u00e0 esisteva una torre con funzioni di avvistamento e segnalazione.\nQuesta torre assunse un'importanza militare, quando, appunto intorno all'anno 1263, venne maggiormente fortificata da Manfredi Maletta, conte di Mineo e di Monte S. Angelo in Puglia, fondatore della citt\u00e0 di Manfredonia, assumendo da quel momento, sia il Castello sia il feudo circostante il nome del suo signore, Maletta, poi divenuto Maletto o \"Marettu\" in termine dialettale.\nManfredi Maletta o de Malectas era figlio (o fratello) di un personaggio di maggiore prestigio del Regno di Sicilia, Federico Maletta, zio del re Manfredi, il figlio del grande imperatore Federico II di Svevia; era stato inoltre Vicario del Regno e camerlengo regio, cio\u00e8 custode del tesoro reale, dal 1258 al 1261, anno in cui venne assassinato.\nLa fortificazione della torre del Fano da parte del Conte Manfredi, trasse origine da diversi fattori. Il primo e pi\u00f9 importante senza dubbio fu dato dalla esigenza di costituire una difesa meridionale alla citt\u00e0 di Randazzo. Questa citt\u00e0, che durante il periodo normanno era stata un caposaldo politico-militare nella guerra di conquista della Sicilia da parte del Gran Conte Ruggero, vide crescere, negli anni successivi la sua importanza e ricchezza, fino a diventare, con gli Svevi e poi con gli Aragonesi, sede di soggiorno del re con tutta la corte al seguito, divenendo in tal modo la residenza degli uomini pi\u00f9 potenti e ricchi del regno. Cos\u00ec, in quel periodo, la citt\u00e0 fu fortificata con una cinta di mura dotata di dodici porte e otto torri, di cui la principale \u00e8 quella chiamata \"Castello\" che ancora esiste. Fu edificato il palazzo reale e vennero, inoltre, costruiti numerosi palazzi per le famiglie nobili, fra le quali gli Omodeo e gli Spatafora, che saranno signori di Maletto, e numerose chiese.\nRandazzo era stata schierata con i normanni, nelle guerre che li contrapposero al crudele imperatore Enrico VI di Svevia, che vincendo divenne re di Sicilia dal 1194 al 1197. Alla sua morte seguirono anni di grandi turbolenze, di congiure e guerre per la successione, data la minorit\u00e0 del figlio, il futuro Federico II, che assunto il regno riport\u00f2 la Sicilia alla grandezza del periodo normanno. Morto quest'ultimo nel 1250 seguirono altre guerre per la successione e nel 1258, il figlio illegittimo Manfredi si fece proclamare re di Sicilia, conducendo una campagna di sottomissione in diverse citt\u00e0, fra cui Randazzo, ove nel 1256 lasci\u00f2 come governatore lo zio Federico Lancia. Da ci\u00f2 l'incarico a Manfredi Maletta, cugino del re, nonch\u00e9 nipote dello stesso Federico Lancia, che oltretutto era anche signore di Patern\u00f2 e di altre terre della zona, per il matrimonio nel 1255 con Giacopina di Bonifacio, figlia di Nicol\u00f2.\nUn altro fattore fu costituito dalla posizione della rocca del Fano, dominante, dall'alto, la regia trazzera Termini-Giardini, l'importantissima strada che collegava Palermo a Messina, seguendo un percorso interno alla Sicilia e che a Randazzo toccava un crocevia strategicamente importante e vitale per i trasporti, rendendo tale citt\u00e0 ulteriormente potente per la sua peculiare posizione. Il tratto di questa strada, che proveniente da Adrano conduceva a Randazzo, diventava ancor pi\u00f9 trafficato ove si considera che anche parte del traffico da Catania a Messina attraversava il versante interno dell'Etna, ritenuto pi\u00f9 sicuro o comodo rispetto alla via costiera, allora inesistente e soggetta a incursioni piratesche e ad assalti di fuorilegge e briganti. Anche tale ultimo aspetto fu determinante per la costruzione di fortilizi e presidi che garantissero un minimo di sicurezza nelle strade, continuamente sottoposte ad attentati e rapine. Lo stesso re Pietro d'Aragona, pi\u00f9 tardi, nel 1282, da Messina, sottolineava questo aspetto scrivendo \". . . ci sembra esacrando il ladroneggio di strada, per cui, violando lo stato pacifico del nostro regno, vediamo i mercanti ed i semplici cittadini soggetti non solo ad essere spogliati dei loro beni, ma anche a rischiare la loro vita. Spesso tali delitti rimangono impuniti e i delinquenti diventano recidivi, poich\u00e9 si nascondono nei boschi dell'Etna e di l\u00ec balzano sui passanti, li assalgono e talora li uccidono. . . \".\nDunque, Manfredi Maletta, fortific\u00f2 la Torre, ristrutturandola e rinforzandola, edificando la cinta muraria alta e munendola di una guarnigione; da semplice torre divenne un castello vero e proprio seppur piccolo.\nIl conte Manfredi frequent\u00f2 poco il Castello di Maletto, in quanto impegnato nei grossi avvenimenti del tempo. Egli era infatti anche il regio camerlengo (gran conte camerario), cio\u00e8 il Tesoriere del Regno e si trov\u00f2 presente alla battaglia di Benevento nel 1266, ove il cugino re Manfredi fu sconfitto e ucciso da Carlo d'Angi\u00f2 e fu costretto a consegnare a quest'ultimo il tesoro reale. Rimasto fedele agli Svevi, nel 1267 and\u00f2 in Baviera, assieme ai Lancia e ad altri che non si rassegnavano al dominio francese, per sollecitare Corradino a riprendere la lotta. Ed ecco che fu di nuovo presente alla battaglia di Tagliacozzo nel 1268, ove anche questa volta gli Svevi furono definitivamente sconfitti dagli Angioini e a seguito della quale Corradino fu decapitato a Napoli. Dopo quest'ultima sconfitta, Manfredi fugg\u00ec a Venezia, dove insieme a Giovanni da Procida e ad altri esponenti del partito svevo prepar\u00f2 la rivolta dei Vespri siciliani del 1282 contro gli Angioini, morendo poi nel 1290.\nProbabilmente perch\u00e9 impegnato in questi avvenimenti e lontano dalla Sicilia, nel 1267, gli successe in Maletto e Patern\u00f2 il figlio Manfredi II, (\u00e8 lo stesso Manfredi, non il figlio) che arresosi e consegnato il Castello di Patern\u00f2 agli Angioini senza combattere nel 1299, sar\u00e0 accusato di ribellione e tradimento dal re Federico II d'Aragona, e avr\u00e0 da questi confiscati tutti i beni.\nNel 1282 finalmente scoppi\u00f2 la rivolta dei Vespri, abilmente preparata, contro la \"mala signoria\" dei francesi, con grandi stragi di questi ultimi. Anche alla Gurrida, vicino a Randazzo, avvenne uno scontro armato con strage di francesi. Sicuramente anche il Castello di Maletto dovette insorgere contro gli Angioini, come del resto tutta la Sicilia, con l'eccezione del Castello di Sperlinga. In tale anno venne in Sicilia il re Pietro d'Aragona, chiamato dagli insorti e rivendicando il regno quale erede per parte della moglie Costanza, degli Svevi. Sbarc\u00f2 a Trapani con tutto l'esercito, incoronato re di Sicilia a Palermo il 10 agosto, attraverso la via interna, giunse a Randazzo l'8 settembre, ponendovi la propria base operativa contro gli Angioini che assediavano Messina.\nAnche questa volta Randazzo \u00e8 in prima fila nella rivolta antiangioina schierandosi apertamente per gli Aragonesi e aderendo al movimento dei liberi comuni nel periodo da aprile a settembre 1282, definito \"interregno\", durante il quale la citt\u00e0 elesse i suoi senatori che la governarono e che poi facendo atto di fedelt\u00e0 a re Pietro furono creati baroni: fra questi c'era Francesco Homodei, nobile fiorentino trapiantatosi a Randazzo, al quale furono concessi il feudo e il castello di Maletto. A questi succedette il figlio Niccol\u00f2, che sotto il re Federico II di Sicilia possedeva anche i feudi di Frassino e Martini, intorno all'anno 1320. Questi avuta l'investitura feudale, trasmise la signoria feudale alla figlia Margherita, moglie di Benedetto di Antiochia. Durante tutta la guerra fra Angioini e Aragonesi, che si concluder\u00e0 nel 1372, il Castello di Maletto svolse una importante funzione difensiva di Randazzo e in favore degli Aragonesi.\n\u00c8 appunto intorno alla seconda met\u00e0 del 1200 che si form\u00f2 un primo nucleo abitato costituito da misere case di legno e fango, attorno al Castello, popolato dai militari della guarnigione e dalle loro famiglie, da gente raccogliticcia della zona, pastori, boscaioli, ecc., che per\u00f2, nei primi decenni del 1300 si dissolse, probabilmente per il venir meno della funzione militare del castello e per la mancanza di adeguate risorse economiche.\nIl feudo, nei primi del 1300 venne espropriato per un credito di onze cento da Simone Sabatino da Randazzo e acquistato nel 1344 da un altro Homodeo, il notaio Francesco, per onze 225, confermato dal re Ludovico e infine il figlio di questi Simone, lo vendette l'11 febbraio 1386, per onze 140 e con l'obbligo del servizio militare a Rinaldo o Arnaldo Spatafora sempre da Randazzo.\nIl castello, invece, era stato gi\u00e0 donato dal re Federico d'Aragona, al fratello di Rinaldo, Ruggero Spatafora, Barone di Roccella, \"in conseguenza di spese fatte senza delle quali non si sarebbe potuto custodire in difesa di Randazzo\". Ruggero fortific\u00f2 e ampli\u00f2 ulteriormente il Castello, con la costruzione della cinta muraria pi\u00f9 bassa, si da fargli assumere i caratteri di una residenza. Uomo d'armi e d'azione, incapace di restare inattivo a Maletto, Ruggero don\u00f2 successivamente al fratello minore Rinaldo, il Castello, e questi, cos\u00ec dal 1386, dar\u00e0 il nome della famiglia Spatafora al feudo e castello, restando legata a Maletto sino al 1851, anno della morte dell'ultimo principe, Domenico Spatafora e Colonna.\nIn questi 465 anni, gli Spatafora feudatari di Maletto furono 17 e sotto di loro Maletto fu abitato e abbandonato tre volte; fu costruito il paese, attravers\u00f2 le vicende storiche che lo portarono a essere il paese dell'Ottocento quale lo hanno ereditato i malettesi del secolo scorso.\nLa famiglia Spatafora era originaria di Costantinopoli e venuta in Sicilia con Basilio, nobile della corte imperiale di Isacco Comneno, dividendosi poi nei tre rami di Randazzo, Messina e Palermo e annoverando personaggi illustri e potenti. Gli Spatafora feudatari di Maletto appartenevano al ramo di Randazzo e in quella citt\u00e0 avevano un magnifico e munito palazzo nel quartiere S. Nicola. Il nome deriv\u00f2 dal diritto che aveva Basilio, Capitano delle guardie di Palazzo (non quello venuto in Sicilia), di tenere nuda la spada presso la corte bizantina. Da cui anche lo stemma cos\u00ec descritto: \"di rosso, al braccio armato, tenente una spada, posta in sbarra, il tutto al naturale\", fregiato col motto \"Prodes in bello\". Lo stemma degli Spatafora \u00e8 stato adottato dal Comune di Maletto, al quale \u00e8 stato ufficialmente riconosciuto.\nRinaldo Spatafora, sposando prima Granata Castagna e poi Costanza dei Castelli, divenne, anche feudatario di Cut\u00f2, Michinesi e Cachono, aumentando cos\u00ec la potenza e il prestigio della sua famiglia. Di Maletto per\u00f2 ebbe il semplice possesso, perch\u00e9 non fu mai investito del feudo anche se lo richiese.\nPer tutto il 1300 e per i primi decenni del 1400 Maletto non fu popolato da abitanti e il Castello venne usato come dimora dagli Spatafora nelle rare volte che venivano a Maletto e dai suoi amministratori del feudo.\nLa situazione cambi\u00f2 a partire dal 1420, quando morto Rinaldo gli succedette Gerotta o Ruggerotto o Gutterrez o Gurretta Spatafora, che s'invest\u00ec del feudo e Castello il 20 giugno dello stesso anno.\nL'investitura definitiva avvenne nel 1449 con decreto spedito da Napoli dal re Alfonso d'Aragona, detto il Magnanimo. L'investitura del feudo di Maletto, la prima degli Spatafora, fu effettuata secondo il \"more francorum\", all'uso francese, cio\u00e8 col diritto di successione al solo figlio maggiore maschio e in forma larga. Col medesimo decreto Gerotta ottenne altres\u00ec la \"licentia populandi\", ossia la facolt\u00e0 di radunare gente di ogni fede e religione per l'abitazione del sito col diritto d'armi, ossia l'obbligo del servizio militare da fornire al re. Ottenne ancora il \"regio placet\" a costruire la terra di Maletto, cio\u00e8 a edificare un borgo per gli abitanti. Infine il re gli accord\u00f2 la \"facultatem. . . hominem mutilandi et occidendi et moero mixto imperio\", vale a dire la facolt\u00e0 di torturare e giustiziare gli abitanti del feudo e la giurisdizione civile e penale su tutto il territorio.\nPer effetto dell'investitura ricevuta, Gerotta Spatafora durante la met\u00e0 del 1400 cominci\u00f2 a costruire il borgo di Maletto, nel quale si raccolse per la seconda volta un'esigua popolazione che diede vita a una comunit\u00e0 contadina, che per\u00f2 a seguito delle precarie condizioni economiche, aggravate da una forte carestia che afflisse tutta la Sicilia, alla fine del secolo si disperdette per la seconda volta.\nGerotta Spatafora fu Barone di Roccella; giurato di Randazzo nel 1436/37 e Capitano nel 1460 e personaggio di primo piano della citt\u00e0 per le importanti cariche politiche rivestite e per i vasti feudi posseduti. \u00c8 il fondatore nel 1470 grazie a un suo legato testamentario, dell'Ospedale \"per gli infermi, i poveri e i miserabili\", ancora oggi funzionante. Gi\u00e0 nel 1425 concedette ai randazzesi il diritto di legnatico nel grande bosco di Maletto, che venne altres\u00ec dato in \"arrendamento\", cio\u00e8 in appalto nel 1460 a Vinicio Romeo, la cui famiglia sar\u00e0 arrendataria di tale bosco fino agli inizi del 1800. Dichiarato ribelle, successivamente, gli vennero sequestrati tutti i beni, tra i quali il feudo e il castello di Maletto. Non avendo avuto figli, Gerotta con testamento del 2 novembre 1470 nomina eredi i nipoti Salimbene e Giovanni, figli del fratello Antonio Spatafora, che nello stesso anno ottennero la restituzione del possesso di Maletto.\nIl cinquantennio che va dal 1420 al 1470, durante il quale fu signore di Maletto Gerotta, fu un periodo fondamentale per l'origine di Maletto, in quanto in questi anni venne concessa l'autorizzazione alla costruzione del borgo e il suo popolamento, nonch\u00e9 l'esercizio della giustizia civile e penale, elementi questi che seppure perfezionatisi nel secolo successivo, costituirono i presupposti indispensabili per la futura esistenza di Maletto.\nMonumenti e luoghi d'interesse.\nEdifici religiosi.\nChiesa madre.\nLa chiesa madre, dedicata ai Sacratissimi Cuori di Ges\u00f9 e Maria, fu costruita nel XIX secolo, da monsignor Mariano Palermo, consacrato successivamente vescovo di Piazza Armerina. \nLa chiesa presenta un'imponente facciata, a culmine della scenografica scalinata d'accesso, decorata da paraste in pietra lavica. La tripartizione segue l'impianto interno a tre navate. \nL'armonioso interno, diviso da pilastri decorati in stucco, presenta interessanti altari marmorei di stampo neoclassico. Ammirevole la grande tela raffigurante il \"Transito di san Giuseppe\" del pittore Marcello Leopardi, risalente al 1793, di cui una copia \u00e8 conservata nella chiesa dei Minoriti a Catania.\nChiesa di Sant'Antonio di Padova.\nDedicata al patrono del comune, il taumaturgo sant'Antonio di Padova, fu costruita nel 1785, e arricchita nel secolo XX. La statua del patrono, e di san Vincenzo Ferreri, compatrono del Comune, sono magistrali opere barocche di Gerolamo Bagnasco.\nChiesa della Madonna del Carmelo.\nLa chiesa della Madonna del Carmelo rappresenta un tipico luogo di culto rurale, edificato alla fine del secolo XIX.\nChiesa di San Michele.\nCostruita agli inizi del secolo XVI, assieme al primo centro urbano, era annessa al palazzo baronale degli Spadafora, da cui vi si accedeva. Conserva ancora le strutture originali e un bel campanile cuspididale. Tra le opere si conserva un'interessante tela barocca dell'Annunciazione.\nChiesa di San Giuseppe.\nCostruita intorno al 1830 a monte dell'abitato e adibita al culto una volta all'anno in occasione della festa del santo cui \u00e8 dedicata. Il parroco Onofrio Ponzo lasci\u00f2 un legato per la celebrazione perpetua di una messa il giorno di San Giuseppe.\nMuseo Civico \"Salvo Nibali \".\nIl Museo Civico \"Salvo Nibali\" \u00e8 ubicato presso l'ex \"macello\" di Maletto, costruito nel 1952. Attraverso esaustivi percorsi didattici ed espositivi viene mostrato il patrimonio archeologico, culturale e demo-etno-antropologico dell'area.\nIn particolare nella Sezione Archeologica del museo vengono esposti i reperti rinvenuti durante gli scavi effettuati tra il 1987 e il 1988 in poi, dalla Soprintendenza di Catania, e dalle survey (ricognizioni archeologiche) effettuate dalla Durham University.\nLe pi\u00f9 antiche testimonianze della presenza umana nel territorio risalgono alla fine del VI millennio a.C., come testimoniano i ritrovamenti di frammenti di ceramica attribuiti al Neolitico Medio.\nCon la fine dell'et\u00e0 del Bronzo, le evidenze della frequentazione umana nel territorio sembrano scomparire, ricominciando poi in et\u00e0 greca.\nManifestazioni ed eventi.\nSagra della fragola.\nOgni anno, nel mese di giugno, Maletto diventa la citt\u00e0 delle fragole, richiamando centinaia di turisti e di visitatori. Nel corso della sagra, le maestranze locali realizzano una gigantesca torta alla fragola di oltre mille chili, che viene offerta a tutti i partecipanti.\nDurante la manifestazione vengono esposti in appositi stand le fragole in piantine e in cassette e sono offerte come assaggio gratuito ai visitatori. Il frutto matura tra i primi di maggio e la fine di giugno e nell'ambito della sagra sono esposti diversi tipi di fragole: la fragolina di pasticceria, la fragola \"rifiorente\", che matura da gennaio a dicembre, e la fragola tradizionale, dal sapore pi\u00f9 dolce e dall'odore pi\u00f9 profumato. La sagra dura tre giorni e si svolge di solito dal venerd\u00ec alla domenica.\nFeste patronali.\nSi svolgono ogni anno la seconda e la terza domenica di settembre, dedicate rispettivamente a Sant'Antonio di Padova e a San Vincenzo Ferreri.\nI simulacri dei santi vengono portati in processione su un artistico fercolo ligneo, caricato sulle spalle dei numerosi devoti, lungo le strade del paese, preceduti da un grande numero di devoti, recanti ceri di vario peso e misura.\nSport.\nLa principale squadra di calcio della citt\u00e0 \u00e8 l'\"A.S.D. Citt\u00e0 di Maletto 2001\" che milita nel girone F siciliano di 1\u00aa Categoria. I colori sociali sono: il rosso e il bianco. \u00c8 nata nel 2001.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36117", "revid": "533647", "url": "https://it.wikipedia.org/wiki?curid=36117", "title": "Maniace", "text": "Maniace (\"Mani\u00e0ci\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\n\u00c8 un comune del Parco dei Nebrodi.\nStoria.\nIl paese prende il nome dal comandante bizantino Giorgio Maniace, principe e Vicario dell'Imperatore di Costantinopoli, discendente dalla famiglia imperiale di Bisanzio, che nel 1040 in questo territorio sconfisse le truppe musulmane di Abdallah, al fine di riconquistare la Sicilia.\nNel 1043 represse la rivolta ad opera di normanni e lombardi e grazie al buon compimento della battaglia, i suoi soldati lo nominarono imperatore bizantino e di Siracusa.\nNel XII secolo la Regina Margherita di Navarra e di Sicilia, madre dell'Imperatore Guglielmo II di Sicilia, il Buono, volle profondamente costruire dove sorgeva un cenobio contenente una icona con una Madonna dipinta da San Luca Evangelista, eretto da Giorgio Maniace, per ringraziamento alla Madonna per la grande vittoria ricevuta sui musulmani, una Abbazia benedettina chiamata Santa Maria dei Maniaci (successivamente Castello Maniaci di Bronte o Ducea Maniace), in onore di Giorgio Maniace, i cui discendenti si erano imparentati con la casa reale d'Altavilla.\nQuasi tutta la popolazione di questa cittadina discende da famiglie originarie di Tortorici, centro della zona nebrodense della provincia di Messina, che a partire dal XIX secolo attraversarono i Nebrodi alla ricerca di nuove terre.\nIl Comune si costitu\u00ec il 18 aprile 1981 con scorporo di territorio da Bronte, ai sensi della Legge regionale n. 62 dell'11 aprile.\nUrbanisticamente consiste di piccole borgate, della quali la pi\u00f9 popolosa \u00e8 Petrosino.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36119", "revid": "533647", "url": "https://it.wikipedia.org/wiki?curid=36119", "title": "Mascalucia", "text": "Mascalucia (: ; \"Mascaluc\u00eca\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nSituata nella parte meridionale del vulcano Etna, dista 12\u00a0km da Catania, capoluogo di provincia.\nDi probabile fondazione ombra, fino ai primi anni settanta del XX secolo \u00e8 stato un piccolo centro agricolo e di villeggiatura, e nei decenni successivi grazie all'imponente flusso migratorio di famiglie provenienti da altri comuni, in particolar modo da Catania, ha assunto le caratteristiche strutturali di un centro urbano, e divenuto il comune pi\u00f9 popoloso dell'hinterland catanese.\nGeografia fisica.\nTerritorio.\nMascalucia \u00e8 un comune di abitanti, situato nella parte settentrionale della Citt\u00e0 metropolitana di Catania, ed \u00e8 fisicamente inserito nell'hinterland catanese, di cui rappresenta uno dei comuni di \"prima corona\". Per la sua posizione, essa \u00e8 collocata nell'area etnea meridionale, e dal punto di vista morfologico il suo territorio risulta essere collinare in litoranea, e la sua altitudine media \u00e8 di 420 , che varia da una quota minima di 330 nella sua parte inferiore, a una quota massima di 680 , nella parte superiore.\nIl suo territorio ha un'estensione di 16,28\u00a0km\u00b2, uno dei pi\u00f9 piccoli della sua provincia, e confina a nord con Nicolosi, a ovest con Belpasso e San Pietro Clarenza, a est con Pedara e Tremestieri Etneo, a sud con Gravina di Catania e con il quartiere catanese di San Giovanni Galermo. La sua densit\u00e0 abitativa \u00e8 di 1.978 abitanti per km\u00b2, il nono pi\u00f9 elevato di tutta la provincia.\nClima.\nMascalucia \u00e8 caratterizzata da un clima caldo e temperato, con forte piovosit\u00e0 durante il periodo invernale. Il suo clima \u00e8 perci\u00f2 classificato come di tipo C.\nOrigini del nome.\nDiverse sono le ipotesi sull'origine e il significato del toponimo della cittadina etnea. La prima di queste sostiene la sua derivazione da \"Massalargia\", che letteralmente in latino vuol dire \"villaggio-dono\", in riferimento a quelle donazioni compiute tra il 304 e il 335 d.C. dall'Imperatore Costantino al Papa Silvestro I. Papa Gregorio I nella sua \"Epistola ad Cyprianum\" del 590, fece menzione delle \"massae\" esistenti nel territorio di Catania e fece inoltre riferimento al tempio di Sant'Antonio Abate.\nStudi effettuati nel XV secolo dallo storico Lorenzo Valla, smentirono le donazioni fatte da Costantino alla Santa Sede, e molti secoli pi\u00f9 tardi, lo storico Matteo Gaudioso formul\u00f2 l'ipotesi secondo cui il toponimo derivi invece da \"Maniscalchia\", termine che richiama alle zone di difesa regia, tipicamente destinate all'allevamento e alla ferratura dei cavalli. Altra ipotesi \u00e8 quella secondo cui possa derivare da \"Mascalcia\", rappresentandone quindi la forma corrotta.\nDocumenti risalenti al XVI secolo, indicarono Mascalucia come \"Terra di Santa Lucia\" o \"Masca di Santa Lucia\". Lo storico e letterato Santi Correnti, nella sua opera \"Donne di Sicilia. La storia dell'isola del sole scritta al femminile\" del 2001, ritiene anch'egli che l'origine del toponimo del comune etneo sia legato alla figura di Santa Lucia, e che derivi da \"Masseria di Santa Lucia\".\nGli abitanti di Mascalucia sono detti \"mascaluciesi\" o altrimenti \"mascalucioti\", appellativo quest'ultimo derivato dal siciliano \"mascaluciotu\".\nStoria.\nEt\u00e0 antica.\nLa fondazione della cittadina avvenne probabilmente nell'VIII secolo a.C. come villaggio denominato \"Ombria\", da parte degli Ombri, una popolazione di presunta origine celtica, cacciata dalla penisola italica e giunta in Sicilia assieme ai Siculi e ai Pelasgi. Il sito su cui venne fondato il villaggio corrisponderebbe all'odierna contrada Ombra, nella parte nordorientale del territorio mascaluciese, che sarebbe divenuto un municipio catanese sotto i Romani. Ombria sarebbe stata in seguito abbandonata dai suoi abitanti, che si spostarono pi\u00f9 a sud e vi fondarono un nuovo villaggio.\nL'edificazione del nuovo villaggio sarebbe avvenuta in una delle \"massae\", ovvero casali, situate nelle vicinanze di Catania, donate nel 324 dall'Imperatore Costantino alla Santa Sede, e a quest'epoca potrebbe risalire la comparsa o l'origine del nome \"Mascalucia\".\nEt\u00e0 medioevale.\nIl casale fu incorporato al demanio nell'VIII secolo, durante l'epoca bizantina, e con la successiva dominazione saracena della Sicilia venne amministrativamente inserito nel Val Demone. Dopo la cacciata degli Arabi dall'isola da parte dei Normanni, nel 1088, sotto il Gran Conte Ruggero, fu ripristinata la Diocesi di Catania a cui vennero assegnati tutti i casali a ridosso dell'Etna, tra cui anche Mascalucia.\nNel 1169, Mascalucia venne colpita dal violento terremoto che distrusse Catania e i borghi circostanti. Dopo il 1239, pass\u00f2 sotto l'amministrazione civile e giudiziaria di Catania, che dur\u00f2 fino al 1640.\nEt\u00e0 moderna.\nAl primo censimento del 23 agosto 1602 risult\u00f2 che Mascalucia contava circa 1.150 abitanti, ed era cos\u00ec formalmente costituito in casale; in epoca spagnola Mascalucia venne venduta all'asta assieme agli altri casali catanesi: il 22 dicembre 1645 fu acquistato col \"mero e misto imperio\" dal banchiere Giovanni Andrea Massa.\nMascalucia pass\u00f2 successivamente sotto il dominio feudale dei Branciforte con i quali divenne un ducato: con privilegio dato il 4 luglio 1651 dal re Filippo IV di Spagna, esecutoriato il 6 novembre dello stesso anno, Niccol\u00f2 Placido Branciforte, principe di Leonforte, ebbe investitura a titolo di \"I duca di Santa Lucia\".\nIl XVII secolo fu anche l'epoca in cui la cittadina venne colpita da due eventi catastrofici: l'eruzione dell'Etna del 1669, che la seppell\u00ec con la lava e determin\u00f2 la fuga di molti suoi abitanti verso Catania ed altri centri come Francofonte e Militello; il terremoto del Val di Noto del 1693 che caus\u00f2 la morte di 53 persone. Ricostruita successivamente in ambedue le situazioni, una parte dei profughi mascaluciesi fuggiti dall'eruzione del 1669, si stabil\u00ec definitivamente a Catania nell'area messa a loro disposizione dal Senato cittadino, ed assieme ad altri profughi originari di Misterbianco, la popolarono e ci\u00f2 porto alla nascita dell'odierno quartiere catanese del Borgo.\nEt\u00e0 contemporanea.\nIl Ducato di Santa Lucia fu soppresso nel 1812, a seguito dell'avvenuta promulgazione in quell'anno della Costituzione siciliana concessa dal re Ferdinando III di Borbone, che sanciva l'abolizione del feudalesimo nel Regno di Sicilia. Il censimento del 1817, attribu\u00ec a Mascalucia una popolazione di 2.506 abitanti, in prevalenza contadini; il 20 febbraio 1818, si verific\u00f2 un altro terremoto, che a Mascalucia caus\u00f2 enormi danni agli edifici e la morte di nove persone. Con la riforma amministrativa del 1819 voluta dal Re delle Due Sicilie, Mascalucia divenne comune e fu eretta a capo di un circondario, che comprendeva i comuni di Gravina, Massannunziata, Pedara, Trecastagni, Tremestieri e Zafferana.\nNel 1835, l'Intendente della Valle di Catania, Alvaro Patern\u00f2 Castello, principe di Manganelli, inaugur\u00f2 la Strada dell'Etna Catania-Mascalucia-Nicolosi, lunga 15,7\u00a0km, che collegava il capoluogo con l'Etna. Nel 1837, un'epidemia di colera colp\u00ec diversi comuni del Catanese, da cui per\u00f2 la popolazione di Mascalucia rimase immune.\nIl Decreto Reale emanato nel 1838, elev\u00f2 Trecastagni a capo circondario, e poich\u00e9 una parte dei comuni venne ad esso aggregato, al Circondario di Mascalucia furono assegnati San Giovanni Galermo, San Giovanni La Punta, San Gregorio, San Pietro Clarenza e Sant'Agata li Battiati. Nel 1839, fu soppresso il comune di Massannunziata ed aggregato al suo territorio, divenendone frazione.\nNel corso del XIX secolo, a Mascalucia si verificarono alcuni eventi storico-politici di rilievo: nel 1837, a Catania scoppi\u00f2 una sommossa antiborbonica, che vide anche il coinvolgimento di un'associazione segreta di carbonari mascaluciesi denominata \"Vendita degli Umbri Liberali\", fondata nel 1821, i quali, sul campanile della Chiesa Madre issarono la bandiera tricolore e in chiesa s\u2019intonava il \"Te Deum\". La popolazione mascaluciese partecip\u00f2 attivamente alle rivoluzioni antiborboniche in Sicilia del 1848-49, repressa nel sangue dall'esercito guidato dal comandante Giuseppe Poulet, e del 1860, guidata dal barone Gaspare Rapisardi, dall'avvocato Vito Scalia e dai fratelli Matteo e Santi Consoli.\nNel periodo compreso tra le due guerre mondiali, Mascalucia era una tranquilla cittadina di provincia, popolata da poco pi\u00f9 di tremila persone. Durante la seconda guerra mondiale, i bombardamenti dell'aviazione anglo-americana devastarono Catania, e ci\u00f2 spinse molti suoi abitanti ad abbandonare la citt\u00e0 per trovare rifugio altrove: Mascalucia accolse numerosi sfollati catanesi, e molti di costoro trovarono ospitalit\u00e0 all'interno della chiesa sconsacrata di San Nicola.\nIl 3 agosto 1943, a Mascalucia si verific\u00f2 uno dei primi episodi di insurrezione contro i militari tedeschi della \"Wehrmacht\" in Italia: nel paese si trovava un presidio formato da circa 2.000 soldati tedeschi, i quali, ormai in ritirata, e nonostante fossero alleati del Regio Esercito, compirono numerosi furti e saccheggi ai danni dei cittadini; ma a scatenare la rivolta armata antitedesca da parte dei mascaluciesi, furono l'omicidio commesso ai danni di Giovanni Amato, di 81 anni, un armiere catanese sfollato nella cittadina etnea, che si oppose al furto dei suoi cavalli operato da tre tedeschi, ed ucciso da uno di essi, e quello ai danni di un militare italiano, il mantovano Francesco Wagner, di 22 anni, che si era opposto al furto della moto di un suo commilitone da parte di un tedesco. La famiglia Amato, forn\u00ec le armi a molti cittadini mascaluciesi che le richiesero, e la loro rivolta contro il presidio tedesco venne organizzata da Onofrio Catania: lo scontro armato tra civili e militari tedeschi dur\u00f2 per quattro ore, e il bilancio fu di 14 tedeschi uccisi, di 1 civile morto e di 2 soldati italiani, uno dei quali, Giuseppe La Marra, ucciso in un casolare da parte di un tedesco ubriaco. Gli scontri tra i cittadini e i soldati tedeschi cessarono a seguito di un accordo tra le autorit\u00e0 militari italiane e quelle germaniche, e il 7 agosto, a Mascalucia fecero ingresso le truppe britanniche.\nFino alla prima met\u00e0 del XX secolo, Mascalucia mantenne le sue caratteristiche di piccolo centro agricolo, ma successivamente, fu interessato da un radicale processo di trasformazione: sul finire degli anni sessanta, l'amministrazione comunale favor\u00ec l'edificazione di numerosi complessi residenziali nei fondi agricoli che sorgevano a ridosso del centro abitato, che comport\u00f2 la nascita di nuove strade, come il Corso San Vito e il Viale Alcide De Gasperi, di nuovi quartieri come la zona del campo sportivo nella zona orientale, nonch\u00e9 la costruzione del nuovo municipio, inaugurato nel 1970, sotto la sindacatura del barone Matteo Rapisardi.\nIl processo di urbanizzazione del territorio, che interess\u00f2 anche altri comuni dell'hinterland catanese, fu accompagnato da una rapida espansione demografica, dovuta all'imponente flusso migratorio proveniente da Catania: nel decennio 1981-1991, Mascalucia fu il comune dell'hinterland catanese che registr\u00f2 il pi\u00f9 alto indice di incremento demografico con un valore pari all'86,8%. Questa impennata del numero di abitanti, fu favorita dal fenomeno dell'abusivismo edilizio - che riguard\u00f2 la frazione di Massannunziata e le periferie - incoraggiato dal blocco di ogni attivit\u00e0 edificatoria nel territorio di Mascalucia, imposto dalla legge regionale n. 65 del 1981 in materia urbanistica (Programma di Fabbricazione), al comune etneo, in quanto sprovvisto di un Piano Regolatore Generale.\nSimboli.\nLo stemma del comune di Mascalucia concesso dal Presidente della Repubblica con decreto del 22 luglio 1987, \u00e8 cos\u00ec descritto dallo statuto comunale:\nIl gonfalone del comune di Mascalucia riproduce lo stemma su fondo bianco, ornato con ricami d'argento.\nMonumenti e luoghi d'interesse.\nIl centro abitato di Mascalucia presenta un modesto numero di edifici storici e privi di particolare pregio architettonico. Lo stile architettonico infatti \u00e8 quello tipico delle zone rurali.\nArchitetture religiose.\nEretta nel 1639, \u00e8 situata in contrada Porto Marretti, nella parte nordoccidentale del paese. Gi\u00e0 chiesa dei Santi apostoli Filippo e Giacomo, l'edificio \u00e8 ad una sola navata e il suo prospetto \u00e8 molto semplice e con i bordi e la cornice del portale scolpiti in pietra lavica.\nL'attuale edificio \u00e8 stato probabilmente costruito al posto di un altro preesistente, dopo il terremoto del 1693. Il portale di accesso fu realizzato nel 1789 e nello stesso periodo dovrebbero collocarsi anche alcuni lavori di abbellimento interno.\nPiccola chiesa risalente al XVII secolo, si trova in contrada Soccorso, nella frazione di Massannunziata. In stato di abbandono, vi si praticava il culto della Madonna dell'Aiuto.\nLa costruzione dell'edificio risale al XVIII secolo e fu costruita per opera dell'omonima confraternita. Realizzata in stile architettonico tardobarocco e a forma rettangolare, il prospetto \u00e8 costituito da un portale d'ingresso, sormontato da un oculo, e da una porta secondaria sulla parte sinistra; nella parte superiore si trovano tre aperture con campane.\n\u00c8 la principale chiesa della frazione di Massannunziata, la cui edificazione risale al 1683 ed \u00e8 intitolata al culto mariano dell'Annunciazione.\nOriginariamente a forma rettangolare, l'abside risale al 1789. Il prospetto \u00e8 a capanna con torre campanaria a destra e corpo del salone parrocchiale a sinistra. Nel partito centrale, racchiuso da lesene, oggi intonacate, emerge il portale in pietra lavica con timpano aperto e la finestra rettangolare.\nOspita i culti di San Giuseppe e di San Michele Arcangelo, patrono della frazione.\nSituata nella parte settentrionale della cittadina, \u00e8 intitolata al culto di San Rocco, e risale alla met\u00e0 del XVII secolo. La chiesa \u00e8 di architettura molto povera, in pietra lavica. Il prospetto principale ha in basso un ingresso semplicissimo sottolineato solo da un piccolo timpano circolare abbassato e da una finestra. Sopra una cornice vi sono le celle campanarie; in alto \u00e8 concluso da un timpano triangolare.\nIl tempio \u00e8 stato edificato nel XVII secolo, nel cosiddetto \"piano di San Vito\", in pieno centro, e rappresenta una delle due maggiori chiese di Mascalucia.\nLa costruzione della chiesa risalirebbe al XVIII secolo, ed \u00e8 situata nella parte meridionale del paese, al confine con Gravina.\nIntitolata al culto mariano della Piet\u00e0, la facciata esterna presenta un portale ad arco a tutto sesto con due lesene con capitello ai lati. La chiave di volta \u00e8 un mascherone di pietra. Sopra il cornicione vi figurano due conchiglie ai lati. Al centro una finestra quadrata priva di cornice. In alto, un timpano triangolare con croce sommitale. A destra \u00e8 posizionata la torre campanaria con portone e finestra in basso e le due aperture con le campane in alto. A coronamento un timpano triangolare.\nPoco distante dalla Chiesa della Misericordia, in contrada Soccorso, la sua edificazione risale probabilmente al XVIII secolo, ed \u00e8 intitolata al culto della Madonna Bambina. \u00c8 costruita interamente in pietra lavica di architettura alquanto rurale; ha una porta centrale di dimensioni normali e sulla parete laterale destra vi \u00e8, in alto, una finestra. Una rudimentale torre campanaria sul prospetto principale addossata alla parete della Chiesetta.\nEdicola votiva risalente alla fine del XVIII secolo, \u00e8 cos\u00ec denominata poich\u00e9 composta da quattro nicchie: in quella che guarda a nord \u00e8 raffigurato Sant'Antonio Abate, a sud la Sacra Famiglia, ad ovest Santa Barbara, e ad est il patrono San Vito.\nDi forma quadrangolare, sorge nella parte occidentale del paese, nel quartiere Sciara, ed \u00e8 il maggiore per dimensioni dei quaranta altarini presenti a Mascalucia. \u00c8 preceduto da un basamento con le scalinate corrispondenti alle quattro nicchie. Nel 1969, in occasione del terzo centenario dell'eruzione dell'Etna, vi fu apposta una lapide commemorativa che recitava:\nDetta lapide \u00e8 stata rimossa dopo l'opera di restauro compiuta agli inizi degli anni 2000.\nEdificato nel 1954 ed inaugurato nel 1979, \u00e8 stato elevato a santuario nel 1988. Sorge nella parte settentrionale del territorio mascaluciese, in contrada Porto Marretti.\nMaggiore luogo di culto cattolico di Mascalucia, si trova nella parte superiore del centro storico. La sua edificazione risale al XII secolo, e fu inizialmente intitolata al culto di San Nicola; dal 1645 \u00e8 intitolata alla Madonna della Consolazione. Distrutta dal terremoto del 1693, \u00e8 stata ricostruita e ingrandita nei secoli successivi.\nRealizzata in stile barocco, \u00e8 stata elevata a rango di santuario nel 1986.\nSi trova nella frazione di Massannunziata, in contrada Mompilieri, e risale al XIX secolo. \u00c8 meta di pellegrinaggio di numerosi fedeli da ogni parte della Sicilia.\nL'edificio sorge all'interno del cimitero comunale di Mascalucia, a sud del centro storico, e risale al periodo precedente la dominazione araba. Costruito in stile architettonico gotico antico, ospita il culto di Sant'Antonio Abate. La porta maggiore del prospetto e la finestra rotonda al di sopra, sono di tipico stile gotico moderno continentale con influssi arabo-normanni; mentre l'altra porta a mezzogiorno \u00e8 di stile gotico ad arco a sesto acuto. \nDurante il Medioevo appartenne all'Ordine dei Cavalieri gerosolimitani.\nArchitetture civili.\nEdificato nel XIX secolo, sorge poco di fronte alla Chiesa di San Vito, e fino al 1970 \u00e8 stato sede del palazzo comunale, e in epoca borbonica, anche di prigione. Costruito in stile architettonico neoclassico, \u00e8 a forma rettangolare ed elevato su due livelli, e la sua facciata principale presenta un portale di medie dimensioni con arco a sesto acuto, sormontato da un balcone alla cui sommit\u00e0 riporta lo stemma comunale, e affiancato da due balconi e portoncini.\nDal 1978 ospita la biblioteca e l'archivio storico comunale.\nDimora storica della famiglia Somma, ubicata in pieno centro, nelle vicinanze della biblioteca comunale, fu fatta costruire a inizio XX secolo per volont\u00e0 del barone Vincenzo Somma. Lo stile architettonico \u00e8 eclettico con elementi neoclassici, ed elevato su due livelli, il portale d'ingresso e i balconi, sono incorniciati in pietra lavica. Elemento particolare dell'edificio, \u00e8 la torre situata sul lato destro del corpo principale.\nIl palazzo \u00e8 di propriet\u00e0 degli eredi della famiglia Somma.\nDimora gentilizia risalente al Settecento, appartenne alla nobile famiglia Rapisardi dei baroni di Sant'Antonio, ed \u00e8 ubicata nelle vicinanze della Chiesa Madre.\nVilla costruita in stile \"liberty\" nel 1905 su progetto dell'architetto Carlo Sada, sorge a ridosso del centro storico, nel lato sud. Prende il nome da Maria Cirelli, proprietaria del vigneto su cui \u00e8 sorta la villa, moglie del cavalier Salvatore Di Stefano Giuffrida, sindaco di Catania nel 1906 e nel 1910.\nArchitetture militari.\nFortezza risalente al medioevo, costruita presumibilmente prima del XIV secolo, di cui oggi rimangono solo alcuni ruderi, situata in contrada Ombra. Secondo Pietro Carrera nella sua opera \"Il Mongibello\", la torre sarebbe stata seppellita dall'eruzione dell'Etna del 1573.\nAltro.\n\u00c9 ospitato all'interno della chiesa sconsacrata di San Nicola (o San Nicol\u00f2), lungo la via Etnea, in pieno centro storico. La sua edificazione risale alla met\u00e0 del XVIII secolo per opera dell'omonima confraternita. Si tratta di una chiesa a navata unica, con tetto a botte e due porte laterali, una per la sagrestia e la torre campanaria e l'altra per i fedeli: un altare centrale con tabernacolo e residenza del Santo e due laterali, le cui alcove dovevano essere coperte da due tele. Custodiva le statue di San Nicola e di Santa Lucia. Fu abbandonata dalla Curia agli inizi degli anni quaranta del XX secolo.\nAndata in rovina nei decenni successivi, con il crollo del tetto e di altre parti dell'edificio, \u00e8 stata recuperata agli inizi degli anni 2000, per essere destinata ad auditorium. Inaugurato nel 2003, l'auditorium \u00e8 stato intitolato alla memoria del professor Mauro Corsaro nel 2016.\n\u00c8 un'area naturalistica situata al Monte Ciraulo, un'altura basaltica nella parte settentrionale del territorio mascaluciese, la cui superficie \u00e8 di circa 17 ettari. Inaugurata nel 2008, quest'area racchiude in s\u00e9 una vegetazione corrispondente al piano mediterraneo basale ed al piano sopramediterraneo caratterizzati dalla presenza di alberi quali: lazzeruolo (\"crataegus azarolus\"), olivastro (\"phillyrea angustifolia\"), rovellera (\"quercus pubescens\"), leccio (\"quercus ilex\"), bagolaro (\"celtis australis\") ed il sommacco (\"rhus coriaria\"); sono presenti anche piante come il terebinto (\"pistacia terebinthus\"), il lentisco (\"pistacia lentiscus\"), leuphobias caracias ed edera spinosa (\"smilax aspera\"). Tra gli arbusti si rinvengono folti cespugli di ginestra (\"spartium junceum\"), (\"cytisus scoparius\"), (\"cytisus salvifolius\"), valeriana rossa (\"centranthus ruber\") e asfodelo (\"asphodelus macrocarpus\"), sono presenti anche steli di verbasco (\"Verbascum thapsus\") nonch\u00e9 ciclamini ed orchidee.\nL'area \u00e8 popolata da numerosi animali, dai mammiferi (coniglio selvatico, riccio), ai numerosi uccelli che nidificano nella zona come l'upupa, il cardellino, l'averla, la capinera, l'occhiocotto, il verzellino, il rampichino ed il fanello. Il bosco di Monte Ciraulo, inoltre, \u00e8 abitato da rapaci notturni come l'assiolo ed il barbagianni ed un gran numero di farfalle, a dimostrazione degli alti parametri di naturalit\u00e0 ancora esistenti.\nIl bosco, in particolare, presenta una elevata biodiversit\u00e0 sia per la flora che per la fauna, come una composizione di diversit\u00e0 genetica, specifica (naturale o agricolo zootecnica), ecosistemica, paesaggistica e culturale, caratteristica molto importante che lo rende degno di tutela e di gestione sostenibile.\nIl Bosco di Monte Ciraulo \u00e8 tutelato dalla Regione Sicilia che in data 16 marzo 1993 ha emesso il decreto Assessoriale n. 5685: \"Vincolo di immodificabilit\u00e0 temporanea del Bosco di Monte Ciraulo nel territorio di Mascalucia\"; ed il Decreto del 18 marzo 1997: \"Proroga del vincolo di immodificabilit\u00e0 temporanea del Bosco di Monte Ciraulo nel Comune di Mascalucia\".\nArea verde situata a ridosso della \"parte moderna\" di Mascalucia ed a sud del quartiere Trinit\u00e0, \u00e8 stata inaugurata nel 2002. Comprende al suo interno un parco giochi, ed \u00e8 utilizzata per ospitare eventi e spettacoli durante il periodo estivo.\nPrincipale giardino pubblico del comune etneo, la sua costruzione risale agli anni settanta, ed \u00e8 situato nelle vicinanze del Corso San Vito, alle spalle del municipio.\nSociet\u00e0.\nEvoluzione demografica.\nLa popolazione residente a Mascalucia, come tutti gli altri comuni dell'hinterland catanese ha subito un notevole incremento per tutta la seconda met\u00e0 del XX secolo, e proseguito anche nei primi anni del XXI secolo: nel 2012 ha superato la soglia dei 30.000 abitanti, e da allora \u00e8 il settimo comune pi\u00f9 popoloso della provincia.\nLa forte crescita demografica registrata da Mascalucia, \u00e8 dovuta al fatto che \u00e8 stato uno dei comuni dell'hinterland maggiormente interessato dal consistente flusso migratorio proveniente da Catania iniziato negli anni sessanta, e che ha determinato per il capoluogo una perdita di 102.671 unit\u00e0 nell'arco di quasi un cinquantennio, pari al 25,5% della sua popolazione. Prima della grande ondata migratoria che ha mutato profondamente la sua consistenza demografica e la sua struttura urbanistica, Mascalucia contava una popolazione di poco inferiore alle 4.000 unit\u00e0, ed il centro nei primi anni dopoguerra \u00e8 stato interessato dal fenomeno dell'emigrazione da parte di centinaia di suoi abitanti, che si diressero principalmente verso Australia, Francia e Germania, e per gran parte tornati nel luogo d'origine nei decenni successivi.\nDopo il 2014, i valori del saldo migratorio hanno cominciato ad attenuarsi notevolmente, ed al 31 dicembre 2018 ha registrato un valore negativo (-58 unit\u00e0). Positivi sono i valori del saldo naturale: al 31 dicembre 2018 il numero dei nati risultava essere di 307 unit\u00e0 (9,5\u2030), quello dei decessi di 223 unit\u00e0 (6,9\u2030), da cui si ottiene un saldo naturale positivo di 84 unit\u00e0 (+ 2,6\u2030), in calo rispetto agli anni precedenti.\nEtnie e minoranze straniere.\nLa popolazione con cittadinanza straniera a Mascalucia, al 1\u00ba gennaio 2019 risulta essere di 391 unit\u00e0, pari all'1,2% della popolazione. Le comunit\u00e0 di stranieri regolarmente residenti pi\u00f9 consistenti provengono da Romania, Albania, Sri Lanka, Nigeria e Polonia.\nLingue e dialetti.\nLa parlata originaria mascaluciese, pur essendo un subdialetto del catanese, presenta a livello fonetico caratteristiche tipiche dei dialetti siciliani centrali, relativamente al mantenimento dell'affricata alveolo-palatale sorda, dell'occlusiva dentale sonora iniziale e intervocalica, e del nesso \"r\" di consonante. L'immigrazione di famiglie provenienti da Catania della seconda met\u00e0 del XX secolo, particolarmente massiccia negli anni settanta e ottanta, ha ridotto il numero di locutori della parlata di Mascalucia, soppiantata dal dialetto catanese, oggi parlato dalla totalit\u00e0 della popolazione.\nReligione.\nLa religione pi\u00f9 diffusa tra la popolazione di Mascalucia \u00e8 il cattolicesimo, e le parrocchie che sorgono nel suo territorio fanno parte del X Vicariato dell'Arcidiocesi di Catania.\nLa cittadina ha come patrono San Vito, scelto dal popolo e dal clero mascaluciesi, e proclamato ufficialmente il 3 marzo 1771. Prima di San Vito, il patronaggio religioso di Mascalucia era rappresentato da San Nicola di Bari.\nTradizioni e folclore.\nLe manifestazioni popolari pi\u00f9 importanti che si svolgono a Mascalucia hanno tutte carattere religioso. La pi\u00f9 importante \u00e8 certamente quella del patrono San Vito, che si svolge annualmente il 15 giugno e la prima domenica d'agosto.\nAltre processioni religiose sono, quella in onore alla Madonna della Consolazione che si svolge annualmente in occasione della Domenica in Albis, quella del Cristo Morto il Venerd\u00ec Santo di ogni anno, e quella in onore di San Michele Arcangelo, patrono della frazione di Massannunziata, il 29 settembre di ogni anno.\nIstituzioni, enti e associazioni.\nA Mascalucia ha sede una stazione dell'Arma dei Carabinieri, intitolata al carabiniere mascaluciese Antonino Reina (1887-1951), reduce della prima guerra mondiale, che nel 1919 ebbe conferita dal Ministero della Guerra la medaglia d'argento al Valor Militare. Fino al 2013 \u00e8 stata sede di tribunale con la pretura, sezione distaccata del Tribunale di Catania, che aveva competenza nei comuni limitrofi ed era una delle pi\u00f9 antiche della provincia etnea, poich\u00e9 costituita nel 1819. \u00c8 attivo l'ufficio del Giudice di pace.\nAltra istituzione nazionale presente nel comune etneo, \u00e8 l'INPS con una sua agenzia che serve anche i comuni limitrofi.\nMascalucia fa parte del Distretto Sanitario di Gravina dell'ASP 3 CT, e nei locali dell'ex guardia medica hanno sede un ufficio di medicina legale ed un ambulatorio. Presenti nel comune etneo anche un comitato della Croce Rossa Italiana e una sede della nota associazione di volontariato della Fratres, che opera nell'ambito della donazione di sangue.\nQualit\u00e0 della vita.\nLa qualit\u00e0 della vita a Mascalucia \u00e8 nel complesso discreta, ma la cittadina siciliana \u00e8 afflitta da carenze di natura infrastrutturale e di problemi di natura socioeconomica e culturale.\nNonostante l'afflusso di molti abitanti provenienti dal capoluogo, avvenuto tra la fine del XX secolo e l'inizio del XXI, che lo hanno reso uno dei comuni pi\u00f9 popolosi della provincia, Mascalucia offre scarse opportunit\u00e0 lavorative, dato che al 2011 presentava un tasso di disoccupazione del 23,8%. Pi\u00f9 grave \u00e8 il dato relativo alla disoccupazione giovanile, che nello stesso periodo presentava un tasso del 56,6%. Per la maggior parte della popolazione attiva, Mascalucia rappresenta una \"citt\u00e0 dormitorio\", poich\u00e9 ha il proprio impiego lavorativo al di fuori del proprio comune di residenza, e perci\u00f2 il tasso di mobilit\u00e0 occupazionale verso altri comuni, e in particolare verso Catania, \u00e8 tra i pi\u00f9 elevati in assoluto (403,3%). Ci\u00f2 malgrado, non presenta problemi relativi alla vulnerabilit\u00e0 materiale e sociale particolarmente gravi, ed elevato \u00e8 il tasso di propriet\u00e0 immobiliare (73,5%).\nL'espansione demografica iniziata negli anni settanta, non \u00e8 stata adeguatamente accompagnata da un potenziamento delle infrastrutture e dei servizi di trasporto pubblico, che si presentano insufficienti. Il fenomeno ha invece inciso negativamente sul piano socioculturale: una relazione della Prefettura di Catania del 1993, indicava Mascalucia come uno dei centri di maggiore aggregazione della criminalit\u00e0 organizzata nell'ambito provinciale, che ha attratto gruppi mafiosi catanesi (come i Santapaola-Ercolano) che vi hanno operato attraverso l'attivit\u00e0 edilizia e attivit\u00e0 commerciali per mezzo di prestanome. La medesima relazione indicava la cittadina etnea come luogo di residenza di numerosi latitanti, come il boss Giuseppe Pulvirenti, noto come \"U malpassotu\", ed a seguito di ci\u00f2, il Ministero dell'Interno con DPR n. 166 del 13 luglio 1993, provvide allo scioglimento del consiglio comunale di Mascalucia per infilitrazioni mafiose. Non meno grave \u00e8 il problema relativo alla criminalit\u00e0 minorile, con episodi di bullismo e di violenza varia da parte di gruppi di adolescenti uniti in delle \"baby gang\".\nCultura.\nIstruzione.\nArchivi e biblioteche.\nA Mascalucia sorge una biblioteca comunale, ospitata nei locali dell'ex municipio ed attiva dal 1978. Nel 2001, \u00e8 stata inaugurata la sezione distaccata di Massannunziata, e dal 2002 \u00e8 attiva la sezione per le persone disabili.\nNei locali della biblioteca comunale si trova anche l'Archivio Storico Comunale di Mascalucia, che comprende un patrimonio documentario prodotto dal XVII secolo al 1955.\nScuole.\nNel territorio di Mascalucia sono presenti 6 scuole dell'infanzia, 8 scuole di istruzione primaria, 3 scuole di istruzione secondaria di primo grado, e 1 scuola di istruzione secondaria di secondo grado (liceo classico e scientifico).\nGeografia antropica.\nUrbanistica.\nIl centro storico di Mascalucia risale al XVII secolo, essendo stato edificato nel periodo successivo al terremoto del 1693, che ne distrusse l'abitato. Esso si sviluppa lungo la Via Etnea, la strada principale che congiunge la parte meridionale del territorio con quella settentrionale, ed attraversa i due maggiori luoghi di culto mascaluciesi, la Chiesa Madre e la Chiesa di San Vito. \u00c8 caratterizzato dalla presenza di numerose strade e vicoli stretti, e lo stile architettonico presente in molti palazzi che vi sorgono \u00e8 quello eclettico con elementi neoclassici lungo la Via Etnea e la Via Roma, mentre nelle strade secondarie e stradine interne come Via Calvario, Via Santa Lucia, Via Scalilla e Via Trinit\u00e0, gli edifici presentano uno stile architettonico rurale. La Via Roma \u00e8 la seconda strada del centro storico di Mascalucia per lunghezza ed importanza, e collega il centro con l'estrema parte ovest in direzione di San Pietro Clarenza. Altra strada importante \u00e8 la Via Tremestieri, che conduce in direzione dell'omonimo comune confinante.\nUna parte significativa dell'intero abitato di Mascalucia \u00e8 rappresentata dalla \"parte moderna\" sviluppatasi nella zona orientale alla fine del XX secolo, dove sono concentrati numerosi edifici residenziali, che ha come principale strada il Corso San Vito, la cui funzione \u00e8 di collegare la parte moderna con quella storica della cittadina etnea. La strada incrocia con il Viale Alcide De Gasperi, che svolge un ruolo importante nel flusso veicolare in entrata e in uscita verso Catania o l'Etna. Nella parte moderna sono presenti le uniche due piazze della cittadina, la Piazza Leonardo da Vinci, antistante il municipio, e la Piazza Dante Alighieri, situata lungo il Viale De Gasperi.\nSuddivisioni storiche.\nIl territorio comunale di Mascalucia non prevede una suddivisione in quartieri di tipo amministrativo e ufficiale, ma di natura storica. Prima dell'eruzione del 1669 che seppell\u00ec l'abitato, esistevano i quartieri Fallichi, Guardie, Marletti, Lombardi, Carusi e Rapisardi, che probabilmente traevano origine dal cognome della famiglia proprietaria dei fondi su cui sorgevano.\nNegli anni successivi i quartieri assunsero altri nomi, ancora esistenti: tra quelli centrali vi sono Calvario, Chiesa Madre, San Vito, Santa Lucia e Trinit\u00e0, nella parte ovest i quartieri Polveriera e Sciara, nella parte nord i quartieri San Rocco e Santissimo Crocifisso, nella parte est il quartiere Campo Sportivo, e a sud il quartiere Chiesa della Piet\u00e0.\nFrazioni e contrade.\nL'unica frazione mascaluciese \u00e8 Massannunziata, situata nella parte nord, che confina con Belpasso e Nicolosi. Esistono nel territorio contrade o localit\u00e0 ed esse sono: Casa del Pecoraio, Cav\u00f2lo, Cisternazza, Gunnella, Mompileri, Munzone, Piano Conte, Pietraperciata, Pietratronu, Pizzo Carammo, Porto Marretti, Sant'Antuneddu, Santa Margherita, Santa Spera, Scuvetti, Soccorso, Spinnacardiddi, Tre violi.\nEconomia.\nFino alla prima met\u00e0 del XX secolo, l'economia di Mascalucia era basata principalmente sull'agricoltura e l'artigianato. L'agricoltura produceva agrumi, cereali, ortaggi, olive e uva da vino, quest'ultima utilizzata per la produzione del vino \"Ombra\", il cui nome deriva dai vitigni coltivati nell'omonima contrada, e la cui caratteristica \u00e8 l'elevata gradazione alcolica superiore ai 15\u00b0. L'attivit\u00e0 artigianale mascaluciese consiste nelle lavorazioni del ferro battuto, della pietra lavica, dei ricami e dei tappeti confezionati con ritagli di stoffa multicolori.\nL'intenso processo di urbanizzazione del centro etneo degli anni settanta, ridusse notevolmente la superficie agricola coltivabile e diede notevole impulso all'attivit\u00e0 edilizia. L'economia di Mascalucia oggi risulta fortemente terziarizzata, e le attivit\u00e0 prevalenti sono quelle commerciali.\nAl 2017, il reddito pro capite della cittadina etnea risultava essere di 17.155 euro, leggermente superiore a quello regionale.\nInfrastrutture e trasporti.\nStrade.\nMascalucia per la sua posizione geografica, costituisce un importante punto di passaggio per i veicoli provenienti da Catania e diretti verso altri comuni etnei, ed \u00e8 attraversata dalle seguenti strade provinciali:\nMobilit\u00e0 urbana.\nMascalucia \u00e8 servita da tre linee di autobus extraurbani dell'Azienda Siciliana Trasporti, lungo le direttrici Catania-Belpasso, Catania-Nicolosi e Catania-Sant'Agata Li Battiati.\nDal 2015 \u00e8 attivo il servizio autobus dell'Azienda Metropolitana Trasporti della linea 307.\nAmministrazione.\nAltre informazioni amministrative.\nIl comune di Mascalucia fa parte delle seguenti organizzazioni sovracomunali:\nSport.\nIn ambito sportivo opera principalmente la locale squadra di calcio della Mascalucia San Pio X, nata nel 2019 dalla fusione tra la SSD Catania San Pio X - militante nel campionato di Eccellenza - e l'ASD Citt\u00e0 di Mascalucia - fondata nel 2007 e militante in Promozione - che milita nel girone B del massimo campionato regionale. In passato era attivo lo Sporting Club Mascalucia, fondato nel 1970, che per cinque stagioni consecutive, dal 1981-82 al 1985-86, milit\u00f2 nel Campionato Interregionale, l'odierna Serie D, e che in seguito divenne l'Atletico Catania.\nNel calcio a 5 operano la SSD Mascalucia C5, che milita nel campionato di Serie B, e l'ASD Mascalucia Futsal in Serie C1. Altra importante realt\u00e0 sportiva \u00e8 l'Handball Club Mascalucia, squadra di pallamano maschile fondata nel 2008, che milita in Serie A2.\nImpianti sportivi.\nIl principale impianto sportivo di Mascalucia \u00e8 lo stadio comunale \"Bonaiuto-Somma\", situato nella parte est della cittadina, al confine col territorio di Tremestieri, costruito negli anni sessanta su terreni donati dalle famiglie Bonaiuto e Somma. Ristrutturato e ricostruito nel 2008 in conformit\u00e0 alle norme federali, \u00e8 dotato di una sola tribuna, la cui capienza massima \u00e8 di 500 spettatori, e dal 2011 il terreno di gioco \u00e8 in erba sintetica. Adiacente al Bonaiuto-Somma, vi \u00e8 il palazzetto dello sport, dove si praticano il calcio a 5, la pallamano, la pallacanestro e la pallavolo.\nNella frazione di Massannunziata, sorge il campo sportivo \"Turi Guglielmino\", inaugurato negli anni 2000, dotato di tribunette e di pista di atletica, che dal 2005 al 2011 \u00e8 stato il campo di allenamento della squadra del Calcio Catania, allo stato attuale in condizioni di abbandono e degrado. Dal 2011, il club rossazzurro effettua i suoi allenamenti al Torre del Grifo Village, centro polisportivo che sorge in contrada Ombra, di propriet\u00e0 della UDA Finaria, la holding che controlla il Calcio Catania."}
{"id": "36120", "revid": "533647", "url": "https://it.wikipedia.org/wiki?curid=36120", "title": "Mazzarrone", "text": "Mazzarrone (\"Mazzarruni\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nIl territorio del comune si estende sul margine nord-ovest dei Monti Iblei, su una superficie di 3347 ettari e ad una quota compresa tra i 128 m e i 328 m s.l.m.Dista 22\u00a0km da Caltagirone, 39 da Gela, 35 da Ragusa, 82 da Enna e 86 da Catania.Nel territorio sono diffusi terreni sabbiosi e argillosi che ne condizionano la morfologia dando ad esso una conformazione prevalentemente pianeggiante che tende a strutturarsi in altopiani. Improvvise rotture di pendenza si riscontrano soltanto in corrispondenza delle linee di impluvio, dove scorrono i corsi d'acqua affluenti della sponda destra del fiume Dirillo. Nella parte orientale del territorio si trova l'area protetta del Parco Suburbano Sciri Sottano.\nStoria.\nIl centro abitato di Mazzarrone comincia ad essere popolato in maniera permanente dopo l'unit\u00e0 d'Italia, in seguito alle leggi che sopprimono i beni ecclesiastici.La confisca e la successiva divisione del feudo, favorisce l'insediamento di questo territorio mediante l'affidamento in enfiteusi dei terreni.Numerose famiglie provenienti dai centri iblei sin dal 1870 danno vita a piccoli agglomerati, sviluppatisi nel corso del tempo.\nI pi\u00f9 importanti di questi insediamenti sono stati: Piano Chiesa, Botteghelle e Cucchi Quest'ultima frazione deve il nome a quello del primo nucleo di abitanti provenienti da Ragusa. Ad una certa distanza da questi tre centri sorsero gli abitati di Grassura e di Leva. Ciascuno degli insediamenti nacque per trasposizione di gruppi familiari dalle vicine citt\u00e0: si trattava della cadetteria agricola di centri vicini pi\u00f9 grandi (Ragusa, Comiso) a cui erano state assegnate terre appartenute a notabili locali. Resoconti orali, tramandati dagli anziani del paese, parlano di schiere di fratelli che, poco dopo la conquista garibaldina, si insediarono in rudimentali abitazioni ricavate nei canneti lungo il corso dei torrenti.\nDa queste abitazioni precarie, esposte ai pericoli naturali (non ultimi i lupi), si pass\u00f2 poi agli insediamenti in opera muraria e quindi ai nuclei delle suddette borgate, destinate nel corso del tempo a fondersi in un unico nucleo urbano.\nPiano Chiesa e Cucchi erano frazioni di Caltagirone, Botteghelle era divisa tra Caltagirone e Licodia Eubea. Verso la fine degli anni cinquanta si costitu\u00ec un \"Comitato per l'autonomia\" delle diverse borgate (inizialmente vi era compresa anche Granieri) che porter\u00e0, solo negli anni settanta, al raggiungimento dell'obiettivo.\nLe borgate furono riunite in comune autonomo il 12 maggio 1976 con Legge regionale n. 55 del 7 maggio, scorporando territorio da Caltagirone (ex feudo di Mazzarrone) e Licodia Eubea (ex feudo di Sciri Sottano). Piano Chiesa, Cucchi e Botteghelle costituiscono oggi il centro abitato di Mazzarrone.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 i cittadini stranieri residenti a Mazzarrone erano 608. Le nazionalit\u00e0 maggiormente rappresentate erano:\nEconomia.\n La variet\u00e0 di uva maggiormente prodotta \u00e8 l'uva Italia anche se da parecchi anni si sono affacciate decine di nuove variet\u00e0. L'uva da tavola di Mazzarrone ha da poco ricevuto il marchio di garanzia IGP, ossia l'indicazione geografica protetta.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36122", "revid": "533647", "url": "https://it.wikipedia.org/wiki?curid=36122", "title": "Milo (Italia)", "text": "Milo (\"u Milu\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nIl comune fu costituito nel 1955 staccandolo da quello di Sant'Alfio ed \u00e8 il meno popoloso della provincia. Milo \u00e8 un comune del Parco dell'Etna. \nGeografia fisica.\nMilo sorge alle pendici orientali dell'Etna ed \u00e8 frequentata, soprattutto in estate, per il suo clima fresco rispetto alla calura che si riscontra al livello del mare. L'abitato \u00e8 circondato da boschi che rendono l'aria salubre e profumata.\nStoria.\nFu il duca Giovanni d'Aragona che intorno al 1340 fece costruire fra i boschi del Milo una chiesa dedicata a Sant'Andrea, alla quale assegn\u00f2 un feudo ed ordin\u00f2 che fosse priorato della Chiesa di Catania. Giovanni trascorreva parte della stagione estiva a Milo, dove venivano spesso i potenti per incontrarsi con lui, sicch\u00e9 Milo assunse saltuariamente il ruolo di centro politico estivo della Sicilia. A Milo Giovanni torn\u00f2 nel 1348, per sfuggire alla peste che imperversava a Catania, ma il viaggio non fu sufficiente a salvargli la vita. Comunque, anche se con la sua morte il paese perse la sua importanza, continu\u00f2 la sua crescita. In seguito il territorio di Milo fece giuridicamente parte della contea di Mascali fino al 1815, quando il borgo di Giarre acquist\u00f2 l'autonomia e Milo e Sant'Alfio furono annessi al nuovo comune. Lo sviluppo turistico di Milo ebbe inizio dopo la prima guerra mondiale, quando il fotografo tedesco Wilhelm von Gloeden venne a stabilirsi per qualche tempo a Rinazzo, quartiere fra Milo e Fornazzo.\nTra il 1950 e il 1951 Milo visse l'esperienza pi\u00f9 terribile della sua storia, poich\u00e9 si aprirono due bocche eruttive a quota 1800 metri ed i milesi furono costretti a rifugiarsi nei centri vicini. Nell'aprile dell'anno seguente, passata la grande paura, il paese si ripopol\u00f2 ma le ferite inferte al territorio rimasero per sempre. Fu proprio in quei terribili mesi che incominci\u00f2 a maturare l'idea dell'autonomia comunale. La storia dell'autonomia di Milo era cominciata nel 1923 quando i rappresentanti di Sant'Alfio firmarono un documento nel quale promettevano di concedere l'autonomia, dal momento che i milesi offrivano il loro appoggio nella lotta del comune di Sant'Alfio per ottenere l'autonomia dal comune di Giarre. Nonostante Sant'Alfio fosse riuscito ad ottenere l'autonomia Milo dovette attendere la fine della seconda guerra mondiale quando, ritrovato l'antico documento, fu intrapresa una lunga battaglia finita con la votazione a Sala d'Ercole della legge n. 8 del 29 gennaio 1955 nella quale si decretava che le frazioni di Milo e di Fornazzo fossero erette a comune autonomo.\nSimboli.\nI colori di Giovanni d'Aragona (arancio e giallo) sono presenti nello stemma del comune di Milo assieme alla croce di Sant'Andrea (patrono di Milo) e all'antico abbeveratoio. \nMonumenti e luoghi d'interesse.\nCentro storico.\nLa piazza principale, all'ingresso del paese, \u00e8 un belvedere sulla costa ionica e sui comuni dell'entroterra che diradano fino al mare. Alle spalle si erge la chiesa Madre, dedicata al patrono Sant'Andrea, e costruita con la pietra lavica dell'Etna. Sotto il belvedere sorge la villa comunale e l'anfiteatro Lucio Dalla con un monumento che lo rappresenta, realizzato dallo scultore Carmine Susinni.\nEconomia.\nL'economia \u00e8 principalmente agricola, con la viticoltura che interessa la maggior parte della superficie coltivata. Buone risorse provengono anche dal commercio del legname e dal turismo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa principale squadra di calcio della citt\u00e0 \u00e8 l'A.S.D. Milo che milita nel girone F siciliano di 1\u00aa Categoria; i suoi colori sociali sono il rosso e l'arancione.\nCiclismo.\nVi opera l'A.S.D. Mogibello Mtb Team, che organizza da anni l'Etna Marathon, importante gara nazionale di mountain bike."}
{"id": "36123", "revid": "195478", "url": "https://it.wikipedia.org/wiki?curid=36123", "title": "Mineo", "text": "Mineo (\"Min\u00ecu\" o \"Min\u00e8u\" in ) \u00e8 un comune italiano di abitanti della citt\u00e0 metropolitana di Catania in Sicilia.\n\u00c8 situato sulle pendici nord-occidentali dei monti Iblei.\nGeografia fisica.\nTerritorio.\nIl territorio menenino occupa il 4\u00ba posto, dopo Caltagirone, Ramacca, Bronte, come estensione tra i 55 comuni della provincia di Catania. Si estende per ettari (oltre salme, l'antica unit\u00e0 di misura siciliana). Il suo vasto territorio comprende a sud e a est una zona montuosa di altitudine compresa fra i 500 ed i , si tratta delle propaggini nord-occidentali dei Monti Iblei. Questa zona, detta in siciliano \"Parti di vigna\", \u00e8 contraddistinta da un'alternanza di avvallamenti (Fiume Caldo), colline (Poggio della Spiga, Poggio Palermo ecc.) e altopiani (Piano di Camuti). Questo territorio \u00e8 ricco di uliveti secolari, mandorleti e macchia mediterranea (sono presenti querce, roverelle e lecci).\nA nord-ovest il centro abitato si affaccia sulla valle dei Margi. la valle dei Margi (o del fiume Caltagirone, \"chiana di Min\u00ecu\" in siciliano) \u00e8 una appendice sud-occidentale della piana di Catania, intensamente coltivata ad agrumeti ed ortaggi. Oltre la vallata si incontra una vasta zona collinare(le propaggini sud-orientali dei monti Erei) al centro del quale sorge la frazione di Borgo Pietro Lupo. Questo territorio \u00e8 coltivato prevalentemente a cereali (frumento). In questa parte del territorio menenino scorre il fiume Pietrarossa dal cui sbarramento con la incompiuta Diga di Pietrarossa si sarebbe dovuto originare un omonimo lago artificiale\nA nord est si incontra il monte Catalfaro, nei pressi del quale scorrono il torrente omonimo e il torrente Gelso, chiamato nell'antichit\u00e0 Erice. Il fiume dei Margi, il Pietrarossa ed il torrente Catalfaro sono tutti affluenti del Gornalunga e quindi del Simeto. Tutto il territorio del comune di Mineo ricade nel bacino idrografico del fiume Simeto.\nClima.\nIl paese, arroccato sulla sommit\u00e0 di due colli sulle propaggini nordoccidentali degli Iblei, gode di un clima collinare salubre e secco. Le precipitazioni si concentrano nei mesi autunnali e invernali, a carattere piovoso. L'estate \u00e8 calda, secca e tutto sommato mitigata per via dell'altitudine e di una relativa ventilazione.\nOrigini del nome.\nIl nome Mineo deriva dal latino \"Menae-arum\" che continua il greco \"Menainon\" (\u039c\u03b5\u03bd\u03b1\u03b9\u03bd\u03c9\u03bd) e il siculo \"Menai\". Secondo un'ipotesi che risale al XIX secolo, il termine greco-siculo sta per \"accampamento di soldati\". In epoca araba la citt\u00e0 ha assunto il nome di \"Qal\u02bfat Minaw\" (il castello di Mineo). Un'ipotesi pi\u00f9 recente riconduce il siculo \"Menai\" al sostrato pre-indoeuropeo (cfr. il basco \"mendi\", 'monte'), questo elemento \u00e8 presente in diversi toponimi dell'Italia meridionale (ad esempio Taormina).\nI simboli della citt\u00e0.\nLo stemma.\nLo statuto comunale cos\u00ec descrive lo stemma cittadino: \u00abScudo sormontato da una corona a 5 punte e con la scritta \"Urbs Maenarum vetustissima ed iucondissima\" (sic! - da correggere in \"Urbs Maenarum Vetustissima et Iucundissima\") che abbraccia lo scudo. \nLo scudo \u00e8 suddiviso in due parti: quella di sinistra di colore giallo porta l'emblema dell'aquila reale ricamata in oro, quella di destra di colore azzurro raffigura il busto della Patrona di Sant'Agrippina che si erge al di sopra di una torre merlata, di colore marrone, anch'essa ricamata in oro.\u00bb Nel dettaglio: \u00abA sinistra spicca l'immagine di Sant'Agrippina [..] emergente dal castello, come quando apparve nei giorni in cui Mineo stava per essere saccheggiata dai Saraceni. A destra \u00e8 l'aquila imperiale, anch'essa coronata, che mostra tutt'intera stilizzata, la sua parte anteriore con le ali spiegate, con il becco rivolto verso destra e le zampe aperte ai lati verso l'esterno.\u00bb La corona \u00e8 \"all'antica\", cio\u00e8 a cinque punte senza perle. L'aquila e la figura della santa sono ambedue coronate. \nIn alcune raffigurazioni dalla torre fa capolino un diavolo. In alcune versioni anzich\u00e9 una torre se ne hanno tre, in questo modo si evidenzia la somiglianza tra le torri e l'abside merlata della Chiesa di Sant'Agrippina.\nA met\u00e0 del XVIII secolo il Marchese di Villabianca afferma che \u00ab[Mineo] mostra nell'arma un Castello a due Torri\u00bb.\nIl motto.\nIl motto e il titolo \"Urbs Maenarum Vetustissima et Jucundissima\" (\"Citt\u00e0 di Mineo antichissima e felicissima\") fu concesso alla comunit\u00e0 menenina dall'imperatore Carlo V il 27 giugno 1543\nStoria.\nL'origine di Mineo si perde nella notte dei tempi. La citt\u00e0 ha conosciuto tutte le vicende storiche che hanno contribuito a formare l'identit\u00e0 siciliana nel corso dei secoli. Comunque tra gli antichi \u00e8 citata da Diodoro Siculo, Tolomeo, Apollodoro, Stefano, Vibio, Cicerone e Plinio.\nMonumenti e luoghi d'interesse.\nArchitetture civili e militari.\nEscludendo le costruzioni di tipo militare (i castelli, le mura ecc.) la maggior parte degli edifici menenini sono stati realizzati dopo il terremoto del Val di Noto del 1693, praticamente fra il tardo Seicento e l'Ottocento. Si tratta di palazzi fatti costruire dalla nobilt\u00e0 cittadina o dall'alta borghesia terriera, edifici nella loro semplicit\u00e0 \"di provincia\" testimoniano un certo gusto del bello e che si inseriscono armonicamente nel tessuto urbanistico della citt\u00e0.\nCastello di Serravalle: La costruzione del castello risale al '200, alla struttura originaria nel corso del XIX secolo sono state aggiunte altre opere.\nRuderi del Castello Ducezio: antico castello che si trova nella parte alta della citt\u00e0.\nCastello di Mongialino: Il castello si trova in C.da Montalfone nei pressi del fiume Pietrarossa al confine con la provincia di Enna. Documentazione del castello si ha a partire dal '300, ancora nel '700 era sostanzialmente integro.\nCastello rupestre della Grotta di Sant'Agrippina: Il complesso rupestre della Lamia, oggi noto come la grotta di Santa Agrippina, per il suo impiego come santuario campestre della santa patrona di Mineo, presenta i caratteristici accorgimenti di un sito fortificato.\nPorta Adinolfo: Si tratta dell'antica porta del Mercato, l'unica delle cinque porte che ancora esiste a Mineo. Le porte attraverso le quali si accedeva alla citt\u00e0 erano: Porta del Mercato, Audientia (Udienza), Jac\u00f2 (forse da un ebreo Jacob che abitava nelle vicinanze), Odigitria (Itria) e Pusterna (si trattava di una porta minore, di una posterla appunto). Porta del Mercato fu ristrutturata nel 1746 e successivamente alla fine del XIX secolo, quando fu dedicata all'eroe del vespro Adinolfo da Mineo. In ciascun lato in alto si trova una torre arricchita da un disco solare, simboli che indicano il castello Ducezio e il tempio del dio Sole.\nMonumento a Luigi Capuana: Si trova al centro della piazza principale di Mineo, piazza Buglio. La statua e i pannelli in bronzo sono opera del maestro Vincenzo Torre. Il monumento fu inaugurato nel 1936. II basamento \u00e8 in travertino. Nei pannelli sono raffigurate scene tratte dalle opere dello scrittore: \"Giacinta\", \"Bona genti\", \"Il marchese di Roccaverdina\" e un'allegoria delle sue fiabe.\nMunicipio ex Collegio dei Gesuiti: Il Collegio fu progettato dall'architetto gesuita Natale Masuccio da Messina, a volerne la fondazione fu Tommaso de Guerriero (o de Gurreri) e la consorte Desiata de Parisio in onore dell'unica figlia Angela morta prematuramente. Con l'espulsione dei gesuiti dal Regno di Napoli e Sicilia (1767) pass\u00f2 nel patrimonio dell'amministrazione civile. Ma l'effettiva requisizione si avr\u00e0 sono 64 anni dopo. Nel 1831 il Collegio dei Gesuiti fu requisito in base ad una circolare ministeriale in cui si ordinava di risparmiare sugli \u00abaffitti degli uffici amministrativi e di giustizia trasferendo detti uffici presso conventi e case religiose abbandonate.\u00bb V\u00ec si trovano attualmente gli uffici comunali, il Giudice di pace, l'archivio storico \"Receputo Gulizia\", l'ufficio Sanitario, la Fondazione Giuseppe Bonaviri ecc. L'interessante chiostro interno \u00e8 utilizzato per eventi culturali.\nPalazzo Capuana: vi nacque lo scrittore Luigi Capuana, esponente di spicco del \"verismo\", assieme all'amico Giovanni Verga che pi\u00f9 volte venne a trovarlo a Mineo. Il palazzo settecentesco, in via Romano, sede oggi dell'omonimo museo e della biblioteca comunale, \u00e8 particolare per le mostre e per i timpani a semicerchio e a triangolo che ornano i balconi, nonch\u00e9 per il portale d'ingresso e per la bella scala.\n Palazzo Tamburino: Apparteneva alla famiglia del notaio Vespasiano Spalletta (N.B.: Le Poste Italiane il 16.6.1994 hanno emesso un francobollo illustrativo dell'Archivio di Stato di Catania, riproducente l'\"Incipit\" del registro del suddetto notaio Spalletta, relativo all'anno \"indizionale\" 1623). Dal notaio Spalletta pass\u00f2 ai Tamburino, avendo la figlia Agrippina sposato Matteo Tamburini (da cui presero origine i Tamburino a Mineo), transfuga da Caltanissetta per sfuggire alla repressione consecutiva alla congiura antispagnola del 1650. Il palazzo, ricostruito dopo il terremoto del 1693, si trova in piazza Buglio (allora piazza del Mercato). Dalle sobrie linee settecentesche presenta ornamenti in rilievo di ispirazione classica. All'interno, l'androne \u00e8 abbellito da una scala e da colonne doriche.\nVilla Santa Margherita: La villa di campagna di Luigi Capuana si trova in quasi completo abbandono. L'edificio \u00e8 stato costruito a strapiombo su un profondo \"canyon\" che dona al sito un grande fascino. Il Capuana ambient\u00f2 qui il suo celebre romanzo \"Scurpiddu\"\n Villa Camuti: Casa di villeggiatura estiva dei Tamburino, costruita a met\u00e0 Ottocento su progetto dell'architetto Belfiore. L'edificio a due piani \u00e8 ben conservato: si accede al piano superiore con una bella scala che inizia con due rampe e quindi prosegue con un'unica aprendosi in una lunga balconata che avvolge tutti e quattro i lati della casa, permettendo di ammirare il panorama a 360\u00ba. Sorge nel pianoro dell'altipiano Camuti sul fondo rustico appartenuto un tempo al poeta dialettale Paolo Maura che vi soleva radunare annualmente i poeti di tutta l'isola per \"cimentarsi in versi\". Tradizione vuole che le donne incinte vi si recavano per augurarsi un buon intelletto per i propri nascituri. Il fondo pervenne ai Tamburino per donazioni, a partire da quella della nipote del poeta, Rosaria Maura, che la lasci\u00f2 al marito Matteo Gulizia e da questo alla seconda moglie Agrippina Tamburino.\nCircolo di Cultura \"Luigi Capuana\": Fino al 1767-68 era la sede dell'amministrazione comunale, la \"Loggia\". Successivamente nel 1841, essendo sindaco Antonio Bellone, fu concessa in affitto al Circolo di Cultura, come sala di conversazione dei nobili (notabili) della citt\u00e0. Poich\u00e9 il canone di affitto non veniva pagato ne nacque un contenzioso che, essendo sindaco Giacomo Tamburino Muratori, fu sanato nel 1908 con la stipula di un contratto di enfiteusi (notaio Pitari). La \"Loggia\" nel 1615 era stata teatro dell'arresto del cavaliere Soldano (Sudano), uno dei protagonisti dell'episodio della \"Rotta del Conte\". Negli anni '20 del secolo ventesimo divenne la \"Casa del fascio\", per tornare la sede del Circolo di Cultura \"Luigi Capuana\" nel dopoguerra. Il salone interno \u00e8 decorato e arredato in stile floreale.\nPalazzo Tamburino Merlini, anch'esso settecentesco con chiari richiami al barocco siciliano, fu abitato dallo storico e archeologo Corrado Tamburino Merlini, parroco maggiore della Collegiata S.Agrippina, al quale \u00e8 intestato il museo archeologico di Mineo. Il palazzo sorge in via Paolo Maura (un tempo via del Collegio) allo sbocco sullo spiazzo di S. Agrippina. In esso era allocato l'unico oratorio privato di Mineo, istituito nel 1802 con \"breve pontificio\" di Pio VII che ne concedeva \"il privilegio\" ai fratelli D. Pietro e D. Ignazio Tamburino. In questa dimora \u00e8 stato recentemente ambientato il romanzo di Giacomo Tamburino \"Quattro matrimoni per un erede\" Editore Maimone 2002, premio letterario L. Capuana 2003.\nPalazzo Morgana: Il palazzo, pare esistesse gi\u00e0 in epoca medievale, era la casa della famiglia Buglio. distrutto dal Terremoto del Val di Noto nel 1693, fu ricostruito utilizzando materiale lapidea proveniente dal castello Ducezio (Castellano ne era proprio il Buglio). Delimita il largo S. Maria Maggiore dal lato opposto alla chiesa. Ha un prospetto sobrio in stile classico e un interessante cortile interno.\nCimitero e chiesa di S. Vito: l'area cimiteriale si trova nella \"silva\" del convento dei frati cappuccini. La chiesa (sec. XVII) \u00e8 dedicata a S. Vito, riprodotto in una bella statua lignea, e alla Madonna della Grazie, raffigurata in un interessante dipinto ad olio (ambedue oggi nella pinacoteca dei frati cappuccini a Caltagirone). Nella sala del refettorio si ammira un affresco settecentesco riproducente l'ultima cena. Nel cimitero di particolare pregio \u00e8 la cappella gentilizia della famiglia Tamburino Muratori, opera dell'architetto Santi Bandieramonte. La cappella (1904) chiude il viale principale del cimitero. L'esterno, tutto in pietra bianca, \u00e8 in stile gotico-italiano, arricchito da colonne a spira e, nel timpano dell'ingresso, da un delicato bassorilievo raffigurante \"la Piet\u00e0\". Il convento, inoltre, ingloba i resti di una \"qubba\" islamica di incerta datazione: l'edificio a pianta quadrata, presenta presso ogni suo lato, come da prototipo islamico, aperture ad arco ogivale quasi del tutto murate nel corso dei secoli. La copertura originale della \"qubba\" risulta distrutta a seguito della sostituzione della parte cupolata con un lastrico a terrazzo, intervento molto invasivo che di fatto ha rescisso anche i pennacchi di raccordo angolare.\nScuole Elementari: \"Luigi Capuana\": L'edificio scolastico \u00e8 stato costruito dopo l'abbattimento dell'antico monastero delle Benedettine. Costruito nel 1935 dall'architetto Francesco Fichera di Catania, fu voluto dal senatore menen\u00ecno Antonio Albert\u00ecni, sottosegretario al ministro di grazia e giustizia durante il ventennio fascista.\nPalazzo Ballar\u00f2: Sul Largo Santa Maria Maggiore si trova il settecentesco palazzo Ballar\u00f2. Le linee architettoniche sono semplici ed eleganti. dal 2009 \u00e8 la sede provvisoria del Municipio.\nArchitetture religiose.\nQuadro storico.\nNel XIV secolo a Mineo esistevano tre chiese principali: Sant'Agrippina, Santa Maria de Graecis (l'attuale Santa Maria Maggiore) e Santi Pietro e Paolo. A questi edifici sacri nel corso dei secoli se ne aggiunsero molti altri, fino ad arrivare a circa una cinquantina di luoghi di culto di diverse dimensioni e importanza collocati sia nel centro abitato che nelle campagne. Alcuni sono ancora esistenti, di altri sono rimasti solo le denominazioni mentre gli edifici sono in parte o del tutto scomparsi o trasformati in abitazioni civili. Ecco un elenco: \"Santa Maria della Porta\" (sita in piazza dei Vespri, trasformata in abitazione civile), \"Santa Margherita\" (via Ducezio), \"San Sebastiano\", \"Santissimo Salvatore\", \"Santa Maria degli Angioli\", \"San Giovanni dell'ordine dei Cavalieri di Malta\", \"Santa Maria della Mercede\" e annesso convento (in piazza Buglio e trasformata in Auditorium comunale e nel Centro Interculturale \"Giovanni Paolo II\"), \"Sant'Antonio abate\" (contrada Acquanuova), \"Santo Spirito\" (particolare la forma circolare), \"Santa Croce\" (abitazione civile), \"San Benedetto\" con il monastero annesso (le attuali Scuole elementari), \"Sant'Agostino\" (sita in largo Tomba Gallica), \"San Michele Arcangelo\" (via Palica), \"Santa Teresa d'Avila\" con l'ospizio dei Fatebenefratelli (via Orfanelli), \"Santa Maria de Audientia\".\nOltre le chiese su elencate ve ne erano altre al di fuori del centro abitato: \"Santa Maria alla Montata Grande\", \"San Nicola\", \"San Cataldo\", \"Santa Maria di Portosalvo\", \"Madonna del Piliere\" (sono visibili ancor oggi i ruderi), \"Madonna Annunziata\", \"Santa Maria dei Sette Dolori\", \"San Gaetano\" (contrada Serravalle), \"Santa Maria del Rosario\" (contrada Favarotta), \"Sant'Agrippina\" (Lamia), \"Sant'Ippolito\" con l'annesso convento, \"San Gregorio Magno\", \"Madonna della Pietra\" e \"San Leonardo\" con gli annessi conventi in contrada Fontanelle, \"San Giacomo apostolo\" (contrada Donna Santa), \"Santa Veneranda\", \"San Costantino\", \"Santa Maddalena\", \"Santa Maria del Piano\" (presso Grammichele), \"San Filippo\", \"San Rocco\", \"Sant'Ignazio di Loyola\", \"San Giovanni Battista\", \"Sant'Anna\", \"Santa Croce\", \"San Giovanni evangelista\", \"San Liu\" (San Leone), \"San Pietro di Alcantera\", \"Sant'Elia\" (contrada Monaci), \"San Benedetto al Borgo\", \"San Giorgio\" (della quale si sconosce il sito).\nAltre chiese rurali erano presenti nelle contrade di Maggiordomo, di Vallenuova, di Niscima, Ogliastro, Monfalcone, Area del Conte e Poggiarelli. In epoca pi\u00f9 recente si \u00e8 aggiunta la \"chiesa del Sacro Cuore\" nella frazione di Borgo Pietro Lupo.\nSiti di interesse naturalistico.\nI siti di interesse naturalistico sono diversi e offrono grande variet\u00e0: Altura di Poggio Rocchicella, il Monte Catalfaro, le Grotte di Caratabia, il Lago Naftia (irreggimentato da un'azienda che ne estrae CO2), il canyon nel vallone Lamia e le Grotte di Sant'Agrippina, Il vallone di Fiume Caldo, Il boschetto di pini marini di Ballar\u00f2 (privato), l'altopiano di Camuti ecc.\nIl santu\u00e1rio dei Paliko\u00ec, presso Poggio Rocchicella \u00e8 stato scavato da Brian McConnell e Laura Maniscalco e gli scritti sul sito dipendono molto di questo scavo. Il luogo viene utilizzato fino al II/III secolo d.C. Diodoro Siculo dice che in questo santu\u00e1rio si facevano importanti giuramenti que servivono a dirimere le controversie fra persone di potere diverso. (cf Federica Cordano. Il Santuario dei Paliko\u00ed. Aristonothos, n. 2. Universit\u00e0 degli Studi di Milano, 2008) (Google Maps 37.33113,14.703312. \nPer vedere area archeologica di Palik\u00e9 .\nGeografia antropica.\nFrazioni e quartieri.\nMineo ha un'unica frazione, il \"Borgo\". Borgo Pietro Lupo dista circa dal centro di Mineo.\nLa citt\u00e0 \u00e8 divisa in quartieri che corrispondono alle tre parrocchie, la suddivisione \u00e8 segnata da tre vie che si irradiano dalla piazza centrale piazza Ludovico Buglio verso la periferia. Queste vie sono: Via Palica (\"Varanna\", \"Via Grande\") che separa il quartiere di Sant'Agrippina da quello di San Pietro. Via Divisione che separa il quartiere di San Pietro da quello di Santa Maria. Viale Crispi (\"Tri Pali\") che separa il quartiere di Santa Maria da quello di Sant'Agrippina.\nOltre alla suddivisione in quartieri ce n'\u00e8 una informale in \"rioni\", il luogo in cui si organizza tradizionalmente la vita sociale della comunit\u00e0.\nIn territorio di Mineo, Contrada Cucinedda, a circa dal centro abitato, si trova il Residence degli Aranci, dal 2001 al 2011 alloggio delle famiglie dei militari statunitensi di stanza nella base di Sigonella, e, dal 2011 al 2019, sede di un C.A.R.A. (Centro di accoglienza per richiedenti asilo).\nToponomastica.\nUrbana.\nLa toponomastica urbana della citt\u00e0 fa riferimento, nella stragrande maggioranza dei casi, a famiglie, personalit\u00e0 o eventi relativi a Mineo. Quando l'amministrazione comunale (prima met\u00e0 del XIX secolo) decise di denominare vie e strade in maniera univoca sulla base delle \"isole\", cio\u00e8 la denominazione dell'isolato adiecente, il pi\u00f9 delle volte questo assumeva il nome di una delle famiglie proprietarie (via Cardello, via Messina, via Renda ecc.). In alcuni casi si sono usati nomi legati a luoghi preesistenti (in particolare, edifici di culto: ad es. via Santa Croce, Largo Santa Maria, via San Francesco ecc.)\nIn linea di massima tutte le amministrazioni succedute hanno mantenuto il criterio di denominare vie, vichi, cortili e piazze attingendo al patrimonio culturale e civile cittadino (Via Luigi Capuana, Via Paolo Maura, Via Erice (una delle antiche Mene), Via Ducezio ecc.). Nella prima met\u00e0 del XX secolo si \u00e8 per\u00f2 ricorso, in una decina di casi, a nomi legati alla tradizione risorgimentale e ai \u2018'miti'\u2019 del nazionalismo di stampo sabaudo o fascista (via Roma, via Umberto I, via Carlo Alberto, cortile Baisizza ecc.). Il grande sviluppo urbanistico degli anni \u201880 e \u201890 del secolo scorso ha reso necessario la denominazione di circa 50 nuovi luoghi pubblici (vie, piazze, musei, giardini ecc.), anche in questo caso sono stati utilizzati i nomi di personalit\u00e0 del mondo della cultura (via Matteo Zuppardo ecc.), della scienza (via Corrado Luigi Guzzanti ecc.), della storia (via Pietro Rizzo) o nomi legati alle vicende storiche (via Rotta del Conte ecc.) di Mineo.\nAccanto ad una toponomastica ufficiale ne sopravvive una \"ufficiosa\" in siciliano, utilizzata comunemente dai menenini (Via Ducezio / Stratalonga, Via Palica / Varanna, salita dei Margi / \u2018a Scivula ecc., Largo San Pietro / Chianu 'e San Pietru ecc.)\nExtraurbana.\nLa toponomastica extraurbana \u00e8 caratterizzata dal grande uso di toponimi legati al cristianesimo. Numerose sono le contrade che si rifanno a nomi di santi (San Giovanni, San Leonardo, Santa Maria degli Ammalati ecc.), alcuni si riferiscono pi\u00f9 precisamente a culti di rito bizantino (San Costantino, Papaianni ecc.). Altri toponimi sono legati a eventi storico-sociali: alla presenza araba \u00e8 legato il nome di contrada Favarotta (ar. \"Faww\u0101ra\": \"sorgente\"), al conflitto arabo-normanno \"Boriotinto\" (il campo colorato dal sangue degli sconfitti) o \"Saraceni\" (il luogo dove s'accamparono le milizie islamiche) o ancora \"Aria 'o Conti\" (l'accampamento del Gran Conte Ruggero il normanno nell'assedio di Caltagirone), (all'epoca angioina il toponimo \"Franca\" ecc. Altri nomi sono palesemente ispirati all'idrografia o all'orografia (\"U Munti\", \"Muntagna\", \"Ciumi Caudu (Fiume Caldo)\" ecc), altre alla flora o alla fauna (\"Corvo\", \"Cirasella\", \"Auluvitu\", \"Sparagogna\" ecc.). In alcuni casi \u00e8 connessa a fatti \"antropici\": \"U 'mpisu\" (\"L'impiccato\"), \"Donna Ragusa\" ecc. \u00c8 da notare che questa toponomastica ha marcati tratti conservativi; infatti da un confronto con gli archivi parrocchiali o notarili dei secoli scorsi ricorrenti sono i nomi di contrade che fin dall'inizio del XV secolo hanno conservato lo stesso nome (\"Vallenuova\", \"Camemi\", \"Fontanelle\", \"Poggio Spiga\" [Spiye], \"Fiume Caldo\", \"Marbucinu\" [Malvichini],\"Donna Ragusa\", \"Baudiddi\" [Baldilli], \"Nicchiara\" [Niclare], \"Blancapiano\" [Brancaglano], \"Mungilutu\", \"Vitali\", \"Signurinu\", \"Naftia\" [Nafittea], \"Petrasenula\", \"Ruccueni\" [Roccov\u00e8], ecc.).\nSociet\u00e0.\nEvoluzione demografica.\nSecondo dati desunti da \"Dizionario Topografico della Sicilia\" di Vito Amico, la popolazione di Mineo nel 1570 era di (nel 1525 circa si contavano \"fuochi\"); nel secolo successivo (1625 circa) era scesa a . Nel 1693 era di ; nel 1713 ; nel 1779 circa; nel 1824 , nel 1832 scese nuovamente a ; nel 1859 circa , anche se Francesco Maggiore Perni riferisce di abitanti nel 1861. Nel 1921 era di e nel 1931 di . Secondo l'Afan de Rivera attorno al 1842 Mineo contava abitanti. Questi dati sembrano alquanto incoerenti.\nEmigrazione.\nIl fenomeno dell'emigrazione ha attraversato diverse fasi.\nEconomia.\nAgricoltura.\nIl paesaggio naturale presenta due zone nettamente distinte: la pianura sottostante all'abitato, con i suoi verdeggianti e rigogliosi agrumeti, occupa la Valle dei Margi, estrema propaggine della Piana di Catania; la zona collinare \u00e8 destinata a uliveti, mandorleti, noceti e ad altre colture ad alto fusto, mentre una piccola parte del territorio \u00e8 occupata da boschi.\nLa pianura, un tempo coltivata a cereali, \u00e8 oggi quasi esclusivamente coltivata ad agrumi ed \u00e8 inclusa nella zona di produzione del Consorzio di Tutela dell'Arancia Rossa di Sicilia, con cultivar Tarocco, Sanguinello e Moro. Per la cronaca fu il menenino avv. Giacomo Tamburino a realizzare nel 1890 in contrada Canneto il primo impianto di agrumi a polpa rossa, irrigato con acque sotterranee sollevate da sistema a trazione animale (n\u00f2ria: in dialetto \"z\u00e8nia\") e raccolte in vasca (\"g\u00e8bbia\", dall'ar. \"jeb\u1e25\", \"cisterna\"). Sempre per la cronaca \u00e8 stato l'ing. Marco Tamburino, nipote del suddetto Giacomo, a fondare (1982) nell'attigua zona industriale di Caltagirone, l'Ortogel, il pi\u00f9 importante stabilimento siciliano ( coperti) per la surgelazione di succo di arancia.\nLe zone collinari, vocate all'olivicoltura, con le proprie caratteristiche pedoclimatiche, con le affinate tecniche di coltivazione e di molitura, costituiscono la combinazione pregiata del nostro olio Extra Vergine d'oliva, che per la bassissima acidit\u00e0, il gusto fruttato e delicato, l'intenso profumo e il colore verde brillante si fregia del marchio europeo D.O.P. \u201cMonti Iblei\u201d, sottozona Calatino.\u00bb\nCultura.\nMineo \u00e8 la citt\u00e0 natale di numerose personalit\u00e0 di fama nazionale e internazionale. Tra i tanti si ricordano Luigi Capuana, Giuseppe Bonaviri, Paolo Maura, Croce Zimbone, Benedetto Cirmeni, Corrado Luigi Guzzanti, Pietro Rizzo ecc.\nAmministrazione.\nGemellaggi.\nMineo \u00e8 gemellata con:\nMineo ha dedicato in onore alla sua citt\u00e0 gemella piazza Unieux / place de Unieux."}
{"id": "36125", "revid": "125436007", "url": "https://it.wikipedia.org/wiki?curid=36125", "title": "Misterbianco", "text": "Misterbianco (\"Mustarijancu\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nStoria.\nAnticamente l'abitato si sviluppava su di un rilievo alle pendici dell'Etna con terre fertili e attraversato dal fiume Amenano. Il nome cittadino deriva da \"Monasterium Album\", un Monastero che sorgeva in contrada Campanarazzu, i cui monaci probabilmente domenicani indossavano un saio bianco, che venne distrutto, assieme all'antico borgo, dall'eruzione dell'Etna del 1669. La ricostruzione nel nuovo sito di contrada Milicia avvenne grazie all'autorizzazione a erigere il nuovo comune che gli abitanti chiesero subito al Tribunale del Regio Patrimonio, autorizzazione che si concluse con l'acquisto del nuovo territorio avvenuta il 24 novembre 1670 e pagato al prezzo di 501 onze, 12 tar\u00ec e 10 grana; il territorio apparteneva in precedenza al Convento delle Moniali di San Giuliano di Catania. La ricostruzione fu condotta in maniera per quanto possibile fedele alla precedente struttura cittadina.\nFu riedificata la piazza dei Quattro Canti, le chiese, i quattro palazzi signorili - Santonocito, Scuderi, Anfuso e Santagati - e buona parte dei monumenti, ivi compresa la stele con la croce, trasportata dall'antico comune e che fu installata sul poggio da cui ha preso il nome l'attuale Poggio Croce. Casale di Catania fino al 1642, divenne Terra indipendente a seguito dell'acquisto da parte di Gian Andrea Massa, di nobile famiglia genovese, che lo cedette dopo qualche giorno alla famiglia Trigona, allora baroni di San Cono e Dragofosso, che nel 1685 ottennero il titolo di Duchi di Misterbianco.\nA Misterbianco vi sono alcune aree archeologiche con reperti del Neolitico, insediamenti greco - romani e bizantini (nella contrada Erbe Bianche) e i resti di un Acquedotto d'et\u00e0 romana.\nDa ricordare i resti dell'antica Chiesa Madre, dedicata a Santa Maria de Monasterio Albo, citata in alcuni documenti trecenteschi, e in alcuni cinquecenteschi sotto il titolo di Santa Maria delle Grazie. Dell'originaria costruzione, distrutta dall'eruzione del 1669, restava fino ai primi anni del 2000 solo parte dell'antico campanile. In seguito a degli scavi archeologici \u00e8 stata riportata alla luce l'intera navata, il pavimento originale, l'abside, gli altari laterali e gli ambienti circostanti.\nFino alla met\u00e0 degli anni cinquanta Misterbianco era solo un grosso centro agricolo alle porte di Catania. Negli anni sessanta iniziarono a svilupparsi, nell'area a nord ovest, insediamenti industriali per lo pi\u00f9 connessi al settore produttivo edile. La popolazione al censimento del 1971 risultava essere di 18.836 abitanti. A partire dagli anni settanta, in conseguenza dello sviluppo caotico ed irrefrenabile delle costruzioni nelle zone dove ora sorgono le frazioni di Lineri, Poggio Lupo, Serra, Belsito e Montepalma si \u00e8 verificato un vertiginoso aumento della popolazione, confluitavi dall'hinterland Etneo pi\u00f9 povero e dai quartieri pi\u00f9 disagiati della citt\u00e0 di Catania.\nContemporaneamente si sviluppava a macchia d'olio l'area commerciale/industriale arricchendosi di anno in anno di nuove aziende sempre pi\u00f9 importanti, soprattutto nel settore della grande distribuzione, e in quelli ad alto contenuto tecnologico come nel caso dell'Alenia. Il censimento del 1991 registrava gi\u00e0 un numero di abitanti di 40.785 unit\u00e0, dei quali la met\u00e0 residenti nelle varie frazioni. Il fenomeno, pur in scala pi\u00f9 ridotta, prosegue e ci\u00f2 a causa del sempre pi\u00f9 alto costo delle unit\u00e0 immobiliari nel centro di Catania, che spinge molti a cercare alloggio nei comuni circostanti, come Misterbianco.\nSimboli.\nLo stemma e il gonfalone del comune di Misterbianco sono stati concessi con decreto del presidente della Repubblica del 19 dicembre 1969.\nL'aquila, emblema dell'antico Regno di Sicilia, porta in petto uno scudetto in cui sono rappresentati una cometa ascendente d'argento, simbolo di buon auspicio, e il vulcano Etna.\nInfrastrutture e trasporti.\nStrade principali di collegamento.\nMisterbianco \u00e8 attraversato dalla strada statale 121 Catanese, che partendo da Catania porta a Patern\u00f2,\nAdrano, Regalbuto, Agira, Enna e fino a Palermo. \u00c8 collegato a San Giovanni Galermo per mezzo della strada provinciale n. 12, che la attraversa collegandola alla strada statale 192 della Valle del Dittaino.\n\u00c8 collegata, per mezzo della Tangenziale di Catania, alla A18 e alla strada statale 114 Orientale Sicula per Siracusa.\n\u00c8 attivo un servizio di trasporto urbano di minibus, che collegano il centro alla zona Commerciale e alle varie frazioni e di servizi urbani e suburbani con autobus della Ferrovia Circumetnea e dell'A.S.T., che lo collegano a Catania e all'hinterland.\nFerrovie.\nIl territorio comunale \u00e8 attraversato dalla Ferrovia Circumetnea (F.C.E.) e servito da una stazione ferroviaria (posta in periferia, in piazza Orazio Costorella) e da una fermata in corrispondenza della frazione di Montepalma-Lineri, posta tra due strade, via Alcide De Gasperi (lato Lineri) e via Ferrara (lato Montepalma). \u00c8 quindi ben collegato con Catania e con i comuni del circondario etneo tra cui Patern\u00f2, Adrano, Bronte, Randazzo.\nIl tracciato ferroviario sar\u00e0 sostituito da quello della Metropolitana il cui percorso, gi\u00e0 appaltato) sar\u00e0 sotterraneo e avr\u00e0 tre stazioni nel territorio comunale, una in corrispondenza dell'area commerciale, una al centro e una ulteriore alla periferia nord.\nLe stazioni Fontana e Monte Po sostituiranno quella ferroviaria di Lineri.\nEconomia.\nTra Misterbianco e Catania sorge un'importante zona commerciale e industriale nella quale sono presenti alcune imprese di grande distribuzione di livello europeo. Molte imprese all'ingrosso e al dettaglio, operanti nei settori dell'abbigliamento e dell'arredamento, dell'informatica e delle forniture da ufficio, del bricolage e della refrigerazione sono sorte negli ultimi decenni del XX secolo. Una grande area, tra l'attuale zona commerciale e la frazione di Monte Palma, ospitava fino a qualche decennio fa una delle pi\u00f9 grandi imprese del settore costruzioni, l'impresa Costanzo, travolta dagli scandali del periodo di Tangentopoli. In essa si producevano prefabbricati pesanti in calcestruzzo per uso autostradale, ferroviario e civile, nonch\u00e9 interi edifici industriali, commerciali e per uso civile; l'impresa ebbe anche l'appalto di due lotti dell'allora costruendo Tunnel della Manica ed occupava diverse migliaia di persone nei suoi vari settori di attivit\u00e0, oggi \u00e8 del tutto abbandonata.\nNegli anni duemila sono diminuite le imprese commerciali e industriali insediatesi in precedenza e sono state sostituite da una miriade di imprese commerciali di piccole, medie e grandi dimensioni, all'ingrosso e al dettaglio, cinesi.\nFrazioni, Contrade e Localit\u00e0.\nMadonna degli Ammalati.\n\"Madonna degli Ammalati\" \u00e8 una localit\u00e0 di soggiorno e villeggiatura estiva frequentata dai misterbianchesi; \u00e8 posta in zona collinare a nord-est del centro urbano. La frazione \u00e8 sorta su parte dell'area dell'antico abitato di Misterbianco, seppellito dalla lava del 1669, di cui rimasero intatte soltanto alcune parti, ancor oggi visibili oltre alla chiesa della Madonna degli Ammalati e al sito archeologico di Campanarazzu. Quanto rimasto dell'edificio religioso croll\u00f2 in seguito al terremoto del Val di Noto del 1693 eccetto la parete nord sulla quale si trovava l'affresco raffigurante \"Maria SS. Aegrotorum\" (degli Ammalati).\nNella prima met\u00e0 del Settecento il sacerdote Domenico Bruno inizi\u00f2 a ricostruire la chiesetta restaurando i frammenti di intonaco sopravvissuti e diede inizio al culto alla Madonna degli Ammalati la cui festa, di quattro giorni, si conclude il secondo luned\u00ec di settembre; questa inizia con una processione che accompagna una campana di 51\u00a0kg, \"sopravvissuta\" alla lava, ma rifusa nell'Ottocento, dalla chiesa di S. Nicol\u00f2 nel centro cittadino, fino alla chiesa del cosiddetto \"Chianu 'e malati\"; vengono celebrate varie messe, si esegue la tradizionale \"Cantata\" nei pressi del \"Piano\" ove i membri della commissione per i festeggiamenti, con un sacco in mano, aspettano \"'o passu\" (al passaggio) i fedeli per la raccolta delle offerte. Durante le giornate si svolgono aste sacre. Il luned\u00ec mattina la campana viene riportata in paese. La sera viene portata in processione insieme alla riproduzione del quadro della Madonna degli Ammalati; a fine processione vengono accesi dal Poggio croce i fuochi pirotecnici fino a notte fonda.\nL'antico sito di Campanarazzu \u00e8 raggiungibile lungo la strada che collega la frazione alla strada provinciale 12/1 Misterbianco-San Giovanni di Galermo.\nLineri e Montepalma.\nLineri e Montepalma sono due grosse frazioni nelle quali abita circa un terzo della popolazione di Misterbianco, site ad est del centro principale, vicine alla citt\u00e0 di Catania.\nLineri \u00e8 sorta intorno agli anni sessanta attorno al casello numero 7 della Ferrovia Circumetnea (divenuto in seguito fermata Lineri) e conta buona parte della popolazione. Le abitazioni sono sorte nel dopoguerra in conseguenza di una lottizzazione delle vaste aree sciarose e di un'intensa costruzione abusiva in assenza di un Piano regolatore generale comunale.\nPiano Tavola.\nPiano Tavola \u00e8 suddivisa amministrativamente tra i comuni di Belpasso, Misterbianco, Camporotondo Etneo e Motta Sant'Anastasia. \u00c8 un grosso borgo circondato da insediamenti industriali ed artigianali che aspira ad essere eretto in comune autonomo. Ha una sua stazione ferroviaria della Ferrovia Circumetnea (situata in via Nazionale).\nAltre.\nLe frazioni di Belsito, Belvedere, Casa Landolina, Piano del Lupo, Poggio del Lupo, Serra Superiore e Serra Inferiore si trovano immediatamente a nord di Lineri, a ridosso della strada provinciale 12/1; Piano del Lupo e Poggio Lupo sono sede di numerose imprese di produzione e commercializzazione di materiale edile.\nEventi.\nIl Carnevale di Misterbianco, nato ufficialmente nel 1981, ha vissuto un lungo e laborioso cammino prima di approdare ai \"Costumi pi\u00f9 belli di Sicilia\".\nSonica \u00e8 un festival di musica rock, nazionale e internazionale, nato nel 1996 da un'idea di Antonio Biuso e Nuccio La Ferlita.\nLa Festa della Madonna degli Ammalati.\nLa Festa della Madonna degli Ammalati \u00e8 una delle feste pi\u00f9 importanti del paese e si svolge la seconda domenica di settembre.\nFesta di Sant'Antonio Abate.\nLa festa di Sant'Antonio Abate a Misterbianco viene celebrata tre volte l'anno, il 17 gennaio, il 12 dicembre e la prima domenica di agosto con la festa principale, detta \"a festa ranni\" (la festa grande). La festa che si svolge a gennaio dura due giorni, il 16 e il 17.\nIl 16 si svolge in chiesa madre dove dopo la messa vengono eseguite le cantate dei quattro quartieri: Sant'Orsola, Maestri, Panzera e Sant'Angela Merici.\nL'indomani mattina il paese viene svegliato da dei colpi scuri. La giornata viene scandita dalle messe e dalle benedizioni degli animali e del pane: i \"cucciddati di Sant\u2019Antoni\". A tarda sera una messa solenne e la tradizionale uscita del simulacro del santo sul sagrato della chiesa e il tradizionale spettacolo pirotecnico.\n'A Festa Ranni.\nLa festa grande viene tenuta solitamente la prima domenica di agosto, ma il paese entra in festa circa un mese prima, cio\u00e8 i vari quartieri organizzano diverse manifestazioni, all'interno del Comune, che annunciano la festa. \nCirca una settimana prima dell'uscita del santo per le vie del paese escono le candelore \u201ci vasetti\u201d che appartengono rispettivamente: Maestri, Pastori, Carrettieri e Vigneri\nche rappresentano i mestieri pi\u00f9 comuni della vecchia Misterbianco.\nIl gioved\u00ec che precede la festa c'\u00e8 il concerto delle cantate che si svolge sul sagrato della chiesa madre. \nIl venerd\u00ec sera c\u2019\u00e8 la tradizionale \u201cballata de varetti a chiazza\u201d cio\u00e8 i cerei, si sfidano in un susseguirsi di coreografie accompagnate da un corpo bandistico che suona marcette allegre.\nIl sabato c\u2019\u00e8 la processione con la reliquia del santo e con tutte le autorit\u00e0 civili e militari; a fine processione le candelore si sfidano un'altra volta, soltanto che il sito non \u00e8 pi\u00f9 in Piazza della Repubblica ma ai quattro canti, ed oltre al corpo bandistico c\u2019\u00e8 anche una spettacolare gara pirotecnica.\nLa domenica mattina c\u2019\u00e8 l\u2019uscita del simulacro e il giro delle vie del paese fino a tarda sera.\nIl luned\u00ec mattina c\u2019\u00e8 il pontificale con la presenza delle autorit\u00e0 e poi la sera l\u2019uscita del simulacro con il giro interno.\nAmministrazione.\nQui sotto sono illustrati i dati riguardanti i vari sindaci che si sono susseguiti dal 1946 a oggi.\n \nInformazioni amministrative.\nIl comune di Misterbianco fa parte della regione agraria n. 8 (Piana di Catania).\nSport.\nHa sede nel comune la societ\u00e0 di calcio A.S.D. Misterbianco calcio che ha disputato campionati dilettantistici regionali."}
{"id": "36127", "revid": "533647", "url": "https://it.wikipedia.org/wiki?curid=36127", "title": "Nicolosi", "text": "Nicolosi (\"Niculusi\" o \"Niculosi\" in siciliano) \u00e8 un comune italiano di abitanti della citt\u00e0 metropolitana di Catania in Sicilia.\nGeografia fisica.\nTerritorio.\nNicolosi dista 13 chilometri da Catania; 207 chilometri da Agrigento; 122 chilometri da Caltanissetta; 87 chilometri da Enna e 222 da Palermo.\nIl paese sorge alle pendici dell'Etna, a sud del Vulcano attivo pi\u00f9 alto d'Europa, tra vari coni piroclastici, i pi\u00f9 importanti dei quali sono i Monti Rossi e la collina di Mompileri. Il territorio comunale si estende fino alla sommit\u00e0 dell'edificio vulcanico. Ospita la sede del Parco dell'Etna.\nPer la sua strategica e baricentrica posizione tra il mare ed il vulcano, Nicolosi rappresenta storicamente la \"Porta dell'Etna\" e cos\u00ec viene spesso anche identificato.\nClima.\nL'altitudine influenza il clima della cittadina. L'estate \u00e8 molto pi\u00f9 temperata e fresca rispetto alla costa ionica catanese, l'inverno \u00e8 pi\u00f9 rigido e nevica in media un paio di volte all'anno.\nStoria.\nLe origini.\nDeve probabilmente (non \u00e8 possibile accertarlo in modo assoluto perch\u00e9 non ci \u00e8 stata tramandata nessuna documentazione certa in proposito) il suo nome al monastero benedettino di San Nicol\u00f2, situato nel suo territorio fin dal 1359. \nIl luogo scelto fu quello dove era gi\u00e0 esistente dal XII secolo un ospizio (hospitalem) per i monaci infermi, che aveva ospitato nel 1341 la regina Eleonora d'Angi\u00f2 che ivi spir\u00f2 il 9 agosto di quell'anno.\nPer tutto il periodo che precedette la conquista normanna (1061-1091), il territorio su cui in seguito sarebbe sorto il paese, era occupato da boschi.\nRuggero I, conquistata la Sicilia dopo averne tolto il dominio agli Arabi, divise il territorio in feudi, che affid\u00f2 in custodia sia ai soldati, che lo avevano sostenuto nell'impresa, sia alla Chiesa ed in modo particolare all'Ordine dei Benedettini. In questo modo egli ed i suoi successori poterono sfruttare con l'agricoltura il territorio e, nello stesso tempo, poterono controllare l'economia di tutta l'isola.\nNel 1092 la citt\u00e0 di Catania ed i territori etnei furono affidati all'abate bretone Angerio da Sant'Eufemia.\nLa parte del territorio etneo, su cui doveva in seguito sorgere e svilupparsi Nicolosi, fu affidata (non se ne conosce la data esatta) alla custodia e alla baronia di un certo Letho.\nLe pendici dell'Etna cominciarono a popolarsi di tanti monasteri, come quello di Santa Maria la Scala, di Santa Maria di Novaluce, di San Leone di Pannacchio, di Santa Maria di Licodia e di Santa Maria di Maniace.\nIl monastero di San Leone fu il primo, fra questi, ad essere costruito nel 1136 per volont\u00e0 di Enrico del Vasto, conte di Policastro e principe di Patern\u00f2.\nEgli aveva sposato la figlia di Ruggero I, Flandina d'Altavilla, che gli port\u00f2 in dote il feudo di Patern\u00f2.\nNel 1156, mentre era re di Sicilia Guglielmo il Malo (1154-1166), il figlio del conte Enrico, Simone di Policastro, stabil\u00ec che il territorio affidato alla baronia del Lheto, passasse sotto la custodia del monastero di San Leone.\nNel 1205 il monastero venne unito a quello di Santa Maria di Licodia, il quale, anche se era stato costruito nel 1143, era diventato sede abbaziale.\nQuesta situazione rimase tale fino al 25 luglio del 1359, quando - siamo ormai sotto la dominazione spagnola - Marziale, vescovo di Catania, con un documento denominato \"Privilegio di Marziale\" stabil\u00ec ci\u00f2 che era stata volont\u00e0 di Federico II d'Aragona e cio\u00e8 che, presso la sede dell\"'Hospitalem\" di San Nicol\u00f2, si costruisse un vero e proprio monastero, dipendente anch'esso, come quello di San Leone, da Santa Maria di Licodia.\nBench\u00e9 gi\u00e0 prima di tale data attorno all'ospizio si fossero insediate famiglie di pastori e di contadini, esse non costituivano ancora un vero casale.\nDopo la sua costruzione, il monastero divenne a poco a poco prospero, ricco e importante cos\u00ec da superare quello da cui dipendeva e da diventare esso stesso sede abbaziale. Con questa trasformazione si rese necessaria una concentrazione stabile di personale. Le prime case si svilupparono quindi attorno al monastero: il borgo si divideva in tre quartieri; il meridionale denominato la Guardia, il settentrionale o del Piano e il centrale o della Chiesa.\nDal XV al XVIII secolo.\nGrazie al prestigio dei monaci benedettini, nonostante le frequenti traversie legate alla vicinanza del vulcano che frequentemente minacciava e devastava il paese con eruzioni e terremoti, sono documentate visite di personaggi illustri come la regina Eleonora (1358-1382) moglie di Federico II di Aragona ed in seguito della regina Bianca di Navarra che nel monastero lungamente soggiorn\u00f2. Pare che proprio la presenza a Nicolosi della regina Bianca, nel frattempo diventata reggente vicaria del Regno di Sicilia, contribu\u00ec a tenere la popolazione unita nel corso della distruttiva eruzione del 1408.\nNel 1447 il borgo di Nicolosi fu infeudato dal principe di Patern\u00f2 che lo amministrava per mezzo dei suoi procuratori residenti a Malpasso. Pi\u00f9 tardi gli abitanti ottennero dal principe di avere un'amministrazione propria, pur restando dipendenti da Malpasso per gli affari di giustizia ed altro.\nNel marzo 1536 scoppi\u00f2 una violenta eruzione vulcanica che distrusse parte delle campagne di Nicolosi e di Mompilieri. La lava seppell\u00ec il monastero di San Leone e le fertilissime terre vicine. Del monastero oggi non \u00e8 rimasto altro che il ricordo del nome, tramandatosi nel tempo, e che fa chiamare quelle contrade \"terre di Santu Liu\".\nAnche il monastero di San Nicol\u00f2 fu danneggiato. La lava tocc\u00f2 la cisterna a quattro bocche, che serviva nei periodi di siccit\u00e0 e parte del caseggiato.\nI monaci per ricordare l'evento affissero una lapide, sulla quale si legge: \"Ai 20 di marzo exit lo foco di la Muntagna\".\nAppena un anno dopo, l'11 maggio del 1537, vi fu un'altra disastrosa eruzione.\nLe eruzioni del 1536 e del 1537 ed il successivo terremoto del 1542, oltre che continui attacchi di briganti, spinsero i monaci di San Nicol\u00f2 ad abbandonare il monastero. Nel 1558 ottennero dai loro superiori di Montecassino il permesso di costruire un loro monastero a Catania e quello di Nicolosi fu abbandonato.\nNel 1601 Nicolosi ottenne comunque la dignit\u00e0 sacramentale e quindi l'autonomia nella sfera spirituale da Mompilieri. Gli abitanti nel frattempo avevano ricostruito l'abitato in una zona pi\u00f9 bassa, dove fu anche edificata la prima chiesa madre dedicata all'Immacolata, che fu successivamente sepolta dalle sabbie eruttive dell'eruzione dell'Etna del 1669 ed oggi si trova sotto gli edifici all'incrocio tra via Martiri d'Ungheria e via Catania.\nL'eruzione, una delle pi\u00f9 disastrose che le genti dell'Etna ricordino, ebbe inizio l'8 marzo con terremoti continui, prima lievi poi via via sempre pi\u00f9 forti. La zona sismica interessava il territorio di Nicolosi, Pedara, Trecastagni, Malpasso. I nicolositi preferirono rimanere all'aperto nella zona chiamata \"Falliche\" ad ovest del paese. Entro la giornata del 13 marzo era gi\u00e0 stata distrutta Mompilieri e raggiunto il territorio di Mascalucia mentre sulla fenditura i piroclasti, anche di grandi dimensioni, avevano costruito l'impalcatura dei coni gemelli detti dagli abitanti \"Monti della ruina\" e in seguito chiamati Monti Rossi. L'eruzione cess\u00f2 l'11 luglio 1669 dopo avere di fatto cancellato il paese; a nord ovest dei Monti Rossi si form\u00f2 la Grotta delle Palombe, scoperta da Mario Gemmellaro nel 1823.\nPoich\u00e9 la popolazione locale rifiutava strenuamente il trasferimento nel nuovo centro di Fenicia Moncada assieme agli abitanti della vicina Malpasso, oggi Belpasso, la caparbiet\u00e0 dei nicolositi fu premiata con l'ottenimento dal principe di Campofranco (vicario del re spagnolo) del permesso di ricostruire il paese sul sito originario intorno al 1670-1680 e nel 1676 veniva accordata l'autonomia amministrativa mentre nel 1681, con 844 abitanti, Nicolosi poteva finalmente costituirsi in comunit\u00e0 autonoma. Fu quindi rapidamente sistemata, con licenza del vescovo Bonadies, la Chiesetta della Madonna delle Grazie, l'unica a non aver subito danni, e qui furono portati, il 18 agosto 1671 i Sacramenti della chiesa matrice (sotto il titolo dello Spirito Santo) della quale erano rimasti in piedi pochi muri. Sia la chiesa madre che quella delle Anime del Purgatorio furono ricostruite nello stesso luogo e con parte del materiale precedente, mentre alla prima met\u00e0 del '700 risale la costruzione della Chiesa di S. Maria delle Grazie, di quella della Madonna del Carmelo nonch\u00e9 di quella di San Giuseppe. Solo nel XIX secolo vennero edificate le chiese di S. Francesco di Paola, e la cappella dei ss. Cosma e Damiano. Si costruisce anche un collegio femminile (\"collegio pel bel sesso, sotto il titolo di S.M. della Grazia\").\nL'Etna intanto il 26 aprile 1766 con un'altra eruzione, responsabile della formazione dell'apparato eruttivo dei Monti Calcarazzi, minacci\u00f2 da vicino il paese, con danni ingenti al patrimonio boschivo. Cessato il pericolo, gli abitanti eressero i Tre altarelli. Sotto le tre arcate erano dipinte le immagini della Madonna delle Grazie, di S. Antonio di Padova e di S. Antonio Abate protettori del paese.\nDal XIX secolo ai giorni nostri.\nNel 1812 il Regno di Napoli dichiar\u00f2 decaduto il regime feudale. Iniziava un secolo di grandi innovazioni anche per Nicolosi.\nMario Gemmellaro, uno dei figli pi\u00f9 illustri della piccola comunit\u00e0, promosse ad inizio secolo una serie di opere pubbliche (nuove vie campestri, piazze, cisterne e l'installazione di un sistema di parafulmini sulle cime montuose che circondano la cittadina) e l'istruzione, introducendo nel 1821 le scuole lancasteriane prima che fossero istituite a Catania. Con la costruzione ad oltre 2.900\u00a0m di quota sull'Etna della \"Casa degli Inglesi\" (o di Gemmellaro) apriva e tracciava la strada per le future osservazioni sistematiche dell'Etna.\nIl taglio dell'asse dell'odierna Via Etnea determin\u00f2 negli anni trenta del secolo una rotazione nello sviluppo del paese e costitu\u00ec una fondamentale svolta sia dal punto di vista urbanistico che economico. La via, ardentemente voluta da don Alvaro Patern\u00f2 Castello, principe di Manganelli, Intendente della Val di Catania, fu dallo stesso progettata ed articolata in cinque tratti: il primo portava dal quartiere della Barriera del Bosco di Catania fino a Gravina di Catania il secondo da Gravina a Mascalucia, il terzo da Mascalucia a S. Rocco, il quarto da S. Rocco a Massannunziata ed il quinto da Massannunziata a Nicolosi.\nSperanza del principe di Manganelli era quella di prolungare la via ben oltre Nicolosi, fino all'Etna e precisamente alla Grotta del Monte Colombaro o Grotta degli Inglesi, con lungimirante volont\u00e0 di dare un vigoroso impulso dal punto di vista turistico:\nUna lapide commemorativa, ancora oggi affissa su uno dei due obelischi posti alla partenza della strada presso Barriera del Bosco, ricorda i lavori di realizzazione nel 1835. Una lapide simile doveva essere apposta su un monumento piramidale che segnasse la fine della strada stessa, all'ingresso del villaggio di Nicolosi presso il cimitero, ma a causa di problemi strutturali non risolti, furti e per gli alti costi, questo non fu mai realizzato ed oggi resta solo un cumulo di pietra lavica e la lapide quasi illeggibile per l'incuria.\nNonostante l'Etna terrorizzasse gli abitanti di tanto in tanto con scosse di terremoto pi\u00f9 o meno lievi, dopo l'eruzione del 1766 poche altre eruzioni avevano minacciato molto da vicino il paese ed anche questo aveva contribuito ad un generale miglioramento economico.\nQuando, il 17 marzo 1861 Nicolosi divenne comune del Regno d'Italia poteva finalmente definirsi \"grosso villaggio\". Sicuramente vi erano due alberghi, come riferisce J.J.E. Reclus in \"La Sicilia e l'eruzione dell'Etna nel 1865\", divenuti in seguito tre ed apprezzati per la pulizia e per le comodit\u00e0 che vi si trovavano.\nNel 1886 il paese venne nuovamente minacciato da una colata lavica. Fu ordinato anche lo sgombero del paese, ma il braccio di lava si ferm\u00f2 a soli 100\u00a0m dalle prime costruzioni, e il 13 giugno (giorno del S. Patrono del paese, S. Antonio di Padova e della Pentecoste) gli abitanti ritornarono alle loro case. L'anno dopo venne restaurata la chiesa madre, distrutta dai terremoti. Come ringraziamento venne costruita la Cappella di Sant'Agata che ricorda il luogo in cui il beato cardinale G. B. Dusmet il 24 maggio aveva portato in processione il velo della patrona di Catania esortandola a salvare il paese e, bench\u00e9 la colata fosse in un tratto in discesa, il magma lavico si era arrestato immediatamente. Tra i testimoni dell'evento, il poeta catanese Giovanni Verga che poco dopo diede alle stampe la novella \"L'agonia di un villaggio\", ambientata proprio a Nicolosi durante l'eruzione.\nNegli anni trenta del Novecento il paese ricevette un importante slancio turistico con l'inaugurazione della \"Via Ferdinandea\" che ne fa di fatto la \"Porta dell'Etna\".\nAgli anni cinquanta risale l'opera forse pi\u00f9 importante: arrivava l'acqua potabile direttamente nelle case.\nGli ultimi decenni hanno visto una radicale trasformazione del paese che a poco a poco ha cambiato fisionomia; a ci\u00f2 ha contribuito la realizzazione di opere nuove: l'operazione di sostituzione edilizia dei vecchi con nuovi fabbricati ed il processo di riempimento degli spazi non ancora edificati.\nDall'immediato dopoguerra, inoltre, i pendii sud-orientali dell'Etna sono diventati meta di villeggiatura estiva della popolazione catanese, che vi ha costruito le seconde case dalle linee architettoniche moderne e dai colori vivaci che mal si inseriscono nel paesaggio naturale ed agrario della montagna.\nDurante i 131 giorni dell'eruzione dell'Etna del 1983 la stazione turistica di Nicolosi a quota 1910\u00a0m sul vulcano, venne pesantemente danneggiata dalle colate che con varie sovrapposizioni distrussero la funivia dell'Etna, impianti sportivi, vari ristoranti ed attivit\u00e0 commerciali oltre che lunghi tratti della S.P. 92 per l'Etna nel tratto tra il paese ed il Rifugio Sapienza. Il centro stesso fu minacciato dal fronte lavico arrivato sotto quota 1100\u00a0m tra Monte San Leo e Monte Rinazzi. Nota anche per il primo tentativo al mondo di deviazione per mezzo di esplosivo della colata, questa produsse circa 100 milioni di metri cubi di materiale lavico.\nLo stretto legame tra il paese ed il vulcano che lo domina spiega il motto che troviamo contornato da ramoscelli di ginestra, il primo fiore della lava, sullo stemma ed il gonfalone municipale comunale: \"SUBRIDENS OCELLUS CIVITAS FERVIDO MONTIS IGNE FACTA\" (cittadina resa dal fervido fuoco del monte una gemma splendente).\nCucina.\nNicolosi spicca nella zona Etnea per un pane tipico fatto con semola di segale: il \"pane nero di Immanu\" che durante le carestie, per la natura rustica della specie, riusciva comunque a sfamare la popolazione. Nella seconda guerra mondiale la segale non era soggetta al razionamento per cui, sempre nelle aree etnee, si diffuse ampiamente. Probabilmente i primi semi vennero introdotti dalla Germania dagli stessi monaci Benedettini che intorno al XIV secolo avevano fondato il monastero di S. Nicol\u00f2:\nLa gastronomia nicolosita tradizionale trae le proprie origini dalla cultura contadina ed \u00e8 basata su piatti \"poveri\", semplici e genuini basati sulla agricoltura locale. Tra i primi piatti quindi caratteristiche le paste con i legumi (a \"pasta cch'i cicira\", pasta con i ceci, per la festivit\u00e0 di San Giuseppe), con il finocchietto selvatico, i broccoli (\"i vrocculi affucati\"), il cavolfiore, gli asparagi selvatici.\nTra i secondi menzioniamo il lacerto di vitello \"aggrassato\" (cotto lentamente con la cipolla ed il vino), \"'u fassumauru\" (roll\u00e9 di carne), l'agnello al forno ed i conigli selvatici in agrodolce.\nSi preparano ovviamente pietanze a base dei funghi che si trovano nei boschi che circondano il paese.\nTipici i dolci alle mandorle e pistacchi, il torrone ed i torroncini morbidi, le \"rame\" (un biscotto dal cuore morbido al cacao, ricoperto da una glassa di cioccolato fondente, delicatamente speziato) e gli \"sciatori\" (dolce \"cca liffia\": una glassa al cioccolato), il sostanzioso biscotto preferito dagli escursionisti in partenza o di ritorno dall'Etna la cui invenzione \u00e8 vantata per\u00f2 dai zafferanesi. Alla tradizione natalizia sono legate le \"raviole\" fritte ripiene di ricotta, le cassatele, le mostarde di fichi d'India, i \"mustazzoli\" ripieni. Sempre tipico dei paesi etnei \"\u00f9 ciciliu\" o \"cuddura\" (probabilmente dal greco antico \u03ba\u03bf\u03bb\u03bb\u03cd\u03c1\u03b1 (\"kollura\") che significa \"corona\" e in origine sottolineava la forma del pane biscottato), legato alla festa pasquale. Si donava anticamente ai bambini come segno del Cristo risorto.\nEconomia.\nL'economia del paese \u00e8 sicuramente basata sull'agricoltura (si producono cereali, frumento, ortaggi, uva, olive, agrumi e altra frutta); oltre alla selvicoltura, si pratica anche l'allevamento di ovini con una piccola ma interessante produzione di formaggi di pecora (ricotta, tuma, primo sale, pecorino pepato). \u00c8 presente una piccola industria costituita da aziende di piccole dimensioni che operano nei comparti: alimentare, metallurgico, dell'estrazione dell'argilla, della ghiaia e della sabbia vulcanica, nella produzione di inerti lavici per l'edilizia, nella lavorazione del basalto e del legno. Ultimo, ma che negli ultimi anni presenta il maggiore incremento, il settore del turismo che con diversi alberghi e ristoranti si rivolge sia al mercato locale che internazionale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in tempi recenti in questo comune.\nGemellaggi.\nNicolosi \u00e8 gemellata dal settembre 2001 con Citt\u00e0 Sant'Angelo, comune abruzzese posto tra il mare e le pendici degli Appennini in provincia di Pescara. Da questo gemellaggio ha preso vita la manifestazione \"Dall'Etna al Gran Sasso\", che si tiene una settimana all'anno nel periodo estivo e nel quale \u00e8 possibile osservare lo sfoggio di costumi e consuetudini delle due comunit\u00e0, contornate dall'esposizione dei loro prodotti tipici.\nSport.\nNella zona turistica di Nicolosi nord - Etna sud, esiste una stazione di sport invernali con piste per sci alpino e sci di fondo, e impianti di risalita pi\u00f9 volte distrutti dalle eruzioni, ma poi sempre ricostruiti.\nMeno praticato, ma presente lo sci alpinismo che consente la suggestiva traversata tra i versanti Nord e Sud del vulcano muovendosi, quando le condizioni del vulcano lo consentono, a poche centinaia di metri dai crateri attivi.\nNella Pineta cartografata dei Monti Rossi \u00e8 possibile praticare lo sport orientamento o Orienteering, corsa su strada o sterrato, nordic walkinkg, mountain biking, skiroll.\n\u00c8 possibile avvicinarsi all'attivit\u00e0 di arrampicata sportiva cimentandosi nella scalata dell'albero d'arrampicata o in uno dei percorsi dell'omonimo parco avventura.\nTra le storiche associazioni sportive dilettantistiche di Nicolosi \u00e8 da annoverarsi l'Unione Sportiva Nicolosi dedita da decenni allo sci di fondo ed allo ski roll (il pluri-campione del mondo Alfio Di Gregorio \u00e8 proprio un ex tesserato US Nicolosi).\nAltra importante realt\u00e0 \u00e8 costituita dalla C &amp; R Pallavolo Nicolosi, squadra di pallavolo femminile che partecipa a numerosi campionati giovanili ed al campionato Fipav."}
{"id": "36133", "revid": "9", "url": "https://it.wikipedia.org/wiki?curid=36133", "title": "Filippide", "text": ""}
{"id": "36135", "revid": "767487", "url": "https://it.wikipedia.org/wiki?curid=36135", "title": "Amblar", "text": "Amblar (IPA: ) \u00e8 un ex comune italiano, dal 1\u00ba gennaio 2016 frazione di abitanti del comune di Amblar-Don, in provincia autonoma di Trento.\nStoria.\nA causa del ritrovamento di numerosi reperti romani e al suffisso di origine e prelatina \"amb\" (localit\u00e0 con acqua, torrente) si suppone che l'origine di Amblar risalga a un'epoca precedente alla romanizzazione dell'Anaunia, ma poich\u00e9 non esiste alcun documento che ne certifichi l'esistenza tale ipotesi rimane infondata.\nCerto \u00e8 il ruolo di coprotagonista nelle vicende storiche del XII secolo, in cui Amblar risente della pressione dei conti del Tirolo sull'Anaunia vescovile.\nNel 1302, con la riappacificazione tra i vescovi e i conti, Amblar, appartenente alla giurisdizione di Castelfondo, viene ceduta a questi ultimi.\nCos\u00ec nel 1363, con l'estinzione della linea di discendenza di Mainardo II (conte del Tirolo) Castelfondo pass\u00f2 alle dipendenze degli Asburgo imperatori d'Austria, che assunsero anche il titolo di conti del Tirolo.\nQuesto legame tra Amblar e gli Asburgo termin\u00f2 solo nel 1918, con la cessione del Trentino all'Italia dopo la fine della prima guerra mondiale.\nImportante simbolo storico della valle \u00e8 la porta de Vall'Avena, costruita in et\u00e0 romanica, che segnava il confine tra Amblar e altri paesi.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 17 persone.\nRipartizione linguistica.\nNel censimento del 2001, 42 abitanti del comune si sono dichiarati \"ladini\".\nAmministrazione.\nVariazioni amministrative.\nNel 1928 il comune fu soppresso e i suoi territori aggregati al comune di Romeno; nel 1952 il comune fu ricostituito (Censimento 1951: pop. res. 267).\nNel 2016 \u00e8 stato aggregato al comune di Don, dando vita al nuovo comune di Amblar-Don."}
{"id": "36136", "revid": "254059", "url": "https://it.wikipedia.org/wiki?curid=36136", "title": "Andalo", "text": "Andalo (\"\u00c0ndel\" in dialetto trentino) \u00e8 un comune italiano di abitanti della provincia di Trento. Sorge su un'ampia sella prativa al centro dell'altopiano Brenta - Paganella, dominata ad ovest dal Piz Galin (m 2442) ed a est dalla Paganella (m 2125). Il suo territorio rientra in parte nell'area protetta del Parco naturale Adamello-Brenta.\nGeografia fisica.\nTerritorio.\nMontagne importanti del territorio sono:\nInoltre ad Andalo si trova un piccolo lago di origine carsica, periodico, senza immissari e senza emissari visibili, la cui superficie pu\u00f2 variare notevolmente a seconda delle precipitazioni.\nPosto ad un'altitudine di 989 m s.l.m. in una distesa tra Andalo e le falde del Piz Gal\u00ecn, si estende in direzione nord-sud, con una lunghezza media di circa 1,5\u00a0km e una larghezza di massima di 360 metri. La profondit\u00e0 massima \u00e8 di 13 metri.\nRaggiunge la massima estensione in primavera, con il disgelo. Raggiunto il livello massimo, l'acqua superflua si riversa nel lago di Molveno attraverso il rio Lambin.\nIntorno al lago c'\u00e8 una stradina di mattoncini rosa dove si pu\u00f2 passeggiare o andare in bici d'estate e praticare lo sci di fondo d'inverno fino alle ore 21:00 grazie al sistema di illuminazione.\nStoria.\nIl centro, di origine medievale, era un tempo caratterizzato dalla suddivisione in quattordici masi (\"Bortolon\", \"Cad\u00ecn\", \"Casa Nova\", \"Clamer\", \"Dos\", \"Fovo\", \"Ghezzi\", \"Melchiori\", \"Monech\", \"Pegorar\", \"Perli\", \"Ponte\" , \"Roni\" e \"Toscana\"). Tale caratteristica \u00e8 in parte riconoscibile ancora oggi, sebbene i masi si siano quasi interamente ricongiunti a seguito del considerevole sviluppo urbanistico del paese (ad esclusione del Maso Pegorar che rimane ad oggi ancora visibilmente distaccato dal resto del paese, in posizione panoramica).\nA partire dalla met\u00e0 del XX secolo, il paese di Andalo ha conosciuto un notevole sviluppo turistico, diventando in breve un luogo di villeggiatura di primaria importanza. Gli impianti di risalita della Paganella e le numerose strutture ricettive ne fanno una delle localit\u00e0 trentine pi\u00f9 frequentate sia durante la stagione invernale che estiva.\nSimboli.\nLo stemma comunale \u00e8 stato concesso con Decreto del presidente della Giunta provinciale n. 2539 del 18 marzo 1988.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 58 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nAmministrazione.\nVariazioni amministrative.\nNel 1928 il comune fu soppresso e i suoi territori aggregati al comune di Molveno; nel 1947 il comune fu ricostituito (Censimento 1936: pop. res. 817).\nSport.\nCalcio.\nIl paese \u00e8 stato ritiro estivo della Fiorentina, del Verona, del Bologna e del .\nLa squadra del Real Paganella calcio a 5 rappresentava sia il comune di Fai della Paganella sia quello di Andalo ed ha anche una formazione femminile, la societ\u00e0 milita nel campionato di Serie C2 trentina. La squadra si \u00e8 sciolta dopo la stagione 2015/2016 ed in parte si \u00e8 unita alla squadra Altopiano Paganella.\nLa squadra Altopiano Paganella (colori sociali: bianco e verde) raggruppa giovani calciatori dei paesi limitrofi e partecipa ai campionati provinciali con tutte le categorie giovanili, dai primi calci agli juniores. Inoltre dalla stagione calcistica 2015/16 ha iscritto una formazione di calcio a 5 al campionato di Serie D trentino.\nCiclismo.\nNel 1973 Andalo \u00e8 stata sede di arrivo di una tappa del Giro d'Italia che vide il successo di Eddy Merckx, dominatore di quell'edizione del Giro.\nDurante il passaggio del Giro d'Italia 1993 \u00e8 stato considerato Gran Premio della Montagna e il primo a scollinare fu Roberto Caruso.\nNel 2016 \u00e8 stata di nuovo sede dell'arrivo di una tappa del Giro d'Italia. Vinse Alejandro Valverde con vincitore del giro Vincenzo Nibali"}
{"id": "36137", "revid": "2022787", "url": "https://it.wikipedia.org/wiki?curid=36137", "title": "Arco (Italia)", "text": "Arco (\"Arch\" in dialetto locale) \u00e8 un comune italiano di abitanti della provincia autonoma di Trento, quarto per popolazione dopo Trento, Rovereto e Pergine Valsugana.\nFa parte della Comunit\u00e0 Alto Garda e Ledro.\nGeografia fisica.\nArco si trova a nord della piana dell'Altogarda, la parte finale della valle del fiume Sarca che sfocia, da qui, nel Lago di Garda, a 6\u00a0km a nord-nord-est di Riva del Garda. La posizione protetta dalle montagne e la vicinanza del lago di Garda permettono a questa zona di mantenere un clima particolarmente mite (che consente la crescita di piante mediterranee), che fa di questa citt\u00e0 una stazione di soggiorno nota da secoli.\nA nord di Arco si trova la grotta di Patone, una grotta orizzontale facilmente visitabile.\nStoria.\nAlcune testimonianze e studi sul territorio hanno potuto stabilire che durante il periodo del neolitico diverse popolazioni \u2014 di origini ancora sconosciute \u2014 abitarono le zone della piana del fiume Sarca, fondando nell'et\u00e0 del bronzo e in quella del ferro nuovi insediamenti abitativi.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio con le corti di \"Summo Laco\" (o \"Summolaco\") e di San Giorgio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nNel XII secolo sub\u00ec l'occupazione di una signoria proveniente dalla Baviera che riusc\u00ec a conquistare il castello, quest'ultimo forse eretto dall'imperatore Teodorico, ottenendo in seguito l'ufficiale investitura feudale di Arco dal vescovo di Trento Altemanno.\nArco fu quindi una delle localit\u00e0 interessate dalle vicende umane e storiche che si svolsero tra il XI secolo e il XIII secolo e dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono ampiamente accertate, censite e documentate dopo la loro definitiva sconfitta avvenuta nel 1260.\nNei secoli successivi il borgo, dopo essere stato pi\u00f9 volte saccheggiato e incendiato, divenne dominio dei Visconti, degli Scaligeri e della Repubblica di Venezia. Segu\u00ec quindi l'annessione all'Impero austriaco e sar\u00e0 solo dopo il termine della Prima guerra mondiale che entrer\u00e0 a far parte del Regno d'Italia.\nSimboli.\nLo stemma della Citt\u00e0 di Arco \u00e8 stato concesso con regio decreto del 29 dicembre 1930.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMusica.\nIl Coro Castel della sezione SAT di Arco, con repertorio popolare di montagna, \u00e8 il terzo per longevit\u00e0 della provincia essendo nato nel 1944 da una idea del circolo musicale mandolinistico di Arco. \u00c8 costituito da 35 elementi e comprende anche due cori di voci bianche, uno maschile e l'altro femminile.\nEconomia.\nLe due principali risorse economiche del Comune sono l'attivit\u00e0 legata al turismo e quella legata alle attivit\u00e0 manifatturiere-artigianali. Tali due vocazioni risultano essere in antagonismo: mentre la richiesta turistica \u00e8 indirizzata verso un paesaggio naturale accogliente e dolce, le necessit\u00e0 delle aziende artigianali ed industriali hanno trovato sfogo in varie aree del territorio (quella tradizionale sulla via per Linfano, una relativamente nuova sulla via per S. Giorgio, una ancor pi\u00f9 nuova nella zona di Via S. Andrea. Nel settore dell'artigianato \u00e8 ancora diffusa e rinomata l'antica lavorazione del legno finalizzata alla realizzazione di mobili e arredamenti.\nAmministrazione.\nGemellaggi.\nArco \u00e8 gemellata con:\nSport.\nL'Alto Garda \u00e8 una delle migliori palestre per lo sport outdoor ed in particolare per la vela. Numerose federazioni internazionali e societ\u00e0 scelgono questa zona per impostare le campagne d'allenamento preolimpiche e non. Il gruppo agonistico locale \u00e8 impegnato annualmente in competizioni in Italia ed all'estero e si \u00e8 aggiudicato la vittoria del campionato mondiale grazie al suo giovane atleta Federico Zampiccoli. La societ\u00e0, inoltre, promuove l'attivit\u00e0 velica attraverso corsi per adulti e bambini, in collaborazione con il comune dedica agevolazioni ai giovani arcensi per la partecipazione ai corsi estivi.\nArco possiede delle palestre di roccia, naturali ed artificiali. Ogni anno nel mese di settembre si tiene il Rock Master, competizione sportiva di arrampicata a inviti. Nel luglio del 2011 ha ospitato l'undicesima edizione del Campionato del mondo di arrampicata.\nInoltre si svolge nel mese di luglio la Bolognano Velo, gara di corsa in montagna.\nOgni anno inoltre si svolge l'\"MXGP of Trentino\", una gara di motocross che fa parte del campionato del mondo di motocross.\nLa locale sezione del C.A.I. - S.A.T. cura la segnaletica e la manutenzione di circa 110\u00a0km di sentieri montani su cui si inerpicano numerosi escursionisti. Vi sono inoltre due strutture meta di turisti e gente del posto: il Rifugio Stivo Prospero Marchetti e la Baita Cargoni.\nLe Guide alpine di Arco organizzano corsi di arrampicata e sulle vie ferrate, trekking nella zona del Monte Baldo ed escursioni di canyoning.\nNel 1972 e nel 2001 Arco \u00e8 stata sede di arrivo di tappa del Giro d'Italia. Nel 1972 a una semitappa in linea fece seguito una semitappa a cronometro con partenza e arrivo ad Arco.\nLa citt\u00e0 \u00e8 un centro per la pratica della mountain bike.\nLa squadra di calcio locale \u00e8 l'Unione Sportiva Arco, mentre quella cestistica \u00e8 il GS Arcobasket. Nella frazione di Bolognano la squadra \u00e8 la S.S. Stivo, e in quella di Vigne \u00e8 la U.S. Baone.\nDal 1972, annualmente, vi si svolge il prestigioso Torneo Citt\u00e0 di Arco - Beppe Viola. Spesso indicata per brevit\u00e0 come Torneo di Arco o Trofeo Beppe Viola, \u00e8 una competizione calcistica a cui partecipano formazioni Under 17 principalmente, ma non esclusivamente, italiane.\nDal 1975 si svolge il Festival scacchistico internazionale Citt\u00e0 di Arco, giunto nel 2021 alla 43\u00aa edizione.\nAd Arco \u00e8 possibile praticare alcune arti marziali, tra cui Judo, kung fu (Shaolin - Tai Chi Chuan), Yoseikan Budo, Taekwondo."}
{"id": "36138", "revid": "2022787", "url": "https://it.wikipedia.org/wiki?curid=36138", "title": "Avio", "text": "Avio (\"Avi\" in dialetto trentino) \u00e8 un comune italiano di abitanti della provincia di Trento.\nGeografia fisica.\nAvio dista circa 50 chilometri da Trento. Rispetto al capoluogo \u00e8 in direzione sud. \u00c8 il comune pi\u00f9 meridionale della provincia e della Regione Trentino-Alto Adige e dista 50 chilometri anche da Verona. Si trova in Vallagarina nel suo tratto pi\u00f9 a sud ed \u00e8 solcato dal corso del fiume Adige (Avio capoluogo si trova sulla destra orografica del fiume). Confina a sud con il Veneto (provincia di Verona).\nLa vallata in cui \u00e8 ubicato il comune \u00e8 delimitata da alcuni massicci montuosi: la catena del Monte Baldo a ovest che lo separa dal lago di Garda, a nord l'altopiano di Brentonico e a est si trova l'altopiano della Lessinia, in territorio veronese. \nStoria.\nLa zona faceva parte fin dall'epoca longobarda della corte del Monastero di San Colombano del Priorato di Bardolino dipendente dall'Abbazia di San Colombano di Bobbio (PC) e del grande feudo monastico di Bobbio. I monaci evangelizzarono il territorio favorendo l'espansione dei commerci, dell'agricoltura (specie la vite e l'olivo), del sistema di pesca, e della cultura, introducendo importanti innovazioni ed aprendo vie commerciali.\nNel XIII secolo ad Avio viene formata la signoria dei Castelbarco che nel 1198 vengono investiti del castello. Essi tendono ben presto ad accumulare potere e ricchezze nella valle.\nAlla morte senza discendenti di Ettore Castelbarco, il \"vicariato\" di Avio, insieme a quelli di Ala e Brentonico, passano sotto il dominio della repubblica di Venezia. Questo fatto viene salutato in modo molto positivo da entrambe le parti: se i veneziani avevano bisogno di una base per espandersi a nord, gli abitanti della zona ottennero una certa autonomia che produsse un \"periodo d'oro\".\nLa Serenissima si dovette ritirare da Avio, come dal resto del Trentino meridionale, nel 1509 dopo la sconfitta subita nella Battaglia di Agnadello. In seguito Avio fu incorporato nel dominio degli Asburgo. Durante la Prima guerra mondiale il paese fu occupato dal Regio Esercito Italiano pochi giorni dopo l'entrata in guerra dell'Italia, rimanendo sotto il controllo degli italiani fino alla fine della guerra. A fine ottobre 1918 fu accolta a Villa Pellegrini-Malfatti, sede della 26. divisione italiana, la commissione d'armistizio austro-ungarica sotto la guida del generale Viktor Weber von Webenau. L'armistizio fu poi firmato il 3 novembre 1918 a Villa Giusti a Padova. Con il trattato di Saint-Germain-en-Laye nel 1919 il comune di Avio fu ufficialmente annesso al Regno d'Italia.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 318 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nAvio \u00e8 zona di produzione di numerosi vini, tra i quali il Pinot Grigio, lo Chardonnay, il Marzemino e l'Enantio, quest'ultimo autoctono della zona. Avio \u00e8 inserito nel consorzio \"TerraDeiForti\". Inoltre hanno grossa rilevanza i settori dell'allevamento e della produzione di formaggi.\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Borghetto."}
{"id": "36139", "revid": "322321", "url": "https://it.wikipedia.org/wiki?curid=36139", "title": "Grado (Italia)", "text": "Grado (\"Gravo\" in dialetto gradese, \"Grau\" in friulano) \u00e8 un comune italiano di abitanti del Friuli-Venezia Giulia, importante centro turistico e termale, noto anche come l\"Isola del Sole\" e, per la sua particolare storia, la \"Prima Venezia\".\nGeografia fisica.\nTerritorio.\nIl territorio del comune di Grado si estende tra la foce dell'Isonzo e il mar Adriatico e la laguna omonima che copre una superficie di circa e che va da Porto Buso a Fossalon. Il capoluogo si trova sull'isola maggiore ed \u00e8 diviso in numerose zone e rioni: \"Gravo vecia\" (la citt\u00e0 antica racchiusa dal perimetro del castrum romano), \"Borgo de fora\", \"Isola della Schiusa\", \"Colmata\", \"Centro\", \"Squero\", \"Citt\u00e0 Giardino\", \"Valle Goppion\" - ex \"Valle Cavarera\", \"Grado Pineta\", \"Primero\".\nLa laguna comprende circa 30 isole e copre una superficie di circa 90 chilometri quadri. Oltre all'isola maggiore, sono abitate stabilmente anche l'isola della Schiusa, collegata a Grado con due ponti, e l'isola di Barbana. Nell'entroterra, rientra nel comune di Grado la frazione di Fossalon, una fertile area agricola ricavata con una bonifica nella prima met\u00e0 del XX secolo, e Boscat. La Valle Cavanata, presso Fossalon, \u00e8 dal 1996 una riserva naturale protetta.\nClima.\nIl clima \u00e8 piacevolmente temperato, con medie che variano dai di gennaio ai di luglio.\nDal 1873 fu istituito a Grado uno ospizio marittimo per bambini denominato Ospizio Marino, in seguito alle sollecitazioni del medico Giuseppe Barellai che riscontr\u00f2 nel clima e nell'ambiente dell'isola un luogo favorevole alla cura di alcune malattie infantili. Successivamente Grado \u00e8 stata la destinazione prescelta per le cure termali marine soprattutto dalla popolazione austriaca; si \u00e8 sviluppata e diffusa la psammatoterapia (sabbiature) e gli standard nel settore hanno raggiunto livelli molto alti.\nStoria.\nDa uno studio geognostico effettuato sul sagrato della basilica, sono emersi dei manufatti in sedimenti databili intorno al I secolo a.C., a testimonianza di una certa attivit\u00e0, probabilmente collegata alla neonata colonia romana di Aquileia. \nLa citt\u00e0 conobbe un primo serio sviluppo in et\u00e0 tardo-imperiale, a seguito della guerra dell'imperatore Giuliano l'Apostata e la deviazione del fiume che attraversava Aquileia. La citt\u00e0, conosciuta come \"ad Aquae Gradatae\" era attraversata da un'importante strada romana, la \"via Gallica\".\nGrado si svilupp\u00f2 attorno al 452, quando molti abitanti si rifugiarono sull'isola per sfuggire alle orde degli Unni guidati da Attila.\nNel 568, in seguito all'invasione dei Longobardi in Friuli, il patriarca Paolino, vescovo di Aquileia, vi trasfer\u00ec la sede del Patriarcato di Aquileia. Grado crebbe di popolazione ed acquis\u00ec quindi un ruolo politico e religioso di primo piano, testimoniato dalla costruzione delle maestose basiliche di Santa Eufemia e di Santa Maria delle Grazie, entrambe della fine del VI secolo. L'isola lagunare venne fortificata, prese il nome di \"Nova Aquileia\" e rimase nell'ambito dei domini bizantini, mentre il resto del Friuli, Aquileia compresa, era sotto il controllo dei Longobardi. Nel 662 il duca Lupo, dopo aver assaltato e depredato la citt\u00e0, riport\u00f2 il tesoro patriarcale ad Aquileia.\nNell'875 Grado fu minacciata dai pirati della Dalmazia e fu salvata con una battaglia navale che si svolse nelle acque di fronte all'isola e che fu vinta dalla flotta veneziana sotto il comando di Giovanni Partecipazio. Il conflitto con Aquileia riesplose nel 1024 quando il patriarca aquileiese Poppone fece assaltare e saccheggiare dai suoi uomini. Contemporaneamente l'emergere di Venezia come centro dominante delle lagune venete segn\u00f2 il lento declino dell'isola.\nA partire dal XII secolo lo stesso patriarca di Grado (che nel 1451 diverr\u00e0, anche nel nome, patriarca di Venezia) trasfer\u00ec la sua residenza alla basilica di San Pietro di Castello, a Venezia. Grado divenne quindi un povero paese di pescatori, e tale rimase nei secoli successivi, appartenendo al Dogado, la stretta lingua di terra che si estendeva dal delta del Po a Grado e sin quasi a Monfalcone: un insieme di lagune, barene, canali e corsi d'acqua direttamente amministrati dalla citt\u00e0 di Venezia e che assicuravano alla Serenissima il diretto controllo di buona parte del litorale alto-adriatico, ma senza quasi penetrare nella terraferma.\nCon il trattato di Campoformio (1797) e la fine della millenaria Repubblica Veneta, Grado entr\u00f2 a far parte dei domini di casa d'Austria che, eccettuata la breve parentesi napoleonica, ne mantenne il possesso fino al 1918. Nel giugno 1810 un manipolo di soldati britannici sbarc\u00f2 sull'isola e disperse la guarnigione francese.\nNella seconda met\u00e0 del XVIII secolo inizi\u00f2 a muovere i primissimi passi l'industria turistica gradese. Nel 1873 fu inaugurato un ospizio marino per minori, nel 1892 il primo stabilimento balneare e quattro anni dopo il primo albergo. In pochi anni Grado divenne una delle localit\u00e0 balneari pi\u00f9 note dell'Impero austro-ungarico; nuovi alberghi e villini furono costruiti nella zona prospiciente al mare mentre nel 1910, per favorire l'afflusso dei vacanzieri, fu aperto il tronco ferroviario per Cervignano. In quegli anni Grado, che dipendeva amministrativamente da Gorizia, venne dotata dell'attuale diga con passeggiata a mare e del caratteristico porto interno.\nIl 27 maggio 1915, tre giorni dopo l'entrata dell'Italia nella prima guerra mondiale, Grado fu occupata dalle truppe del Regio esercito. Il paese, grazie alla sua posizione strategica, divenne un'importante snodo delle retrovie del vicino fronte; inoltre, grazie alla sua vicinanza a Trieste divenne una delle basi dei motosiluranti della Regia Marina. All'idroscalo di Grado, sull'isola di Gorgo, dal 17 gennaio 1917 fu di stanza la 2\u00aa Squadriglia Idrovolanti fino al mese di novembre. Nella primavera 1917 fu istituita la 253\u00aa Squadriglia che rester\u00e0 fino al 30 ottobre 1917, data in cui Grado fu abbandonata dagli italiani a seguito della disfatta di Caporetto. Al termine della prima guerra mondiale l'isola, che nonostante la prossimit\u00e0 del fronte fu sostanzialmente risparmiata dalle vicende belliche, venne annessa all'Italia.\nAi confini di Aquileia, nella zona del Belvedere dove la terra si interrompe e lascia posto alla laguna, era possibile imbarcarsi per raggiungere l'isola di Grado. Successivamente ci fu uno sviluppo turistico e urbanistico e nel 1905 fu costruita una strada nel mezzo della laguna per collegare le due parti del territorio.\nNel 1936 Grado fu definitivamente collegata alla terraferma tramite la costruzione di un ponte girevole che pose fine all'isolamento dell'isola. Una rapida espansione urbanistica, accompagnata da opere di bonifica e di contenimento delle acque, ha quindi notevolmente ampliato le dimensioni dell'abitato, che ora si estende anche sulla vicina isola della Schiusa.\nMonumenti e luoghi d'interesse.\nArchitetture religiose.\nBasilica di Sant'Eufemia e Battistero.\nLa basilica paleocristiana di Sant'Eufemia venne costruita su una chiesa preesistente, la \"basilichetta di Petrus\", di cui si possono osservare alcuni resti all'interno dell'edificio. I lavori di costruzione iniziarono all'inizio del V secolo per interessamento del vescovo Niceta e vennero portati a termine nel 579 ad opera del vescovo Elia che dedic\u00f2 la basilica a santa Eufemia, martire di Calcedonia. Lo stile semplice, lineare e severo della costruzione viene esaltato dai mattoni chiari a vista che la ricoprono.\nL'interno della chiesa \u00e8 suddiviso in tre navate da due file di colonne, tutte diverse tra di loro. Notevoli sono i mosaici della pavimentazione che si estendono per e per il prevalere dei motivi geometrici testimoniano l'influenza bizantina su Grado. Questi sono stati restaurati dopo la Seconda Guerra Mondiale ma \u00e8 possibile vedere alcune tessere pi\u00f9 antiche, riconoscibili dal colore pi\u00f9 scuro.\nUna volta nella Basilica era conservata una stupenda cattedra vescovile in avorio molto probabilmente donata alla citt\u00e0 da Alessandria d'Egitto per ordine di Eraclio II, e le cui tavolette eburnee, note come Avori di Grado, andarono disperse nel XV secolo; le poche rimaste sono oggi divise tra alcuni importanti musei, italiani e non.\nSul lato destro della chiesa si eleva il campanile, visibile a distanza grazie ai suoi 42,60 metri di altezza, sormontato dall\"anzolo\", una statua in rame di san Michele Arcangelo che indica la direzione del vento. Questa fu donata alla citt\u00e0 dai veneziani nel 1462.\nA sinistra, staccato dal corpo della chiesa, sorge il battistero (V secolo), a pianta ottagonale, al cui interno \u00e8 collocata una vasca battesimale esagonale. Davanti al Battistero, in un piccolo giardino, sono conservati alcuni sarcofagi romani risalenti al II e III secolo d.C.\nA breve distanza dalla basilica, al limite meridionale del \"castrum\" romano, sono visibili tramite un sistema di passarelle i mosaici e i resti di muratura della pi\u00f9 antica basilica della Corte, la cui prima costruzione risale alla met\u00e0 del IV secolo.\nBasilica di Santa Maria delle Grazie.\nLa basilica paleocristiana di Santa Maria delle Grazie si affaccia sul campo dei Patriarchi, a pochi passi dal battistero e dalla basilica di Santa Eufemia. La prima edificazione risale alla met\u00e0 del V secolo ed \u00e8 oggi testimoniata dal pavimento musivo della navata destra e dell'abside, decorato con motivi geometrici. La chiesa \u00e8 stata quindi riedificata, a un livello rialzato di circa un metro, alla fine del VI secolo dal patriarca Elia.\nLa facciata in pietra e mattoni \u00e8 ingentilita da una trifora. L'interno a tre navate ha un forte slancio verticale ed \u00e8 diviso da due file di cinque colonne marmoree di provenienza diversa. Nella navata sinistra \u00e8 custodita una statua lignea della Madonna delle Grazie.\nSantuario della Madonna di Barbana.\nLa nascita del santuario della Madonna di Barbana risale al 582, quando una violenta mareggiata minacci\u00f2 la citt\u00e0 di Grado: il patriarca del tempo, Elia (571-588), come ringraziamento per aver salvato la citt\u00e0 dalla mareggiata, fece erigere una prima chiesa nel luogo dove un'immagine della Madonna era stata trasportata dalle acque. Da allora il santuario, pi\u00f9 volte distrutto e ricostruito, \u00e8 stato continuamente officiato.\nL'attuale santuario, che sorge su un'isola posta all'estremit\u00e0 orientale della laguna, \u00e8 stato costruito in stile neoromanico e custodisce numerose vestigia degli edifici succedutisi nei secoli, comprese due colonne che risalgono probabilmente alla chiesa originaria. All'interno sono presenti opere molto differenti: l'altare maggiore dispone di un rilievo con la laguna sovrastato da una statua lignea costudita da un'edicola della Madonna, una grande tela che rappresenta l'unione dei veneziani in una confraternita, due altari veneziani dedicati a sant'Antonio di Padova (a destra) e a san Francesco d'Assisi (a sinistra). Inoltre, nei pressi dell'ingresso del campanile \u00e8 possibile vedere capitelli e marmi di epoca altomedievale.\nL'isola di Barbana, che \u00e8 meta ogni anno di un pellegrinaggio da Grado, \u00e8 abitata in modo stabile da una comunit\u00e0 di frati minori francescani ed \u00e8 raggiungibile in 25 minuti di motoscafo, il servizio \u00e8 offerto dalla barca \"Nuova Cristina\" dalla Riva Zaccaria Gregori di Grado.\nAree naturali.\nLaguna.\nLa laguna si \u00e8 formata dopo il V secolo ed \u00e8 divisa in un settore occidentale (la \"pal\u00f9 de soto\"), pi\u00f9 esteso e ricco di isole, ed in uno orientale (la \"pal\u00f9 de sora\"), che si estende a nord dell'isola di Grado.\nCaratteristica della laguna \u00e8 la presenza dei casoni, semplici abitazioni con tetto di paglia utilizzate in passato dai pescatori gradesi. I pescatori, infatti, rimanevano in laguna per parecchio tempo vivendo in queste caratteristiche capanne, rientrando sull'isola di Grado solo in qualche rara occasione e durante il periodo dell'anno pi\u00f9 freddo. L'imbarcazione tipica degli abitanti della laguna \u00e8 la batela, a fondo piatto e manovrata a remi. Le batele venivano usate per raggiungere quotidianamente i pescatori, recuperando il pescato e portandolo presso Grado per la vendita.\nLa laguna \u00e8 ricca di essenze arboree (tamerici, olmi, pioppi, ginepri e pini), mentre la fauna presenta una notevole variet\u00e0 di volatili, tra i quali gabbiani, garzette, aironi cinerini, germani reali e rondini di mare.\nAlcune isole sono abitate in modo stabile: tra queste, Barbana ospita da 1500 anni un santuario mariano.\nSpiagge e fondali.\nL'isola di Grado offre dieci chilometri di spiagge dalla sabbia finissima, orientate prevalentemente verso mezzogiorno e lentamente digradanti verso il mare, per un totale di 120.000 metri quadrati di arenile suddivisi in quattro spiagge principali (Pineta, Spiaggia al Bosco, GIT e Costa Azzurra). La spiaggia pi\u00f9 occidentale \u00e8 denominata \"Costa Azzurra\" (conosciuta dai locali come \"spiaggia vecchia\"), e prosegue idealmente con il lungomare della diga, lunga circa 1 km e dalla forma curvilinea, che, dedicata a Nazario Sauro \u00e8 stata costruita dagli austriaci per proteggere il centro storico dalle mareggiate. L'accesso a questa spiaggia \u00e8 libero, tuttavia vi sono aree di concessione a pagamento, ove \u00e8 possibile noleggiare sdraio, lettini, ombrelloni e pedal\u00f2 grazie agli stabilimenti presenti. Al termine della diga vi sono quasi tre chilometri della \"Spiaggia GIT\", considerata la spiaggia principale di Grado, la quale offre varie zone diversamente attrezzate per accontentare le diverse tipologie di ospiti; dal 1989 si fregia della Bandiera Blu. Essa \u00e8 esposta completamente a Sud, si sviluppa per vari chilometri verso est, attraverso tutta la Citt\u00e0 Giardino sino ad uscire dall'abitato di Grado e congiungersi alla \"spiaggia \"al Bosco\"\". Quest'ultima \u00e8 sita tra la Spiaggia Principale e Grado Pineta, ed \u00e8 cos\u00ec denominata in quanto sono ampiamente presenti alberi a ridosso dell'arenile; il fondale \u00e8 piuttosto basso se confrontato alle altre aree. La maggior parte della spiaggia \u00e8 in concessione al \"Campeggio al Bosco\", sebbene l'accesso agli esterni \u00e8 consentito e l'ingresso pedonale \u00e8 libero e gratuito. Tra la spiaggia al Bosco e l'ingresso 8 della spiaggia GIT, \u00e8 presente un ulteriore stabilimento balneare attrezzato, in localit\u00e0 Sacca dei Moreri. Una volta terminata la Spiaggia al Bosco, si estende la \"Spiaggia di Grado Pineta\", nella quale sono presenti vari stabilimenti balneari. In questa zona si praticano spesso attivit\u00e0 sportive di kitesurfing.\nI fondali sono generalmente bassi ma ospitano, ad alcuni chilometri dalla costa, numerose trezze, affioramenti rocciosi a circa 8-20 metri di profondit\u00e0 caratterizzati dalla ricchezza e dalla biodiversit\u00e0 degli ambienti marini. Nel 1987, nei fondali di fronte a Grado \u00e8 stato inoltre ritrovato il relitto della \"Julia Felix\", un'imbarcazione romana naufragata nel III secolo.\nLa mareggiata del 27 ottobre 2012 ha abbattuto lo storico trampolino costruito nei primi decenni del Novecento di fronte alla spiaggia principale.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2019 la popolazione straniera residente era di 576 persone.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nLingue e dialetti.\nA Grado, accanto all'italiano, \u00e8 parlato il gradese (\"grais\u00e1n\"), un dialetto della lingua veneta che risente di influenze friulane e di altre parlate di ceppo veneto geograficamente vicine.\nCultura.\nMusei.\nSu lungomare Nazario Sauro, nella ex-scuola elementare Scaramuzza, ha sede il \"Museo nazionale di archeologia subacquea dell'Alto Adriatico\", nato nel 2000 per ospitare i resti della nave romana \"Iulia Felix\" rinvenuta sul fondo della laguna nel 1986. Per una complessa serie di motivi, tuttavia, il museo non risulta visitabile.\nEventi.\nEl Perd\u00f2n de Barbana.\nLa principale tradizione religiosa della comunit\u00e0 \u00e8 il \"Perd\u00f2n de Barbana\", celebrata la mattina della prima domenica di luglio. Si tratta di una processione votiva durante la quale una statua della \"Madonna degli Angeli\" viene trasportata attraversando la laguna con un suggestivo corteo di barche, decorate con fiori, dalla Basilica di Sant'Eufemia all'isola di Barbana, dove sorge un antico santuario mariano.\nL'origine del pellegrinaggio risale al 1237, quando la popolazione gradese fece voto di recarsi ogni anno a Barbana come ringraziamento per la fine di una epidemia di peste. Questa richiesta di aiuto dimostra la profonda venerazione dei gradesi per questa Madonna, nata quando, secondo la tradizione, essa apparse durante una tempesta in aiuto ai pescatori per rientrare in acque sicure. La manifestazione, che inizia di prima mattina ed \u00e8 preceduta da una giornata di raccoglimento e festa (il \"Sabo grando\"), richiama oggi numerosi pellegrini e turisti.\nIl nome \"Perd\u00f2n\" deriva invece dalla tradizione di accostarsi, in occasione del pellegrinaggio, al sacramento della riconciliazione.\nFestival della Canzone Gradese.\nManifestazione popolare che si svolge dal 1946: appuntamento celebrativo di grande rilievo per la comunit\u00e0 gradese, da sempre contraddistinta da notevole sensibilit\u00e0 nel perpetuare le proprie tradizioni canore-musicali.\nTeatro Dialettale.\nContraddistinta da un sempre pi\u00f9 vasto seguito di pubblico e con una fama che nel corso del tempo ha varcato i confini dell'isola, l'associazione Grado Teatro, animata da Tullio Svettini fin dai primi anni '60, propone testi di autori locali (Giovanni Marchesan - \"Stiata\", Alberto Corbatto, Onorio Dissette ed altri) con tematiche che richiamano alla storia e alla cultura di Grado.\nInfrastrutture e trasporti.\nPonte Matteotti.\nNel 1936 venne inaugurato il Ponte Littorio, il quale collegava Grado alla terraferma verso Belvedere-Aquileia, fornendo una pi\u00f9 rapida via per i trasporti e il commercio con l'entroterra e rinforzando la vita economica, sociale e culturale della popolazione. Nel dopoguerra venne ricostruito ed aggiornato, integrando un ponte girevole, il quale permette il passaggio dei principali servizi marittimi. Il 2 ottobre 1965 cambia nome da \"Ponte Littorio\" a \"Ponte Matteotti\", a seguito dell'autorizzazione del Prefetto di Gorizia.\nFerrovie.\nGrado non dispone di una propria stazione ferroviaria. In passato il comune era servito dalla stazione Pontile per Grado della ferrovia Cervignano-Aquileia-Pontile per Grado, chiusa nel 1937. In seguito la stazione di Cervignano del Friuli ha acquisito nel suo nome anche quello della localit\u00e0 balneare, denominandosi Cervignano-Aquileia-Grado.\nServizi marittimi.\nArrivando all'isola dalla strada che collega Aquileia con Grado, \u00e8 facilmente possibile raggiungere il porto-canale. Durante i primi anni del 1900, esso fu rinforzato tramite la costruzione in cemento armato di banchine. Il porto \u00e8 disponibile per coloro che raggiungono Grado privatamente tramite le proprie imbarcazioni, qui possono essere ormeggiate, mentre il canale che lo collega alla laguna \u00e8 dedicato all'attivit\u00e0 dei pescatori e dei loro pescherecci.\nGrado dispone di un servizio di traghetti che la collegano con la citt\u00e0 di Trieste e, nella laguna, con Barbana.\nMobilit\u00e0 urbana.\nI trasporti urbani e extraurbani di Grado vengono svolti con autoservizi di linea gestiti dalla TPL FVG s.c.a.r.l. . A Grado \u00e8 presente un'autostazione. La frequenza media di passaggio della linea extraurbana Udine - Grado \u00e8 di circa 1 ora.\nSport.\nIl panorama sportivo locale \u00e8 formato da una vasta rete di societ\u00e0.\nLa pi\u00f9 antica compagine gradese \u00e8 la Societ\u00e0 Canottieri Ausonia i cui atleti hanno conseguito numerosi riconoscimenti anche a livello mondiale.\nLa squadra di calcio \u00e8 la Gradese Calcio (un tempo U.S. Gradese), squadra che nel passato ha militato ripetutamente nel campionato di Eccellenza. Attualmente, nella stagione sportiva 2021/2022, milita nel girone C della prima categoria regionale.\nUno sport che a Grado \u00e8 molto seguito \u00e8 inoltre il calcio a 5. Il Grado 2006 (non pi\u00f9 esistente) ha partecipato al campionato nazionale di serie B per ben stagioni consecutive (2008/2009 e 2009/2010).\nPer ci\u00f2 che riguarda la pallacanestro, dopo un paio di stagioni in categorie superiori, l'Associazione Dilettantistica Pallacanestro Grado ha ricominciato nella stagione 2007/2008 dalla categoria promozione la sua ascesa nel basket regionale. Attualmente milita in serie D.\nPer ci\u00f2 che riguarda le Arti marziali e il Tennistavolo, \u00e8 attiva sin dal 1981 la A.D. Pol.Sakura-Grado. Delle due sezioni della Sakura, la sezione Karate e Arti Marziali ha raggiunto traguardi agonistici di livello internazionale, conquistando a pi\u00f9 riprese titoli europei e mondiali sia nel Karate che nel Kobud\u014d di Okinawa.\nPer quanto riguarda gli sport acquatici Grado Pineta \u00e8 una meta molto importante per la pratica del Kitesurf. Il fondale basso e l'assenza di onde sono delle caratteristiche molto apprezzate che attirano i praticanti di questo sport da tutta Europa. La particolare posizione geografica prominente verso il mare offre una favorevole esposizione alle correnti ventose quali la Bora, i flussi termici estivi ed i venti da perturbazione."}
{"id": "36141", "revid": "1369234", "url": "https://it.wikipedia.org/wiki?curid=36141", "title": "Izjaslav II di Kiev", "text": "Biografia.\nEra figlio di Mstislav I. Fu Gran Principe di Kiev dal 1146 al 1149 e quindi dal 1151 al 1154 unitamente a Vja\u010deslav I di Kiev.\nMatrimonio e figli.\nSpos\u00f2 Agnese di Franconia (\u20201151), figlia dell'imperatore Corrado III e della di lui prima moglie Gertrude di Comburg. Quest'ultima in realt\u00e0 sembra non spos\u00f2 mai Corrado.\nDa Agnese Mstislav I ebbe:"}
{"id": "36142", "revid": "367445", "url": "https://it.wikipedia.org/wiki?curid=36142", "title": "Andreis", "text": "Andreis (\"Andreis\" in friulano, \"Andrees\" nella variante locale) \u00e8 un comune italiano di 245 abitanti del Friuli-Venezia Giulia.\nGeografia fisica.\nIl territorio comunale, completamente compreso nelle Prealpi Carniche, coincide con la valle del torrente Alba, a sinistra della val Cellina, poco prima del lago di Barcis, arrivando dalla pianura.\nEssa si sviluppa in direzione est-ovest ed \u00e8 dominata, a nord, dalla catena Chiarescons-Cornaget-Resettum (in particolare dal monte Raut, 2.025 m., massima altitudine), a sud dal pi\u00f9 modesto monte Fara ().\nTermina con la forcella di Pala Barzana () che collega con Frisanco.\nStoria.\nDi Andreis mancano attestazioni precedenti all'anno Mille. Non \u00e8 chiaro, quindi, a quando risalga il primo insediamento stabile. Si sa che in epoca romana la montagna friulana era agevolmente collegata alla pianura via fiume; \u00e8 dunque lecito supporre che anche la zona di Andreis fosse almeno frequentata da pastori e boscaioli; potevano trovare rifugio nei numerosi antri che si aprono nella zona, detti nel dialetto del luogo \"andres\" (da cui, forse, il toponimo).\nIl borgo potrebbe essere stato fondato attorno alla caduta dell'Impero Romano, da popolazioni in fuga dalle invasioni barbariche che avevano devastato i centri della pianura. Andreis viene citata per la prima volta in un documento del 996, con cui Ottone III del Sacro Romano Impero confermava al vescovo di Concordia Benno diritti su vari localit\u00e0 tra cui le ville di Navarons, Tramonti e Andreis. Nel medioevo rappresent\u00f2 una dipendenza della pieve di Barcis, dalla quale si affranc\u00f2 nel 1651.\nSociet\u00e0.\nLingue e dialetti.\nAd Andreis, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla ad Andreis rientra fra le varianti del friulano occidentale."}
{"id": "36144", "revid": "1473486", "url": "https://it.wikipedia.org/wiki?curid=36144", "title": "Arzene", "text": "Arzene (IPA: , \"Darzin\" in friulano) \u00e8 stato un comune italiano di abitanti della provincia di Pordenone in Friuli-Venezia Giulia.\nIn seguito a un referendum tenuto il 28 settembre 2014, il 1\u00ba gennaio 2015 l'ente si \u00e8 fuso con Valvasone, dando luogo al nuovo comune di Valvasone Arzene.\nGeografia fisica.\nIl paese di Arzene \u00e8 situato ad eguale distanza tra il fiume Tagliamento e il torrente Meduna. A nord-ovest confina con Domanins, a nord con San Martino al Tagliamento, a ovest con Castions, a sud con Casarsa della Delizia, a est confina con il comune di Valvasone.\nStoria.\nLe prime notizie di Arzene risalgono al XII secolo e all\u2019epoca era un piccolo villaggio legato dal vincolo feudale ai signori di Valvasone. I diritti feudali furono definitivamente aboliti in epoca napoleonica e Arzene ottenne l\u2019autonomia diventando \u201cMunicipio\u201d con frazione la villa San Lorenzo. Valvasone rimase sede del cantone il quale era soggetto al distretto di San Vito al Tagliamento. Tale suddivisione rimase fino ai giorni nostri. Arzene e Valvasone si fusero dapprima in epoca fascista dal 1929 fino a dopo la seconda guerra mondiale. Nel 1947 si divisero nuovamente per ritornare in unico ente amministrativo nel 2015 a seguito di un referendum popolare.\nMonumenti e luoghi di interesse.\nArzene\nSan Lorenzo\nSociet\u00e0.\nLingue e dialetti.\nAd Arzene, accanto alla lingua italiana, la popolazione utilizza il friulano occidentale, una variante della lingua friulana. Nel territorio comunale vige la Legge regionale 18 dicembre 2007, n. 29 \"Norme per la tutela, valorizzazione e promozione della\nlingua friulana\"."}
{"id": "36145", "revid": "203463", "url": "https://it.wikipedia.org/wiki?curid=36145", "title": "Aviano", "text": "Aviano (\"Davian\" in friulano, \"Pleif\" nella variante locale) \u00e8 un comune italiano di abitanti del Friuli-Venezia Giulia, nel territorio della ex provincia di Pordenone.\nNota per la presenza sul territorio comunale del massiccio del Monte Cavallo (), Aviano \u00e8 meta turistica invernale ed estiva della nota localit\u00e0 sciistica di Piancavallo () che ospit\u00f2 dal 1979 ai primi anni novanta varie gare femminili della Coppa del Mondo di sci alpino.\nDal 1969 si tiene l'appuntamento annuale del \"Festival Internazionale del Folklore di Aviano-Piancavallo\" che ogni anno, in agosto, ospita artisti da tutto il mondo.\nVi \u00e8 situata la Base aerea di Aviano, gestita dall'Aeronautica militare italiana e utilizzata dalla U.S. Air Force nell'ambito della NATO.\nGeografia fisica.\nTerritorio.\nSituato nella fascia pedemontana ai piedi delle Prealpi Carniche, il territorio comunale di Aviano si estende per , nella pianura veneto-friulana, a nord di Pordenone, 30 a est di Belluno, 50 a ovest di Udine, 50 a nord-est di Treviso, 70 a nord di Venezia e 80 a nord-ovest di Gorizia.\nIl centro abitato sorge ad un'altitudine di 159 m s.l m. (zona Municipio). La quota minima \u00e8 di 94 m s.l m., mentre la quota massima \u00e8 pari a 2 251 m s.l m., in corrispondenza di Cima Manera, la vetta pi\u00f9 alta del massiccio del Cavallo.\nSismologia.\nIl territorio avianese \u00e8 stato classificato con rischio sismico di grado 2 su 4 ovvero zona con pericolosit\u00e0 sismica media. (Ordinanza del PCM n. 3519/2006)\nStoria.\nReperti ritrovati ad Aviano dimostrano che la zona era popolata sin dall'et\u00e0 del bronzo; i romani colonizzarono il territorio intorno al II secolo a.C.; diventando una zona agricola dipendente dal \"municipium\" di Concordia Sagittaria. Il nome stesso, Aviano, deriva da un nome prediale, cio\u00e8 riferito ad un terreno appartenente ad un proprietario fondiario di nome Avilius o Avidius.\nNell'Alto Medioevo Aviano era composta da pievi e villaggi in corrispondenza delle attuali frazioni.\nAttorno all'XI secolo su una collina che dominava la pianura circostante venne edificato dal Patriarcato di Aquileia un castello che venne dato a feudatari locali.\nIl castello fu pi\u00f9 volte assediato, durante il XIV secolo prima dai Da Camino e poi dai Carraresi, nel 1411 viene espugnato dalle truppe ungheresi dell'imperatore Sigismondo.\nNel 1420, come tutto il resto del territorio del Patriarcato di Aquileia, Aviano entr\u00f2 a far parte della Repubblica di Venezia.\nNel 1477 e nel 1499 Aviano ed i paesi limitrofi furono devastati da incursioni di truppe turche in cui gran parte della popolazione fu uccisa o fatta prigioniera.\nCon la caduta della Repubblica di Venezia, Aviano, segu\u00ec la sorte del resto del Friuli e del Veneto, fece parte dell'Impero Napoleonico e del Regno Lombardo-Veneto prima di essere annesso al Regno d'Italia nel 1866.\nNel 1911 ad Aviano, fu realizzato uno dei primi campi di aviazione dell'Aeronautica Militare, che negli anni successivi fu ingrandito e acquist\u00f2 sempre pi\u00f9 importanza sino a diventare la base NATO Aviano AB negli anni cinquanta.\nAlla fine degli anni sessanta la localit\u00e0 montana di Piancavallo divent\u00f2 localit\u00e0 di villeggiatura sciistica e per sport invernali.\nMonumenti e luoghi d'interesse.\nLuoghi naturali.\nSu una delle cime del Monte Cavallo \u00e8 posta una Madonna in bronzo, opera dello scultore pordenonese Pierino Sam (1921-2010). Dello stesso autore la statua in bronzo di padre Marco d'Aviano in via Villanova a Pordenone.\nAlberi monumentali.\nNel territorio comunale sono presenti tre alberi compresi nell'Elenco degli alberi monumentali d'Italia, aggiornato alla data del 5.5.2021:\nI tre alberi sono stati classificati come monumentali secondo i criteri di \"et\u00e0 e/o dimensioni\" e per \"forma e portamento\".\nSociet\u00e0.\nLingue e dialetti.\nAd Aviano, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla ad Aviano rientra fra le varianti appartenenti al friulano occidentale.\nBase aerea di Aviano.\nLa Base aerea di Aviano (in inglese Aviano Air Base o semplicemente Aviano AB) \u00e8 un'infrastruttura militare italiana utilizzata dall'USAF, l'aeronautica militare statunitense. Si trova nel comune di Aviano, in Friuli-Venezia Giulia, ai piedi delle Prealpi Carniche, circa 15 chilometri a nord di Pordenone. Nella base ha sede il 31st Fighter Wing dell'aeronautica militare statunitense, a sua volta parte dell'USAFE (United States Air Forces in Europe). La base, dal 1992 al 1\u00ba novembre 2005, fu anche il quartier generale della Sixteenth Air Force, ora situata alla base aerea di Ramstein in Germania.\nL'Aeronautica Militare ha il comando dell'aeroporto \"Pagliano e Gori\" di Aviano, per \"garantire la sovranit\u00e0 nazionale e sovrintendere all'applicazione degli accordi bilaterali relativi alla presenza di reparti USAF rischierati sulla base\".\nCultura.\nNel mese di agosto, sin dal 1969 si tiene il \"Festival Internazionale del Folklore di Aviano-Piancavallo\" a cui partecipano numerosi gruppi folkloristici provenienti da diverse nazioni. L'evento \u00e8 organizzato dal gruppo folcloristico Federico Angelica e dalla Pro Loco Aviano.\nDal 2019 \u00e9 presente una mostra permanente, presso Palazzina Ferro, di Riccardo Pitter all'anagrafe Piter (Castel D'Aviano, 1899 \u2013 Milano, 6 ottobre 1976), scultore e pittore italiano.\nInfrastrutture e trasporti.\nOspedali.\nAd Aviano ha sede il C.R.O. (Centro di Riferimento Oncologico) che si occupa di prevenzione, diagnosi, cura e ricerca sui tumori, uno dei pochi presenti in Italia e punto di riferimento per il nord-est italiano.\nFerrovie.\nAviano ha una propria stazione ferroviaria che si trova sulla ferrovia Sacile-Pinzano.\nAviano \u00e8 inoltre capolinea della \"incompiuta\" Ferrovia Pordenone-Aviano."}
{"id": "36147", "revid": "1827114", "url": "https://it.wikipedia.org/wiki?curid=36147", "title": "Barcis", "text": "Barcis (\"Barcis\" in friulano, \"Barce\" nella variante locale) \u00e8 un comune italiano di 229 abitanti del Friuli-Venezia Giulia.\nGeografia fisica.\nBarcis sorge a in Valcellina, nelle Dolomiti friulane, sulle rive dell'omonimo lago artificiale. La conca dove sorgono il paese e le sue frazioni \u00e8 chiusa a nord dal Monte Resett\u00f9m (), a ovest dai monti Crep Nudo () e Messer (), a sud dai monti Cavallo () e Cjastel\u00e2t (), a est dai monti Raut () e Fara ().\nStoria.\nNel cuore della Valcellina, Barcis \u00e8 antico toponimo che lo fa derivare dal termine \u201cbarc\u201d (dal femminile \u201cbarce\u201d), nel senso di capanna, adoperato in particolare nella zona attigua dell\u2019Alto Veneto: la forma Barcis sarebbe un plurale. Barcis, invece, a detta del suo noto cantore Giuseppe Malattia della Vallata, deriva da \u201cbarcia\u201d, barca, ovvero da \u201cbacis\u201d, provenzale, traducibile con il nostro \u201cbacino\u201d, per la sua forma a conca che prelude alla sua vocazione lacustre. Inizialmente era una localit\u00e0 dell'antica Cellis, che, a causa di una frana, venne distrutta nel 1314 e poi ricostruita sulle sponde del fiume Cellina. Nel novembre del 1917 fu al centro di aspri combattimenti tra le truppe italiane e quelle tedesche, difesa specialmente dal battaglione alpini Val d'Arroscia. Venne distrutta da un incendio nel 1606 una prima volta e una seconda a causa della guerra nel 1944. Nel 1954 venne costruita la diga per scopi idroelettrici che determin\u00f2 la formazione del lago che con il suo surreale color verde smeraldo caratterizza questa piccola localit\u00e0 turistica.\nSociet\u00e0.\nLingue e dialetti.\nA Barcis, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nLa lingua friulana che si parla a Barcis rientra fra le varianti appartenenti al friulano occidentale."}
{"id": "36149", "revid": "83531", "url": "https://it.wikipedia.org/wiki?curid=36149", "title": "Budoia", "text": "Budoia (\"Budoie\" in friulano, \"Buduoia\" nella variante locale) \u00e8 un comune italiano di abitanti del Friuli-Venezia Giulia.\nGeografia fisica.\nIl comune si trova nella zona collinare ai piedi del massiccio del Monte Cavallo.\n\u00c8 attraversato dal torrente Ortugna che \u00e8 un affluente del fiume Livenza.\nToponimo.\n\"Budoia\" deriva dal latino \"betulla,\" in virt\u00f9 della diffusione di tale pianta nei boschi attigui all'abitato. \u00c8 possibile che il toponimo abbia un'origine celtica, derivante dalla radice gallica \"boudo-\", \"boudi-\" con il significato di \u2018(bottino di) vittoria' oppure \"buta,\" antico gallico per 'capanna', 'dimora'.\nStoria.\nLa zona di San Tom\u00e9, a nord dell'abitato di Dardago, fu la sede dei primi insediamenti umani della zona. Infatti molti reperti archeologici (punte, raschiatoi, cuspidi di freccia) testimoniano una presenza umana assai remota (Neolitico).\nIn epoca medievale Budoia si trov\u00f2 sotto l'influenza dei conti di Polcenigo che detenevano il potere giuridico e fornivano protezione in cambio di tributi. Nel 1419 Budoia si sottomise insieme a Polcenigo alla Repubblica di Venezia.\nSentieri naturalistici.\nSono stati allestiti vari itinerari naturalisti da parte del comune e da gruppi di volontari della zona. \u00c8 stato recuperato e integrato nel sistema ecomuseale un manufatto in pietra chiamato \"Rujal\" che in passato aveva funzione di acquedotto. Il Comune di Budoia in questi ultimi anni ha reso fruibili una serie di sentieri di rilevanza naturalistica, come ad esempio il sentiero naturalistico Gor. Molti di questi percorsi sono integrati nella rete dei sentieri del Club Alpino Italiano. Altri Itinerari degni di nota sono il \"sentiero di San Tom\u00e8\"; il percorso attorno all'Artugna; l'itinerario dei \"colli di Santa Lucia\".\nSociet\u00e0.\nLingue e dialetti.\nA Budoia, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Budoia rientra fra le varianti appartenenti al friulano occidentale.\nCultura.\nEventi.\nLa festa dei funghi e dell'ambiente, organizzata dalla Pro Loco \u00e8 la manifestazione di maggior richiamo.\nGiunta ormai alla 50\u00aa edizione, la festa si svolge annualmente nei due weekend centrali del mese di settembre.\nOltre alla mostra micologica regionale e alla mostra filatelica, la festa ospita convegni, mostre mercato dei prodotti tipici agroalimentari ed artigianali.\nLa prima domenica si disputa l'Artugna Challenge, gara in mountain bike, mentre nell'ultima domenica la marcia dei funghi fino a 24\u00a0km.\nNegli ultimi anni la festa dei funghi e dell'ambiente ha inglobato al suo interno altre manifestazioni come mostre fotografiche, esposizione canine, ciclomarcia (in concomitanza con la marcia dei funghi).\nInoltre sono organizzate altre manifestazioni di minor rilievo.\nGeografia antropica.\nFrazioni.\nIl comune riconosce ufficialmente due frazioni oltre al capoluogo:\nDelle localit\u00e0 minori si citano San Martin e Fornaci, entrambe caratterizzate da prati, boschi e qualche rara abitazione."}
{"id": "36150", "revid": "2093951", "url": "https://it.wikipedia.org/wiki?curid=36150", "title": "Caneva", "text": "C\u00e0neva (\"C\u00e0neva\" in veneto, \"Cj\u00e0nive\" in friulano standard, \"Cj\u00e0neva\" in friulano occidentale) \u00e8 un comune italiano di abitanti del Friuli-Venezia Giulia.\nStoria.\nResti litici di un accampamento di cacciatori, ritrovati nei pressi del Bus de la Lum al limitare della Foresta del Cansiglio e risalenti a circa 11.000 anni a.C., costituiscono la prima testimonianza della presenza dell'uomo sul territorio comunale. Questi furono preludio all'insediamento palafitticolo del \"Pal\u00f9 del Livenza\" (Paleolitico Superiore), in cui a partire dal 5.720 sino al 4.880 BP (datazioni al radiocarbonio quattordici) si ebbe un insediamento umano su palafitte.\nIn seguito in zona, sui due principali colli sporgenti dalla dorsale prealpina (col de Fer e col San Martino), si ebbero ben due castellieri, di cui uno si evolse in \"castrum\" romano quando qui venne costruita una torre d'avvistamento. Lo sviluppo - inteso in senso di comunit\u00e0 - si ebbe in epoca medievale quando, data la posizione strategicamente rilevante sulla via che univa Aquileia-Concordia all'Alpago e quindi al Norico, C\u00e0neva divenne territorio patriarcale, documentato fin dall'anno 1034 quale possesso della Chiesa d'Aquileia. Caneva fu teatro di numerosi scontri tra le truppe della \"Patria del Friuli\" e quelle trevigiane, passando ora sotto il controllo dei Patriarchi ora sotto il controllo dei da Camino.\nPer molti secoli fu un feudo in possesso di vari esponenti dell'aristocrazia friulana. Nel 1385 il maniero venne occupato dalle truppe dei Carraresi, signori di Padova. Ritornato in possesso della Chiesa d'Aquileia, C\u00e0neva venne preso dalle truppe veneziane nell'anno 1420. I resti dell'antico maniero, sito sulla vetta di un pendio roccioso, sono oggi costituiti dalle basi di alcuni muraglioni di difesa e dai resti di qualche torre. All'interno della cinta castellana si trovano ancora la chiesetta di Santa Lucia, costruita alla fine del secolo XVI, e la torre campanaria, ricavata da un'antica torre.\nIn epoca pi\u00f9 recente C\u00e0neva divenne terra di emigrazione soprattutto verso America del Nord e del Sud, Svizzera, Belgio ed Australia. Il fenomeno, che dur\u00f2 per tutto l'Ottocento e gran parte del Novecento, si arrest\u00f2 solamente negli anni sessanta.\nC\u00e0neva \u00e8 un paese di cave e di cavatori e come tale fa della pietra un elemento caratterizzante della sua storia e della sua architettura. L'impiego della pietra \u00e8 stato importante sin dai secoli antichi per la costruzione di abitazioni, per l'edificazione di recinzioni, per la realizzazione di vie di comunicazione e per la realizzazione di ogni sorta di manufatti.\nMonumenti e luoghi d'interesse.\nArchitetture civili e musei.\nSono presenti due ville, esempio di dimore signorili di campagna del XIX secolo, tutelate dall'Istituto Regionale per le Ville Venete (IRVV):\nTra le altre ville figurano:\nSociet\u00e0.\nLingue e dialetti.\nIl territorio di Caneva rientra in quella fascia del Friuli occidentale in cui si parla il veneto: il dialetto locale appartiene infatti al tipo trevigiano rustico orientale (detto anche liventino), affine quindi al bellunese. Termini tipicamente riconducibili di questo gruppo sono \"ardel\u00ecva\" \"fieno di secondo taglio\", \"vars\u00f3r\" \"aratro\", \"calv\u00e9a\" o \"calv\u00eca\" \"misura per aridi\".\nNon mancano, tuttavia, elementi riconducibili alla lingua friulana, facendo ipotizzare che l'attuale idioma si sia imposto su un originario dialetto friulano. Voci che denotano questo aspetto sono \"madr\u00e0s\" \"serpente\", \"batid\u00f3r\" \"correggiato\", \"ratha\" e \"rath\u00f2t\" rispettivamente \"anatra\" e \"maschio dell'anatra\". Interessante, inoltre, la presenza di alcuni slavismi, tracce di una piccola colonizzazione di epoca patriarcale.\nGeografia antropica.\nFiaschetti.\nDista da C\u00e0neva circa 2\u00a0km.\nQui vivono circa 300 persone.\nSarone.\nDistante da C\u00e0neva circa 3\u00a0km.\n\u00c8 il secondo paese per abitanti del comune. Protetto su tre lati dai vari eventi atmosferici da due colli a sud-ovest e a nord-est, rispettivamente il \"col de Fer\" e il \"col di San Mart\u00ecn\", e a nord- ovest dal \"Pian Cansiglio\" \u00e8 la frazione con le pi\u00f9 grandi bellezze paesaggistiche del comune fra cui le meravigliose viste dalla famosa pizzeria ristorante \"Italo Rover\" al paesaggio boschivo della valle. Famoso in tutta Italia per la preziosa pietra che se ne ricava dalle sue montagne di un colore bianco puro dalle sue cave. Particolarit\u00e0 del posto \u00e8 il suo dialetto totalmente diverso dai vari paesi del comune, molto pi\u00f9 simile al Bellunese. Questa differenziazione linguistica \u00e8 dovuta al fatto che in passato \u00e8 stato luogo di passaggio per i migranti che attraversavano il Pian Cansiglio per dirigersi alla stazione dei treni di Sacile.\nConosciuto per la sua birra, Valscura, prodotta con i vari frutti di stagione raccolti direttamente nel territorio (figo moro, castagne, ecc.)\nAmministrazione.\nCaneva fa parte di:\nGemellaggi.\nNeumarkt \u00e8 un Pese della Baviera (Germania) dove ogni estate viene svolto un campeggio (Zeltlager) a cui partecipano ragazzi sia italiani che tedeschi per mantenere il gemellaggio.\nMeilhan-sur-Garonne \u00e8 un comune francese in cui vi sono emigrati molti italiani dopo la seconda guerra mondiale, tra questi anche un canevese, Giovanni Masutti, al quale \u00e8 stata dedicata una piazza adiacente alla chiesa del comune, inaugurata nel 2012."}
{"id": "36151", "revid": "1805885", "url": "https://it.wikipedia.org/wiki?curid=36151", "title": "Casarsa della Delizia", "text": "Casarsa della Delizia (\"Cjasarse\" in friulano standard, \"Cjasarsa\" in variante locale) \u00e8 un comune italiano di abitanti nel Friuli-Venezia Giulia.\nGeografia fisica.\nTerritorio.\nIl comune di Casarsa della Delizia \u00e8 attraversato dalla linea delle risorgive. Si trova cio\u00e8 nel punto di confine tra la bassa e l'alta pianura, in un'area equidistante dall'arco alpino e dal mare Adriatico. Ci\u00f2 caratterizza fortemente il territorio, in particolare per quanto concerne l'aspetto idrografico. Nel territorio comunale, infatti, nascono diversi corsi d'acqua, alcuni dei quali di una certa importanza. Il fiume pi\u00f9 importante che nasce dalle risorgive casarsesi \u00e8 il Lemene, corso d'acqua che bagna, con la massima portata, il centro storico della cittadina veneziana di Portogruaro. In territorio casarsese la denominazione del medesimo \u00e8 \"Roggia Versa\", per poi acquistare la denominazione specifica meno di una decina di chilometri pi\u00f9 a sud.\nAltri fiumi di una certa importanza che trovano le loro sorgenti in territorio comunale sono il Sile (che nasce in localit\u00e0 Villa Sile) ed il Reghena, che nasce nella parte sud del comune, in un'area nota come Boscat (italianizzato in Boscatto), al confine con il comune di San Vito al Tagliamento. La parte ovest di Casarsa (localit\u00e0 Centata) \u00e8 attraversata dalla Roggia dei Molini, un corso d'acqua di discreta portata, che alimenta un lago artificiale. Nella parte meridionale del comune, a San Giovanni, tale roggia assume il nome di fiume Lin.\nIl fiume pi\u00f9 importante, comunque, che scorre presso il territorio comunale, \u00e8 il Tagliamento, la cui distanza dal centro abitato \u00e8 di circa 3 chilometri (meno, se consideriamo il borgo di Versuta e la localit\u00e0 Comunali, dove raggiunge il suo minimo). Per quanto il comune non sia pi\u00f9 bagnato dalle sue acque (lo fu in un passato non remoto, quando il letto del fiume si spostava sino a lambire Versuta, e ne rimane chiara testimonianza nel terreno gravoso), l'importanza del fiume Tagliamento ha fortemente influenzato il territorio, e pi\u00f9 specificamente l'aspetto agricolo (vitivinicolo) del medesimo, tanto che Casarsa viene spesso citata come comune rivierasco, pur trattandosi solo di un comune prossimo al corso del fiume (in questo gioca un ruolo anche il fatto che il vicino ponte sul Tagliamento \u00e8 denominato \"Ponte della Delizia\", il che lo fa associare in modo diretto a Casarsa della Delizia).\nIdrografia\nStoria.\nPreistoria ed Et\u00e0 Antica.\nGli insediamenti umani nel territorio del comune di Casarsa sono documentati fin dall'et\u00e0 del Bronzo Inferiore e del Ferro, testimoniati dalla presenza dei cosiddetti \"castellieri\", in particolare nella zona di San Giovanni, e grazie al rinvenimento di selci e cocci. Un insediamento umano preistorico pi\u00f9 ampio abbracciava un'area compresa tra San Vito, Casarsa e Bannia (area conosciuta come \"S\u00e9dulis\").\nIn et\u00e0 romana, il territorio era attraversato da strade, ed esisteva un insediamento umano stabile nella parte occidentale del comune; a supporto di tale tesi, il ritrovamento di vari reperti archeologici, oggi conservati presso il Civico Museo di San Vito al Tagliamento. Si tratta per lo pi\u00f9 di laterizi, materiale musivo, frammenti di anfore e pesi per bilance. La presenza di un insediamento abitativo stanziale \u00e8 accertata anche in seguito alla caduta dell'Impero, quando Casarsa era un'arimannia longobarda, che presidiava militarmente l'antica via romana, ancora in uso. Proprio a questo periodo parrebbe riconducibile l'episodio (l'incendio ed il saccheggio) che diede il nome al paese. La strada principale era la Via Iulia Augusta che da Mestre si dirigeva ad Udine. A questo attraversamento confluivano anche la Via Postumia, la Via Germanica e la via Concordia Sagitaria-Casarsa della Delizia.\nDal Medioevo all'Ottocento.\nNominata per la prima volta in una bolla di Papa Lucio III nel 1183, Casarsa era allora alle dipendenze dell'Abbazia di Sesto al Reghena, mentre San Giovanni dipendeva direttamente dal Vescovo di Concordia. La Pieve di San Giovanni, a sua volta, aveva la qualifica di \"pieve vescovile\", ed era Chiesa Matrice di Casarsa (fino al 1440), San Vito (fino al 1258), Prodolone (fino al 1694) e San Lorenzo (fino al 1586).\nParte della Patria del Friuli, dapprima, ha seguito poi le sorti della Repubblica di Venezia. In et\u00e0 napoleonica, dal punto di vista amministrativo, ha fatto parte, per circa un anno (1806-1807), del Dipartimento di Passariano, con capoluogo Udine, per poi passare al Dipartimento del Tagliamento, con capoluogo Treviso, assieme al resto del Distretto di Pordenone (1807-1814), ed \u00e8 stata infine annessa all'Italia nel 1866.\nNel 1847 il comune di Casarsa ha incorporato parte del soppresso comune di San Giovanni (che comprendeva anche Prodolone, incorporata a San Vito), nonch\u00e9 la localit\u00e0 Sile, scorporata da Orcenico Inferiore, assumendo cos\u00ec l'attuale estensione territoriale.\nIl maggior sviluppo del territorio casarsese si \u00e8 avuto a partire dalla seconda met\u00e0 del XIX secolo, grazie alle nuove opere infrastrutturali (ferrovie e strade), che sono state di impulso alla creazione di nuove attivit\u00e0 commerciali ed industriali.\nNovecento e oggi.\n\u00c8 oggi un importante centro agricolo (in particolare nel settore vitivinicolo) situato in prossimit\u00e0 della sponda destra del fiume Tagliamento ed un nodo ferroviario di primaria importanza per tutta la provincia di Pordenone (linee per Udine-Trieste, Venezia, Portogruaro, Spilimbergo-Pinzano al Tagliamento-Gemona).\nFino alla fine della Guerra Fredda fu anche uno dei pi\u00f9 noti centri militari italiani, per poi veder ridimensionata di molto la presenza dell'esercito nella zona, a causa delle mutate condizioni geopolitiche dell'area.\nLa sua importanza come nodo ferroviario e stradale, nel corso dell'ultima guerra, le cost\u00f2 la semidistruzione del centro abitato ad opera degli Alleati.\nImportante figura culturale della cittadina fu indiscutibilmente il poeta Pier Paolo Pasolini, che visse a Casarsa, paese d'origine della madre, dal 1942 al gennaio 1950. Pasolini \u00e8 sepolto nel cimitero comunale, in una tomba adiacente a quella della madre. A poca distanza riposano le spoglie del padre e dell'unico fratello.\nOrigini del nome.\nIl nome deriva dal latino \"\"casam arsam\", letteralmente \"casa arsa\"\". \"Arsa\" non sarebbe da intendersi come \"bruciata\" ma piuttosto \"arida\".\nL'appellativo \"della Delizia\" \u00e8 stato integrato con Regio Decreto 18 agosto 1867 (pubblicato in Gazzetta Ufficiale il 23/9/1867), al fine di distinguerla da \"Casarza Ligure\". \"Delizia\" fu desunto dal nome della limitrofa localit\u00e0 a est, nei pressi dell'omonimo ponte sul Tagliamento.\nOnorificenze.\nCon decreto del presidente della Repubblica del 25 ottobre 2000 le \u00e8 stato conferito il titolo di Citt\u00e0.\nMonumenti e luoghi d'interesse.\nArchitetture religiose.\nCostruita nel XV secolo, \u00e8 la vecchia chiesa parrocchiale. L'attuale aspetto esterno si deve a una riduzione delle dimensioni, avvenuta nell'Ottocento, causa la costruzione della nuova parrocchiale.\nLa chiesa di Santa Croce e San Rocco ha importanza perch\u00e9 al suo interno contiene, alle pareti, un ciclo di affreschi cinquecenteschi di Pomponio Amalteo o del Pordenone (di attribuzione non certa, causa la vicinanza dei due pittori). Fino al 1944-1945, quando la chiesa sub\u00ec pesanti bombardamenti, la volta era affrescata, anch'essa ad opera del pittore veneto Pomponio Amalteo.\nNel 1975 fu in questa chiesa che si tennero i funerali di Pier Paolo Pasolini; questa chiesa \u00e8 legata anche all'opera del poeta, avendolo ispirato per la tragedia \"I turcs tal Fri\u00fbl\": infatti vi \u00e8 custodita una lapide del 1529 in memoria dell'invasione turca subita da Casarsa nel 1499, qui trasferita dalla Chiesa della Beata Vergine delle Grazie, oggi non pi\u00f9 esistente, che era sita in prossimit\u00e0 della chiesa arcipretale di S. Croce e B.V. del Rosario (ne sono stati ricalcati i segni della pianta sulla pavimentazione di Piazza Cavour, in seguito al rifacimento della stessa).\nCostruita negli ultimi decenni del XIX secolo, la chiesa arcipretale \u00e8 nel cuore del paese, poco distante dalla casa materna di Pasolini.L'edificio si caratterizza specialmente per i due campanili gemelli ai lati della facciata, entrambi dotati di quattro monofore e di due orologi.All'interno sono conservate numerose opere di artisti friulani del Novecento, fra le quali numerosi affreschi.\nStruttura votiva popolare situata in via Valvasone, il capitello del Borc di Sora \u00e8 un edificio caratteristico: \u00e8 un sacello con frontone sostenuto da quattro colonne, con all'interno un altare. Sul tetto due pilastrini sostengono una campana di dimensioni medio-grandi.\nArchitetture civili.\nProgettata dall'architetto friulano Gino Valle, la tomba di Pier Paolo Pasolini \u00e8 nel cimitero di Casarsa, a sinistra dell'ingresso. Si tratta di un sepolcro semplice, costituito da una lapide grigia posta sul terreno, con inciso solamente \"PIER PAOLO PASOLINI / (1922-75)\". Tale lapide \u00e8 posta a fianco di una lapide gemella, quella del sepolcro materno, entrambe incorniciate da un'aiuola: a ricordare il profondo legame che tenne uniti per tutta la vita Pier Paolo e la madre Susanna Colussi in Pasolini.\nMalgrado la modestia e la mancanza di decori, Gino Valle segnala con due elementi la presenza del poeta: una sottile striscia di marmo che parte dalla tomba pasoliniana \u00e8 rialzata tra la ghiaia del cimitero, facendo rallentare e porre l'attenzione sulla tomba all'ignaro passante. Inoltre un alloro, simbolo antico del poeta, cresce all'interno dell'aiuola, ombreggiando la lapide. Anche la tomba di Guido Pasolini, fratello di Pier Paolo, partigiano ucciso da altri partigiani, \u00e8 nel cimitero di Casarsa, a destra dell'ingresso, assieme a quella degli altri caduti locali per la Liberazione.\nEdificio addossato a via Guido Pasolini, verso la piazza Centrale di Casarsa, la casa della famiglia di Susanna Colussi, dove il poeta pass\u00f2 momenti fondamentali dell'infanzia, \u00e8 oggi sede del \"Centro Studi Pier Paolo Pasolini\": qui sono custoditi numerosi suoi documenti e dipinti degli anni friulani. Il Centro Studi possiede una biblioteca specializzata e offre in vendita alcune pubblicazioni pasoliniane non sempre facili da reperire nonch\u00e9 il catalogo delle mostre tenute nei locali del centro espositivo. Gli addetti offrono indicazioni sulle iniziative culturali del territorio e distribuiscono una mappa con l'itinerario di Pasolini a Casarsa (sono anche disponibi biciclette in comodato gratuito). Opere di e su Pasolini, come pure un'ampia raccolta di monografie e tesi di laurea dedicate al poeta sono custodite anche presso la Biblioteca Civica di Casarsa.\nEsempio di architettura moderna, progettato dall'architetto Gino Valle, l'ex Municipio fu costruito tra il 1966 ed il 1974. \u00c8 stato sede municipale fino al 2015, quando la sede \u00e8 stata trasferita in Palazzo Pasti - Burovich. Oggi la struttura \u00e8 stata data in convenzione all'Azienda Sanitaria ed \u00e8 in fase di ristrutturazione.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 983, ovvero l'11,51% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Casarsa della Delizia, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Casarsa della Delizia rientra fra le varianti appartenenti al Friulano occidentale (o concordiense).\u00c8 in uso a Casarsa e, con poche varianti, in tutto il circondario, da San Vito al Tagliamento fino a San Martino al Tagliamento, e da Zoppola fino al fiume Tagliamento.\nLa parlata tradizionale (quella delle opere di Pasolini) si \u00e8 tuttavia in parte perduta, per lasciar posto ad un dialetto fortemente influenzato dalla lingua italiana e dal veneto. A San Vito, in particolare, l'influenza del veneto \u00e8 molto evidente, cos\u00ec come nella stessa Casarsa, in misura minore. Resiste invece maggiormente nei piccoli centri agricoli a nord di Casarsa, dove le influenze esterne sono state minori.\nCaratteristica peculiare del casarsese, e di tutto il friulano occidentale, \u00e8 l'uscita in \u2013a, rispetto all'uscita in \u2013e (es. \"aga\" in luogo di \"aghe\", \"cjasa\" in luogo di \"cjase\") diffusa nella sinistra Tagliamento.\nCiant da li ciampanis\n\"Co la sera a si pi\u00e8rt ta li fontanis\"\n\"il me pa\u00eds al \u00e8 col\u00f2ur smar\u00edt.\"\n\"Jo i soi lont\u00e0n, recuardi li so ranis,\"\n\"la luna, il trist tintinul\u00e0 dai gris.\"\n\"A bat Rosari, pai pras al si scun\u00eds:\"\n\"jo i soj mu\u00e0rt al ciant da li ciampanis.\"\n\"For\u00e8st, al me dols svual\u00e0 par il plan,\"\n\"no ciap\u00e0 p\u00f2ura: jo i soj un spirt di am\u00f2ur\"\n\"che al so pa\u00eds al torna di lont\u00e0n.\"\n(Pier Paolo Pasolini, \"Poesie a Casarsa\").\nInteressante per comprendere il panorama linguistico del territorio casarsese fu una ricerca della linguista Birgit Bacher, volta a studiare la parlata locale per la sua caratteristica di transizione.\nNel 1986 la sua indagine evidenzi\u00f2 come, a Casarsa, la prima lingua imparata in et\u00e0 infantile fosse l'italiano per il 30 % degli intervistati, il friulano per il 29 % (dunque, una sostanziale parit\u00e0), il 26 % avesse imparato contemporaneamente italiano e friulano, e il 13 % prima il veneto.\nReligione.\nIl comune appartiene alla diocesi di Concordia-Pordenone, suffraganea del patriarcato di Venezia, e comprende due parrocchie (Santa Croce-Beata Vergine del Rosario e San Giovanni Battista).\nGeografia antropica.\n\u00c8 il quinto comune pi\u00f9 densamente popolato della provincia di Pordenone.\nFrazioni.\nSan Giovanni \u00e8 la frazione principale del comune, Sile (o Villa Sile) e San Floreano sono invece piccoli borghi (quest'ultimo ormai completamente assorbito da San Giovanni). Versutta, ormai inglobata in San Giovanni (\"Versuta\" nella parlata locale) rileva per la presenza di Pasolini.\nAltre localit\u00e0.\nLe seguenti localit\u00e0 non sono comprese nella toponomastica ufficiale del comune, ma hanno rilevanza di carattere storico-geografico o paesaggistico:\nEconomia.\nLe maggiori realt\u00e0 economiche della cittadina sono di natura cooperativa: la \"Cooperativa di Consumo di Casarsa\" (fondata nel 1919) e la \"Cantina Sociale La Delizia\" (fondata nel 1931 - la pi\u00f9 grande del Friuli - Venezia Giulia), entrambe ben consolidate nel tessuto economico cittadino, provinciale e regionale, simboli del connubio tra agricoltura, industria e commercio, che ha interessato Casarsa nel corso del XX secolo.\nLa cittadina \u00e8 anche ricca di insediamenti artigianali e piccolo-medio industriali, in continuit\u00e0 e sinergia con l'ampio tessuto economico del Nordest italiano.\nL'agricoltura \u00e8 comunque il settore pi\u00f9 rappresentativo: Casarsa \u00e8 uno dei maggiori centri agricoli nel settore vitivinicolo di tutto il Friuli. La tradizione enologica \u00e8 talmente consolidata nel tempo, che una delle principali forme di allevamento della vite, internazionalmente riconosciuta ed adottata dai produttori anche di altre parti di Italia e del mondo, si chiama proprio \"Casarsa\", in onore della cittadina (dove pare sia stata inventata).\nLa presenza militare.\nNon si pu\u00f2 certo negare che l'economia di Casarsa si sia basata per molti anni sulla forte presenza militare insediata nel territorio (fino agli anni ottanta \u00e8 stata la sede della pi\u00f9 grande caserma d'Italia dopo la Cecchignola di Roma). Tale presenza ha infatti favorito il fiorire di attivit\u00e0 commerciali, trasformando in pochi anni la cittadina da centro \"essenzialmente agricolo\" ad \"agricolo a forte vocazione commerciale\" (specie nel settore della ricettivit\u00e0 e della ristorazione).\nTrovavano sede a Casarsa:\nDopo la fine della Guerra Fredda la presenza militare \u00e8 stata fortemente ridimensionata, ed oggi la Caserma Trieste di Casarsa \u00e8 formalmente ridotta a poco pi\u00f9 di un presidio. Restano oggi il comando dell'11\u00ba Reggimento Bersaglieri (trasferito recentemente dalla Caserma di Orcenico di Zoppola, distante meno di un centinaio di metri) ed il 5\u00ba Reggimento Aviazione dell'Esercito \"Rigel\", presso l'Aeroporto \"Francesco Baracca\" di Casarsa della Delizia.\nIl \"polo militare\" di Casarsa comprendeva, di fatto, la Caserma \"Trieste\" di Casarsa, l'Aeroporto \"Baracca\", la Caserma \"Leccis\" di Orcenico Superiore, e precedentemente la Caserma \"Delle Alpi\" e le Polveriere, queste ultime due strutture site nella parte settentrionale della cittadina.\nInfrastrutture e trasporti.\nFerrovie.\nCasarsa \u00e8 un importante nodo ferroviario, posto sulla linea direttrice Venezia - Udine, ed \u00e8 capolinea della linea per Portogruaro; in passato vi era anche una linea per Gemona, ora in disuso.\nHa due stazioni ferroviarie: Casarsa (la stazione principale) e San Giovanni di Casarsa (posta sulla linea per Portogruaro). Per un breve periodo, a partire dall'occupazione austriaca del 1917 - 1918, ebbe anche un'altra stazione, chiamata Casarsa Nord, sulla linea per Gemona del Friuli, smantellata completamente pochi anni dopo.\nStrade.\nLa cittadina \u00e8 anche in posizione stradale privilegiata, essendo attraversata dalla SS13 \"Pontebbana\" e dalla SP1 \"Val d'Arzino\", che collega la pedemontana pordenonese con la pianura e con il Veneto orientale, nonch\u00e9 dalla SS463 \"del Tagliamento\" , ed \u00e8 il punto di inizio della SP46.\nL'autostrada pi\u00f9 vicina \u00e8 la A28, il cui raccordo dista 8\u00a0km dal centro. L'autostrada A4 dista, nel punto pi\u00f9 vicino (casello di Portogruaro) 22\u00a0km.\nAeroporti.\nTre sono gli aeroporti che distano meno di 100\u00a0km dalla cittadina: due di questi sono internazionali (Aeroporto di Trieste - Ronchi dei Legionari, km 60,4; Aeroporto di Treviso - Sant'Angelo, km 74,3) ed uno intercontinentale (Aeroporto Marco Polo di Venezia - Tessera, km 91,3).\nPossono essere facilmente raggiunti sia con interscambio tra ferrovia e bus navetta, sia con autobus extraurbani (fermata su richiesta - periodico) presso la piazza principale della cittadina (quest'ultima opzione vale solo per gli aeroporti di Trieste e Venezia)\nInoltre nella cittadina \u00e8 presente un piccolo aeroporto militare sede del 5\u00ba Reggimento AVES \"Rigel\" dell'Aviazione dell'Esercito."}
{"id": "36152", "revid": "124692222", "url": "https://it.wikipedia.org/wiki?curid=36152", "title": "Castelnovo del Friuli", "text": "Castelnovo del Friuli (\"Cjastelgn\u00fbf\" in friulano standard, \"Cjastelnouf\" nella variante locale) \u00e8 un comune italiano di 836 abitanti del Friuli-Venezia Giulia. Si tratta di un comune sparso, e la sede municipale si trova presso la localit\u00e0 Paludea.\nGeografia fisica.\nIl territorio, prevalentemente collinare, si presenta ricco di vegetazione ove brulica una fauna piuttosto variegata: da non escludere la presenza di cervi, cinghiali, lupi ed altri animali selvatici di rilievo.\nStoria.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Castelnovo del Friuli, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Castelnovo del Friuli rientra fra le varianti appartenenti al friulano occidentale .\nGeografia antropica.\nFrazioni.\nLo statuto comunale non cita alcuna frazione o localit\u00e0, ma ne \u00e8 riportato un elenco nel sito istituzionale.\nDi fatto, non esiste un paese dal nome \"Castelnovo\", ma il comune \u00e8 un insieme di molte borgate sparse sulle alture della Val Cosa, di cui la pi\u00f9 grande \u00e8 \"Paludea\", sede comunale.\nEsse sono:\nAlmadis, Belus, Braida, Castello, Celante, Ceschies, Costa, Cruz, Davour la Mont, Faviz, Forca, Franz, Ghet, Graves, Gris, Madonna dello Zucco, Marons, Martiners, Menis, Michei, Michelins, Mierlis, Mocenigo, Molevana, Molino, Mont, Mostacins, Nanis, Oltrerugo, Paludea (sede comunale), Praforte, Rez, Rizzos, Romagnoi, Sottocolli, Sottoforca, Spessa, Tisins, Vidunza, Vigna.\nInfrastrutture e trasporti.\nFerrovie.\nAl servizio del comune era presente fino al 2003, data della sua soppressione, la fermata ferroviaria di Castelnovo del Friuli, lungo la ferrovia Pinzano Gemona ubicata per\u00f2 nel comune di Pinzano."}
{"id": "36153", "revid": "1442080", "url": "https://it.wikipedia.org/wiki?curid=36153", "title": "Cavasso Nuovo", "text": "Cavasso Nuovo (\"Cjav\u00e0s\" in friulano) \u00e8 un comune italiano di abitanti del Friuli-Venezia Giulia.\nStoria.\nFino al 1873 Cavasso era unita al vicino paese di Fanna e si chiamava \"Fanna di Sopra\", con sede amministrativa a Fanna (al tempo \"Fanna di sotto\"); in seguito, rinominato \"Cavasso\" (dal friulano \"Cjav\u00e0s\"), ottenne il distacco, costituendosi comune autonomo.\nCon l'unit\u00e0 d'Italia fu aggiunta la denominazione \"Nuovo\".\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Cavasso Nuovo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Cavasso Nuovo rientra fra le varianti appartenenti al friulano occidentale."}
{"id": "36154", "revid": "869733", "url": "https://it.wikipedia.org/wiki?curid=36154", "title": "Chions", "text": "Chions (\"Cjons\" e in friulano occidentale) \u00e8 un comune italiano sparso di abitanti del Friuli-Venezia Giulia.\nOrigini del nome.\nAttestato sin dal 1072 come \"Chaum\", \"Caum\", \"Caono\" e simili, il toponimo dovrebbe rimandare al latino \"cavus\" \"canale artificiale\" con l'aggiunta del suffisso -\"one\". La -\"s\" finale \u00e8 una tipicit\u00e0 dei toponimi friulani.\nStoria.\nLa zona, dai terreni fertili e ricca di acque, doveva essere abitata gi\u00e0 al tempo dei Celti e forse anche prima, tuttavia le prime testimonianze certe risalgono all'epoca romana. In questo periodo l'attuale Chions venne inquadrata nell\"'agro\" di Concordia e il territorio fu centuriato. La sistemazione agraria del periodo sussiste ancora nelle odierne campagne.\nChions e le sue frazioni si formarono successivamente alle invasioni barbariche probabilmente sui resti di insediamenti pi\u00f9 antichi, ma l'abitato di \"Villa Caum\" \u00e8 attestato solo dal 1072. In questo periodo vi sorgeva una centa (un piccolo fortilizio a carattere rurale), di cui resta ancora traccia in una zona di terreno rialzato e nel campanile della parrocchiale, ricavato forse da una torre. Tra il Tre e il Quattrocento fu feudo dei Panigai (mentre Villotta e Torrate erano degli Sbrojavacca).\nPassata poi alla Serenissima come tutto il Friuli, Chions visse per secoli un periodo di tranquillit\u00e0. Solo tra il 1575 e il 1585 il feudo di Tajedo fu al centro di una disputa che oppose le famiglie Altan e Savorgnan, in cui intervennero anche il doge e il patriarca di Aquileia, oltre che il granduca di Toscana, duca di Ferrara, il duca di Savoia, l'arciduca d'Austria e persino i re di Spagna e Francia.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 538, ovvero il 10,37% della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nLe frazioni principali sono Villotta, Chions, Basedo, Taiedo e Torrate.\nTorrate.\nDi particolare importanza storica \u00e8 il borgo di Torrate, originatosi a partire dall'omonimo castello, costruito tra l'XI secolo e il XII secolo e in possesso della famiglia Sbrojavacca. Nei pressi del borgo cresce il \"bosco di Torrate\", una macchia di vegetazione un tempo di vaste proporzioni ma che risulta oggi notevolmente ridimensionata. Torrate \u00e8 sede di numerosi pozzi di approvvigionamento d'acqua per l'acquedotto basso Livenza, nonch\u00e9 di impianti per il trattamento dell'acqua potabile. Nelle vicinanze sono presenti infatti diverse risorgive da cui nascono svariate roggie.\nInfrastrutture e trasporti.\nStrade.\nLa principale via di comunicazione del comune \u00e8 la ex Strada statale 251 della Val di Zoldo e Val Cellina, oggi declassificata a strada regionale. L'arteria si snoda da sudest a nordovest, attraversando Villotta.\nPer quanto riguarda le autostrade, il territorio di Chions \u00e8 attraversato dalla A28 che collega Portogruaro a Conegliano. Il comune \u00e8 servito dallo svincolo denominato \"Villotta\", localizzato a sudest della stessa.\nFerrovie.\nIl comune \u00e8 attraversato dalla vecchia ferrovia San Vito al Tagliamento-Motta di Livenza, dismessa ormai da decenni. A Villotta si trovava la fermata \"Chions-Azzano Decimo\" di cui sussistono ancora i fabbricati.\nSport.\nHa sede nel comune la societ\u00e0 di calcio A.P.C. Chions, fondata nel 1972, militante nel campionato di Serie D 2018-2019 e la societ\u00e0 Chions Fiume Volley ASD che partecipa al campionato di Serie B2 Femminile di pallavolo."}
{"id": "36155", "revid": "125418009", "url": "https://it.wikipedia.org/wiki?curid=36155", "title": "Cimolais", "text": "Cimolais (\"Thimolei\" in dialetto locale) \u00e8 un comune italiano di 345 abitanti del Friuli-Venezia Giulia. Si trova all'uscita del torrente Cimoliana, poi affluente del Cellina, dall'omonima valle Cimoliana.\nGeografia fisica.\nTerritorio.\nIl territorio del comune di Cimolais \u00e8 integralmente montano, compreso tra una altitudine minima di 568 m s.l.m. ed una massima di 2.703 m s.l.m. (presso Cima dei Preti). Gran parte della superficie del comunale \u00e8 compresa nel Parco naturale delle Dolomiti Friulane, nominate patrimonio mondiale dell'UNESCO nell'estate 2009 (Lista dei patrimoni dell'umanit\u00e0).\nLa cima pi\u00f9 famosa e caratteristica \u00e8 il Campanile di Val Montanaia, situato nell'alta \"Val Cimoliana\" e noto ad alpinisti ed escursionisti.\nStoria.\nI ritrovamenti paleoveneti e romani e di successivi insediamenti di epoca longobarda dimostrano l'esistenza del paese gi\u00e0 dall'alto medioevo. Fu uno dei possedimenti feudali \"in monte\" dell'abbazia benedettina di Sesto al Reghena sino a quasi tutto il Settecento. Nella chiesa parrocchiale di Santa Maria sono conservati alcuni altari lignei del XVI secolo. Il territorio di Cimolais fu donato dai fratelli longobardi Efro, Marco e Anto all'Abbazia di Sesto al Reghena nell'anno 762. Passato nel XV secolo sotto il dominio della Repubblica di Venezia, Cimolais divent\u00f2 Arsenale della Repubblica impegnandosi a fornire legname per la costruzione delle navi.\nSociet\u00e0.\nLingue e dialetti.\nL'idioma retoromanzo storicamente parlato a Cimolais e nei vicini comuni di Erto e Casso e Claut, ed oggi a forte rischio di estinzione, \u00e8 una variante del friulano, csd. \"as\u00ecn\", con influssi del veneto bellunese nel lessico e nella pronuncia. Le ragioni dell'influsso ladino-dolomitico sarebbero da ricercarsi nella contiguit\u00e0 geografica dell'alta Valcellina con la Valle del Piave, la stessa \"avanzata\" del veneto nella Valle del Piave spiegherebbe i suoi pi\u00f9 recenti influssi sulla parlata locale.\nIl comune, in base alla legge 15/96 in materia di tutela della lingua friulana, ha deliberato di non farsi includere nell'elenco dei comuni ove risulta storicamente parlato il friulano.\nAmministrazione.\nAlle elezioni amministrative del 2012 si era presentata una sola lista capeggiata dall'ex sindaco Gino Bertolo. Poich\u00e9 in casi del genere il non raggiungimento del quorum porta al commissariamento del comune, Bertolo ha chiesto a Fabio Borsatti, suo conoscente, di costituire una lista \"civetta\" che potesse concorrere contro la sua. Al termine dello scrutinio, tuttavia, Borsatti \u00e8 risultato inaspettatamente vincitore."}
{"id": "36156", "revid": "125226825", "url": "https://it.wikipedia.org/wiki?curid=36156", "title": "Claut", "text": "Claut (\"Claut\" in friulano standard, \"Cjolt\" nella variante locale) \u00e8 un comune italiano di abitanti situato nella parte ovest del Friuli-Venezia Giulia.\nGeografia fisica.\nTerritorio.\nIl territorio di Claut, il pi\u00f9 vasto della provincia di Pordenone, comprende la val Cellina dalla frazione Contron alla sua fine ai piedi del monte Caserine Alte. Vi rientrano anche alcune valli collaterali; le principali, tutte localizzate alla destra orografica, sono la val Settimana, l'inizio della val Cimoliana, l'inizio della val Feron e la val Chialedina. Sono attraversate dagli omonimi torrenti (Settimana, Cimoliana, Feron, Chialedina) tributari del Cellina.\nDal punto di vista orografico, la val Cellina rappresenta il punto di incontro fra la catena Chiarescons-Cornaget-Resettum e la catena Cavallo-Visentin, ovvero fra le prealpi Bellunesi e le prealpi Carniche.\nStoria.\nForse di origini romane, Claut viene citata per la prima volta nel 924, quando la contessa Imeltrude don\u00f2 all'abbazia di Sesto al Reghena la \u00ab\"villa quae vocatur Clautosius Rosarios Munizios\"\u00bb.\nPer il resto le notizie sulla localit\u00e0 sono estremamente scarse, a causa della posizione marginale e isolata nella val Cellina, un tempo inospitale e difficilmente percorribile. Lo stesso toponimo sembra esserne un riflesso, rimandando al latino \"Clauditum\" \"luogo chiuso\". Solo negli anni della Repubblica di Venezia alle tradizionali attivit\u00e0 montane si affianc\u00f2 anche il commercio del legname che veniva trasportato lungo il Cellina grazie a un sistema di \"stue\", cio\u00e8 di piccole chiuse in tronchi.\nLa costruzione della strada Montereale-Molassa, realizzata ai primi del Novecento per sfruttare l'energia idroelettrica derivata dal Cellina e prolungata nel 1911-13 sino alla valle del Piave, ovvi\u00f2 al secolare isolamento del paese ma, d'altro canto, favor\u00ec l'emigrazione verso la pianura e l'estero. Il fenomeno si acu\u00ec nel secondo dopoguerra, per stabilizzarsi poco dopo con l'apertura delle prime modeste attivit\u00e0 turistiche che, tuttavia, hanno avuto vita breve a causa dell'inadeguatezza delle strutture.\nA questa crisi, accentuata dal disastro del Vajont e dal terremoto del Friuli, \u00e8 seguito un periodo di ripresa con la risistemazione delle vie di comunicazione e la rinascita del turismo, legato allo sport e al parco naturale delle Dolomiti Friulane.\n\u00c8 evidente che la piccola cittadina montana di Claut fu fin dai primordi un centro fiorente di commercio con i paesi del Cadore e con la Germania. Fu via di collegamento forse dalla mitica \"Caelina\" presunta citt\u00e0 in zona della attuale Maniago e forse Claut (Caelina alta) pu\u00f2 significare \"Caelina Alta\" e forse no. Forse pu\u00f2 anche significare \"Claustrum\" quindi citt\u00e0 murata naturalmente e forse parola di \"latino-germanicizzato\".\nFiorente nel medioevo l'agricoltura anche di montagna, le arti minori di vario tipo come ovunque in Italia e in Alto Adige. Forse abbandonata e/o dimenticata per motivi anche di \"shock-wave\" da terremoti o altre catastrofi o semplici cambiamenti di tendenza nel sistema originario sia economico che sociale.\nMonumenti e luoghi d'interesse.\nChiesa di San Giorgio.\nParrocchiale del paese, ha origini molto antiche ma l'attuale edificio \u00e8 una ricostruzione degli anni 1823-28 consacrata nel 1851. Delle opere qui conservate, si ricordano le decorazioni pittoriche eseguite da Tiburzio Donadon ai primi del Novecento e i pregevoli altari lignei realizzati probabilmente da artigiani locali.\nPer quanto riguarda la storia ecclesiastica, fu filiale della pieve di Cimolais, a sua volta gravitante attorno all'abbazia di Sesto al Reghena. Per questo motivo, fu ricompresa nel patriarcato di Aquileia (poi arcidiocesi di Udine) fino al 1818, quando pass\u00f2 alla diocesi di Concordia-Pordenone. Emancipata dalla matrice nel 1607, nel 1955, in seguito alla rinunzia del giuspatronato da parte dei capifamiglia, fu dichiarata arcipretale.\nAltro.\nIl \"Museo della Casa Clautana\", composto dall'allestimento museale presso il centro visite del Parco Naturale Dolomiti Friulane e dalla Ciasa da Fum, vede da un lato la pregevole ricostruzione dell'ambientazione di una casa clautana accompagnata dal percorso della donna sedonera \"fora pal mont\", e dall'altro la possibilit\u00e0 di visitare un'abitazione tipica locale originale risalente al diciassettesimo secolo. \nLe \"Orme del Dinosauro\" impresse su un grande masso nelle vicinanze della casera \"Malga Casavento\" in Val Gere, dove \u00e8 possibile trovare l'omonimo ristoro aperto nei mesi estivi.\nLa Grotta del Landre Scur, caratteristica grotta che presenta all'ingresso un antro alto diverse decine di metri, alla fine di questo, un piccolo cunicolo, spesso invaso dall'acqua, porta alla prima cavit\u00e0 vera e propria. Il nome di questa grotta significa \"L'Antro Oscuro/Buio\" nel dialetto locale; questo nome le \u00e8 stato dato per via dell'oscurit\u00e0 presente alla sua entrata.\nIl comprensorio del Pradut, dove, oltre alla pratica escursionistica, sono possibili diverse attivit\u00e0 outdoor, anche invernali, grazie alla rete di sentieri e strade forestali che collegano malghe a bivacchi e all'omonimo rifugio.\nIl comprensorio della Val Settimana, dove, oltre al rifugio la Pussa, \u00e8 presente anche una sorgente solforosa magnesica, anche da questo rifugio sono possibili diverse attivit\u00e0, anche invernali, grazie alla rete di sentieri e strade forestali che collegano malghe a bivacchi.\nSociet\u00e0.\nLingue e dialetti.\nA Claut, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Claut rientra fra le varianti appartenenti al friulano occidentale.\nIl clautano \u00e8 una variante del friulano piuttosto particolare, con numerosi punti di contatto con il ladino dolomitico dovuti al fatto di trovarsi nei pressi di un'area di antica transizione tra il friulano ed il ladino: l'area di transizione vera e propria era, probabilmente, quella vicina di Erto e Casso (oggi zona di confine tra friulano e bellunese, quest'ultimo sostituitosi al ladino nell'Ottocento).\nLe venditrici ambulanti di cucchiai di Claut parlavano durante le migrazioni in pianura un gergo segreto chiamato \"dh\u00e8rbol\" ['\u00f0\u025brb\u0254l]. Fu studiato da Ugo Pellis negli anni 1930.\nGeografia antropica.\nIl capoluogo Claut (localmente \"Cjolt\", 937 ab.) si trova subito a monte della confluenza del Settimana nel Cellina e alla destra di quest'ultimo. \u00c8 costituito dalle tre borgate di Bas\u00f2ia (\"Basua\"), Massur\u00ece e Mari\u00e0e che si sono fuse insieme nel corso dell'espansione urbana. Anche la frazione Creppi (\"Crep\") forma ormai un \"continuum\" con Mariae.\nA monte di Claut, sempre sulla destra del torrente, sorgono le modeste Mat\u00e0n (\"Matan\") e Lesis (\"Lesis\"). Scendendo a valle, subito prima della confluenza del Settimana si trova Pinedo (\"Penei\", 119 ab.). Ancora pi\u00f9 valle si trovano Cellino (\"Celin\") e Contron (\"Contron\", 6 ab.): la prima alla confluenza del Chialedina e da questo divisa nelle due borgate di Sopra (60 ab.) e di Sotto (17 ab.); l'altra subito prima del confine con Barcis.\nSport.\nA Claut sono presenti impianti per lo sci di fondo e per la discesa. \u00c8 presente inoltre il moderno palaghiaccio di Claut, intitolato ad Alceo Della Valentina, che \u00e8 stato sede delle Universiadi del 2003 per il curling e dei campionati europei di curling nel 2006, oltre che ospitare gli incontri di hockey su ghiaccio casalinghi dell'USG Zoldo Valcellina. Recentemente \u00e8 stata realizzata una nuova pista ciclabile, accessibile a qualunque tipo di bicicletta, lunga oltre 20\u00a0km che si snoda tra le valli di Claut e Cimolais, attraversando siti di particolare interesse e di bellezze naturali che comprendono le Muntisele, il parco Faunistico Pianpinedo, la Pineta delle vecchia Prada e i centri di Claut e Cimolais. La palestra comunale costituisce un importante realt\u00e0 per le opportunit\u00e0 che essa offre a livello sportivo agonistico, ideata per ospitare competizioni e stage di preparazione, anche ad alto livello nelle discipline del basket e volley, in pochi anni di vita ha gi\u00e0 ospitato numerosi stage di nazionali e tornei internazionali giovanili di basket e volley. Nel 2009 \u00e8 stata completata la ristrutturazione della pista da fondo in localit\u00e0 Despolei, gi\u00e0 dotata di impianto di innevamento artificiale, ora \u00e8 stato modificato il percorso con la creazione di due dossi che hanno aumentato il dislivello del percorso ed \u00e8 stato predisposto un efficiente impianto di illuminazione.\nDal 18 al 25 febbraio 2011, Claut ha ospitato per la prima volta i Campionati mondiali di sci alpinismo.\nHa ospitato fino alla stagione 2011-2012 il camp cestistico della squadra Granarolo Basket.\nNel paese di Claut \u00e8 presente anche un corso d'acqua che, erodendo le rocce, ha creato un percorso chiamato Ciafurle, attraverso il quale si pu\u00f2 praticare il canyoning."}
{"id": "36158", "revid": "124692236", "url": "https://it.wikipedia.org/wiki?curid=36158", "title": "Clauzetto", "text": "Clauzetto (\"Claus\u00eat\" in friulano standard, \"Clausiet\" nella variante locale) \u00e8 un comune italiano di 367 abitanti del Friuli-Venezia Giulia. \u00c8 definito il balcone del Friuli per la sua posizione geografica. La sede municipale \u00e8 posta presso la frazione Pradis di Sopra.\nStoria.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Clauzetto, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione Autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Clauzetto rientra fra le varianti appartenenti al friulano occidentale."}
{"id": "36160", "revid": "104265", "url": "https://it.wikipedia.org/wiki?curid=36160", "title": "Cordovado", "text": "Cordovado (\"Cordov\u00e2t\" in friulano) \u00e8 un comune italiano di abitanti del Friuli-Venezia Giulia.\nPer i pregevoli monumenti presenti e per la conformazione del tessuto urbano, il paese \u00e8 entrato nell'associazione dei borghi pi\u00f9 belli d'Italia.\nOrigini del nome.\n\"Cordovado\" deriva da \"Curtis de Vado\", nome latino che designava un grande complesso agricolo (\"curtis\") vicino a un guado (\"vadum\") sul fiume Tagliamento (su un ramo ora scomparso del fiume).\nStoria.\nLa prima nomina ufficiale di Cordovado avviene in un documento del 1186, dove \u00e8 indicato come possedimento concesso da papa Urbano III al Vescovo di Concordia Sagittaria, ma il borgo antico \u00e8 nato probabilmente sulle vestigia di un \"castrum\" romano, che venne posto a difesa di un guado della via Iulia Augusta, la via che dalla romana Concordia Sagittaria portava al \"Norico\", su un ramo (\"Tilaventum maius\") ora prosciugato del fiume Tagliamento.\nFu da sempre possedimento dei vescovi di Concordia (tanto da diventarne residenza estiva e sede sussidiaria), che lo governarono tramite un gastaldo, carica questa attribuita alla famiglia dei Ridolfi che aveva il compito di risiedervi stabilmente, di custodirlo, di difenderlo, di amministrarlo e amministrarvi la giustizia (venne concessa alla comunit\u00e0 ampia autonomia, come la giurisdizione penale e lo Statuto del 1337).\nTutto il complesso fortificato sub\u00ec nel 1387 l'assedio delle truppe dei carraresi e nel 1412 quello delle truppe veneziane contro gli Ungheresi asserragliativisi. Nel 1420 pass\u00f2 alla Repubblica di Venezia, che conferm\u00f2 al Vescovo il diritto di possesso e la giurisdizione su Cordovado, che fu elevato a rango di marchesato.\nSegu\u00ec poi tutte le vicende dei Comuni della Patria del Friuli fino all'unione al Regno d'Italia nel 1866.\nL'attuale area fortificata \u00e8 il risultato di modifiche e stratificazioni che si sono succedute nel tempo, quelle pi\u00f9 significative tra Sei e Ottocento.\nLa cerchia esterna di mura, con terrapieno, fossato, due torri portaie ancor oggi presenti, nel basso medioevo racchiudeva uno spazio interno costituito dal castello vescovile, a sua volta munito di mura e fossato con ponte levatoio, mastio e altri edifici, accanto sorgeva il borgo.\nL'ultima descrizione a noi giunta del Castello appartenuto ai vescovi di Concordia risale al 1856, poco prima del suo abbattimento definitivo. Lungo il tratto delle mura sud-orientali si notano i resti del fossato e le case costruite all'interno del recinto nel XIX secolo.\nDelle due torri portaie, la meridionale conserva la postierla, la settentrionale, detta anche dell'Orologio, le scale e i camminamenti in legno al suo interno.\nA sud del borgo medioevale, di notevole interesse l'elegante \"antico Duomo di S.Andrea\" in stile romanico (il portale reca la data del 1477) con affreschi dell'abside realizzati agli inizi del Cinquecento da Gianfrancesco da Tolmezzo.\nA nord del borgo, si trova un'altra perla, il Santuario della Madonna delle Grazie (1603) che \u00e8 un gioiello d'arte barocca, a pianta ottagonale con un soffitto splendidamente intagliato e dorato da Cataldo Ferrara (1656-58), gli ovali dipinti da Antonio Carneo con figure di Sibille e Profeti, le statue a stucco di Andrea dell'Aquila e i dipinti di Antonio Moretto.\nMonumenti e luoghi d'interesse.\nNelle vicinanze dell'abitato \u00e8 stato aperto al pubblico un parco tematico dedicato al celebre romanziere Ippolito Nievo, che a Cordovado e dintorni ha ambientato parti iniziali del suo celebre Le confessioni d'un italiano.\nAltri luoghi d'interesse.\nPiazzale dei Prati della Madonna: \u00e8 un vasto prato situato di fronte al Santuario della Madonna delle Grazie, tra la statale e la ferrovia. \u00c8 il brandello verde di un antico territorio prativo e pascolivo che fu di propriet\u00e0 della contessa Giulia Mainardi-Marzin, dalla stessa reso inalienabile per decreto, al fine di assicurare all'antistante santuario un luogo silenzioso di pace e preghiera.\nAttualmente di propriet\u00e0 dei Comuni di Cordovado, Sesto al Reghena e Provincia di Pordenone \u00e8 al centro di un progetto di conservazione e riqualificazione ambientale, denominato Prati della Madonna.\nAnche questo \u00e8 un luogo di nieviana memoria; infatti lo troviamo citato nel Cap. XXIII di \"Le confessioni di un italiano\", nel delirio dell'agonia del cordovadese Bruto Provedoni:\n\"\u201c...Li trovai giacere su due lettucci l'uno accanto all'altro, e parlavano dei loro anni giovanili, delle loro guerre d'una volta, delle comuni speranze come due amici in procinto di addormentarsi... - L\u00e0 \u00e8 curiosa! \u2013 bisbigliava Alessandro \u2013 mi par d'essere nel Brasile!. \u2013 E a me a Cordovado sul piazzale della Madonna! \u2013 rispose Bruto. ...\u201d\"\nSociet\u00e0.\nEtnie e minoranze straniere.\nAl 31 dicembre 2018 gli stranieri residenti nel comune sono 143, ovvero il 5,23% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Cordovado, accanto alla lingua italiana, la popolazione utilizza il friulano occidentale. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nPresenza inoltre di dialetti veneti.\nGeografia antropica.\nFrazioni: Suzzolins (rinomata per \"La sagra del lengal\" che si tiene nel periodo di Ferragosto).\nPalio di Cordovado.\nIl Palio di Cordovado \u00e8 un evento agonistico-culturale che si svolge ogni prima domenica di settembre in occasione della \"Rievocazione Storica di Cordovado\". \u00c8 una delle pi\u00f9 antiche rievocazioni storiche nel Friuli Venezia Giulia.\nI Rioni Borgo, Saccudello, Suzzolins e Villa Belvedere si sfidano, la domenica della Rievocazione Storica, ai giochi del Palio. I giochi che assegnano i punteggi necessari alla vittoria del trofeo sono \"Caccia al simbolo\", riservato ai bambini dai 9 agli 11 anni, la \"Giostra delle bandiere\", il \"Furto delle botti\" e il tiro con l'arco.\nInfrastrutture e trasporti.\nFerrovie.\nIl comune \u00e8 attraversato dalla Ferrovia Casarsa-Portogruaro e dispone di una stazione denominata \"Cordovado Sesto\" (nel comune di Sesto al Reghena ma vicino all'abitato di Cordovado), per rappresentare la vicinanza della stazione a Sesto al Reghena."}
{"id": "36164", "revid": "124696979", "url": "https://it.wikipedia.org/wiki?curid=36164", "title": "Fanna", "text": "Fanna (\"Fane\" in friulano standard, \"Fana\" nella variante locale, \"Faun\" in tedesco, desueto) \u00e8 un comune italiano di abitanti del Friuli-Venezia Giulia. Il suo territorio \u00e8 interamente compreso nel Friuli storico. \u00c8 conosciuta anche come il \"paese delle Mele Antiche\".\nGeografia fisica.\nFanna si trova a circa ed \u00e8 collocata nell'alta pianura-prealpi carniche. A nord si trovano delle colline che creano il confine tra il comune del paese e quello di Frisanco. Queste tre colline sono divise dai due corsi d'acqua principali: il Manarin (da ovest) ed il Mizza (da est) che sfociano nel torrente Colvera all'estremo sud del comune. Altri ruscelli sono: il Rugo Storto ( \"R\u00fbc stuart\") ed il Ricci\u00f2li ( \"Riziol\"). Le principali vie di collegamento sono: nella periferia a sud la strada regionale 464, che porta a Spilimbergo, Sequals e verso ovest, a Maniago. Un'altra strada importante che passa internamente il paese \u00e8 la strada provinciale 2, che porta a Maniago e a est a Cavasso Nuovo e Meduno.\nEtimologia.\nL'etimologia del nome Fanna secondo gli studi \u00e8 legata alla voce \"Bosco sacro\" e sarebbe di origine celtica.\nStoria.\nImportante nota \u00e8 il fatto che a Fanna fosse stanziato un ceppo della famiglia nobiliare \"Polcenigo\". Col tempo poi avrebbero assunto il titolo di conti \"Polcenigo-Fanna\".\nFino al 1873 Fanna era unita al vicino paese di Cavasso: i rispettivi nomi delle localit\u00e0 erano \"Fanna alta\" (\"Fana di sora\") e \"Fanna bassa\" (\"Fana di sot\"), con sede amministrativa nell'attuale Fanna. In seguito Cavasso ottenne il distacco costituendosi in comune autonomo.\nDurante la seconda guerra mondiale il paese \u00e8 stato sede di un comando tedesco, ed era stata protetta con alcuni obici, dei cannoni Flak e qualche centinaio di soldati, che hanno combattuto contro i partigiani rifugiati a nord, nelle colline. A causa di questa batteria antiaerea il paese sub\u00ec diversi bombardamenti.\nNel 1976 il comune fu devastato dal terremoto del Friuli, che provoc\u00f2 ingenti crolli e danni in gran parte dell'area, e morirono 989 persone. Nel solo comune di Fanna le vittime furono due. Come avvenne in molti altri paesi del Friuli, anche qui si costitui un nucleo di protezione civile per coordinare gli aiuti.\nIn tempi recenti il paese ha arricchito la segnaletica pubblica con numerose indicazioni in lingua friulana, a segnalare il sentimento di appartenenza alla regione storica.\nMonumenti e luoghi d'interesse.\nNel comune sono presenti diverse chiese e santuari, quali la chiesa di San Martino, all'interno del paese, la chiesetta di San Silvestro, restaurata di recente e collocata vicino alla SP2, ed il magnifico \"santuario Madonna della Strada\", posto accessibile dalla SR464, sede di diversi eventi, come incontri, concerti e festivit\u00e0. Esistono inoltre diversi monumenti dedicati agli alpini caduti in guerra, uno visibile davanti al municipio, l'altro in localit\u00e0 Madonna di strada.\nInoltre non lontano dal comune, situati su una collina, sono presenti i resti del castello di Mizza, risalente al periodo dei castellieri.\nSociet\u00e0.\nLingue e dialetti.\nA Fanna, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nLa lingua friulana che si parla a Fanna rientra fra le varianti appartenenti al friulano occidentale.\nLa variante friulana occidentale di Fanna, particolarmente ben delineata grazie a molti documenti letterari (in buona parte di Vittorio Cadel), si \u00e8 potuta studiare e definire in modo pi\u00f9 accurato rispetto ad altre localit\u00e0 della destra Tagliamento. Una situazione simile \u00e8 avvenuta sempre per il friulano occidentale a Casarsa della Delizia, ad opera di Pier Paolo Pasolini.\nSport.\nPoich\u00e9 a Fanna nel 1979 nacque l'omonimo Motoclub, il paese \u00e8 stato per molti anni sede di numerose gare di enduro, alcune a livello interregionale. Gli eventi a cadenza annuale sono stati interrotti nel 2004 per poi essere ripresi nel 2015."}
{"id": "36165", "revid": "125322143", "url": "https://it.wikipedia.org/wiki?curid=36165", "title": "Fiume Veneto", "text": "Fiume Veneto (\"Fiume\" in veneto, \"Flum/Vildifl\u00f9m\" in friulano occidentale, \"Vile di Flum\" in friulano standard) \u00e8 un comune italiano di abitanti del Friuli-Venezia Giulia.\nGeografia fisica.\nIl territorio di Fiume Veneto si trova nella provincia di Pordenone centro-meridionale, in un'area completamente pianeggiante a met\u00e0 strada tra i corsi di Livenza e Tagliamento. Il passaggio da un'altitudine all'altra, per quanto scarsi siano i dislivelli (si passa da un minimo di 14 a un massimo di 30 m s.l.m.), \u00e8 spesso assai brusco: si formano cos\u00ec dei caratteristici avvallamenti, indicati nella toponomastica come \"Rivate\".\nDal punto di vista idrografico, il comune \u00e8 bagnato da due corsi d'acqua principali. Il primo \u00e8 il Fiume (da cui il comune trae il nome), il quale lambisce Pescincanna, attraversa il capoluogo e sfiora Cimpello per poi proseguire entro i confini di Azzano Decimo. L'altro \u00e8 il Sile, che scorre lungo la fascia sudorientale del territorio toccando Bannia e Praturlone. Entrambi nascono qualche chilometro pi\u00f9 a monte, provenendo dalla stessa zona di risorgive; anche Fiume Veneto \u00e8 ricco di fenomeni del genere, come testimonia il toponimo \"via Sacconi\" (da \"sacca\" \"acqua stagnante\").\nMinimamente coinvolto nel fenomeno dell'urbanizzazione, complice la scarsa importanza turistica, il territorio ha mantenuto pressoch\u00e9 intatti molti caratteri naturalistici e paesaggistici.\nStoria.\nLa civilt\u00e0 ha fatto la sua comparsa nel territorio in epoca remota: a Bannia, presso via Palazzine di Sopra, esiste un sito archeologico in cui sono stati rinvenuti reperti (frammenti di ceramica, utensili, sementi) ascrivibili al Neolitico medio. Altre testimonianze risalgono all'et\u00e0 del Bronzo e sono oggi esposte ai musei di Pordenone e di San Vito al Tagliamento. L'area, per abbondanza d'acqua e legna, era probabilmente sede di un villaggio palafitticolo di cacciatori-raccoglitori posto in un'estesa foresta planiziale, denominata Silva Lupanica dalle fonti romane.\nDell'epoca romana resta una grande quantit\u00e0 di materiale, dalle anfore, agli embrici passando per le statue decorative. Tracce di questo periodo rimangono inoltre nella toponomastica e nell'attuale assetto viario (il decumano massimo della centuriazione concordiese transitava per Marzinis, mentre il decimo cardo corrisponde all'attuale via Villafranca a Pescincanna).\nIl toponimo \u00e8 documentato per la prima volta dal 996 ma in riferimento all'omonimo corso d'acqua da cui il paese ha tratto il nome. Bisogner\u00e0 aspettare il 1182 per avere delle notizie sul centro abitato, quando papa Lucio III lo riconosce come pertinenza dell'abate di Sesto al Reghena. Negli scritti successivi si rileva l'esistenza di due nuclei distinti: \"Flumen intra acquae\" o \"Fiume Grande\" o, ancora, \"Fiume dei Servi\", feudo dell'abbazia di Sesto, e \"Flumen extra acquae\" o \"Fiume Piccolo\", amministrato dal capitano cesareo di Pordenone per conto della Casa d'Austria.\nNel 1248 l'abbazia di Sesto, indebitata, vende Fiume Grande ai conti Gupertino e Domenico Cossio da Prata. L'amministrazione ecclesiastica resta comunque in mano al monastero, rappresentato dalla pieve di Pescincanna. Dalla met\u00e0 del Quattrocento gli abitanti ottennero una propria chiesa autonoma.\nDal 1420 il dominio dei da Prata viene sostituito dalla Repubblica di Venezia. La presenza dei nuovi dominatori fu pi\u00f9 gravosa dell'epoca feudale (anche se per un periodo, la popolazione dovette soffrire le guerre di successione combattute nel Friuli), dato che i veneziani sfruttarono le risorse provenienti in gran parte dal bosco di Fiume, il cui pregiato legname venivano usato per rifornire l'Arsenale.\nDurante il dominio di Napoleone venne istituito, in seno al dipartimento del Tagliamento, il comune di Bannia, che dopo poche settimane cambi\u00f2 denominazione nell'attuale. L'unit\u00e0 amministrativa si \u00e8 mantenuta anche sotto il regno Lombardo-Veneto come parte della provincia del Friuli.\nLa storia successiva coincide con quella di tutto il Friuli occidentale, con l'annessione al regno d'Italia dopo la terza guerra d'indipendenza (1866).\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 792, ovvero il 6,77% della popolazione. Di seguito sono riportati i gruppi pi\u00f9 consistenti:\nCultura.\nEventi.\nDopo aver cambiato nome in Fiumettopolix nel 2004, per l'edizione del 2009 ha riacquistato la denominazione originaria.\nLa manifestazione si svolge nel mese di settembre e richiama pubblico da ogni parte del Triveneto, ma non solo, per un week-end di festa. \nInfrastrutture e trasporti.\nStrade.\nIl principale asse stradale, escludendo l'autostrada, \u00e8 la SS 13 \"Pontebbana\", che transita nell'area settentrionale del territorio senza tuttavia attraversare direttamente alcuna frazione.\nAll'interno del territorio comunale sono state realizzate anche due uscite dell'Autostrada A28: la prima, denominata \"Cimpello\", si trova nei pressi dell'omonima frazione; la seconda \u00e8 posta vicino a Praturlone e ha assunto la denominazione \"Azzano Decimo\". L'infrastruttura si snoda in direzione sudest-nordovest, coinvolgendo l'estremit\u00e0 occidentale del comune.\nFerrovie.\nIl territorio settentrionale di Fiume \u00e8 attraversato dalla ferrovia Venezia-Udine, ma entro i confini comunali non sorge alcuna stazione ferroviaria. La fermata pi\u00f9 vicina \u00e8 quella di Cusano, a 3,5\u00a0km dal centro del capoluogo.\nSport.\nNel territorio comunale sono presenti due squadre di calcio: l'A.S.D.C Comunale Fiume Veneto-Bannia, fondata nel 1949 e militante nel campionato di Eccellenza Friuli-Venezia Giulia, e l'A.S.D Calcio Bannia, fondata nel 1965 e rifondata dalle ceneri dell' U.S Bannia nel 2008, militante nel campionato di Prima Categoria Friulana girone A. Le due societ\u00e0 sono state protagoniste di numerosi derby stracittadini gi\u00e0 a partire dagli anni '80 e successivamente, con la rifondazione del Calcio Bannia, dal 2013 al 2016.\nAmministrazione.\nAltre informazioni amministrative.\nL'appellativo \"Veneto\" \u00e8 stato aggiunto alla denominazione ufficiale del comune con Regio Decreto del 1911. Si cerc\u00f2 cos\u00ec di risolvere i numerosi fraintendimenti, soprattutto postali, con la pi\u00f9 nota Fiume nell'attuale Croazia."}
{"id": "36167", "revid": "124816724", "url": "https://it.wikipedia.org/wiki?curid=36167", "title": "Frisanco", "text": "Frisanco (\"Frisanc\" in friulano) \u00e8 un comune italiano di 566 abitanti del Friuli-Venezia Giulia.\nGeografia fisica.\nIl comune di Frisanco si estende per 61,20\u00a0km\u00b2. \u00c8 costituito dalle tre frazioni principali Casasola, Frisanco e Poffabro e dai borghi Pian delle Merie, Valdifrina, Valdestali, Forcella, Preplans, Vals, Fulin, Valavan e Colvere, quest'ultima costituita a sua volta da vari borghi.\nLa superficie abitata \u00e8 compresa tra i 420\u00a0m delle Colvere e i 600 di Villa Santa Maria, ma il territorio giunge ai 2.026\u00a0m della cima del Monte Raut, che sovrasta maestosamente la valle.\nLa frazione di Poffabro, con le sue massicce case in pietra, fa parte del circuito dei borghi pi\u00f9 belli d'Italia.\nStoria.\nLa storia dell'attuale comune di Frisanco \u00e8 molto complessa e con livello di stratificazione (multilayer) storico anche abbastanza inestricabile.\nInformazioni presuntive fanno risalire la nascita del primo agglomerato urbano o semplice Villa di compascuo all'et\u00e0 romana: forse alla prima romanizzazione anche dell'est europeo dal I al II secolo d.C.. Di sicuro luogo di rifugio anche di \"gentes\" di stirpe longobarda dopo la caduta o durante il dominio dei Re di stirpe longobarda. Alcune montagne hanno ancora toponimi con radici o interi nomi di origine \"east-gothic\". Ovviamente fu predominante fin dall'inizio l'elemento antropico latino di cui anche il dialetto locale ne \u00e8 comprova.\nNel 1300 luogo di rifugio per persone colpite da calamit\u00e0 o forse anche luogo ambito da ricercatori. Con l'indebolimento dello Stato patriarcale dovuto a vari motivi e in seguito a scontri tettonici frequenti, fu possibile un parziale abbandono dei luoghi e degli abitati. Nel 1500 con la caduta del feudo asburgico di Pordenone e l'indebolimento della feudalit\u00e0 patriarchina inizia la grande espansione veneziana in terra-ferma e Frisanco diventa luogo molto importante per l'estrazione di materiale e luogo di lavoro (estrazione di pietre e legname, viticoltura, fienagione, pascolo e agricoltura a terrazzamenti non sempre di successo) e commercio di derrate alimentari, spezie, sapori e quarzi nei vicini mercati cittadini.\nCon il 1600 e lo spauracchio dei Turchi anche Frisanco viene investito dal fenomeno sociale del \"rifugiarsi in villa\" e forse in questo periodo iniziano miglioramenti o abbellimenti o nuove edificazioni per rendere permanente la popolazione.\nCon il 1700 e gi\u00e0 prima iniziano le lizze tra le due comunit\u00e0 pi\u00f9 coese di Frisanco e Poffabro e si acuiranno con il 1811 per la decretazione napoleonica della fine del comune di Poffabro, gi\u00e0 pi\u00f9 avanzato economicamente e fedele a Venezia.\nDel Regno Lombardo-Veneto, di cui anche Frisanco faceva parte per qualche decennio non ci furono sostanziali cambiamenti nell'amministrazione di prima. Forse dei miglioramenti nel sistema daziario e di tassazione siccome il sistema fiscale della Repubblica di Venezia era balzellistico ed eccessivamente oneroso e il sistema economico dell'ultimo settecento stava diventando eccessivamente speculativo anche se solido per s\u00e9. Di sicuro ci furono degli adeguamenti nella toponimia e degli adeguamenti a livello del catasto, dell'unit\u00e0 monetaria e dei trasporti (cft. costruzione del sistema ferroviario di Pordenone).\nCon la caduta del Regno Lombardo Veneto cade anche un sistema di invassallamento tipico di un sistema feudale e quindi ancora cambiamenti sociali ai vertici e forse emigrazioni e instabilit\u00e0 anche economica.\nDopo l'et\u00e0 del primo impero napoleonico la comunit\u00e0 di Frisanco viene minimamente inficiata dai motti insurrezionali perch\u00e9 zona \"ad limite\".\nSul finire del 1800 iniziano le grandi emigrazioni per motivi di vario genere e per troppi cambiamenti politici in un solo secolo o poco pi\u00f9.\nNel 1900 i flussi aumentano ancora e fino al 1950-60 per vari paesi dell'America, dell'Europa.\nSi ricorda che i Conti di Maniago rinunciano al \"ius-patronato\" sulle pievi solo dopo il 1950.\nIl comune sopravvive malgrado il numero esiguo dei residenti e il numero invece alto di \"fluttuanti\" e emigrati storici.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Frisanco, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Frisanco rientra fra le varianti appartenenti al friulano occidentale."}
{"id": "36168", "revid": "345405", "url": "https://it.wikipedia.org/wiki?curid=36168", "title": "Maniago", "text": "Maniago (\"Mani\u00e0\" in friulano) \u00e8 un comune italiano di abitanti del Friuli-Venezia Giulia, capoluogo della UTI delle Valli e Dolomiti Friulane. \u00c8 nota per l'arte fabbrile, che le assegna il nome di \"Citt\u00e0 del coltello\" (sono infatti molte le coltellerie, impiantate artigianalmente, a partire dall'et\u00e0 medievale): fin dal Quattrocento gli abili coltellinai maniaghesi forgiavano coltelli e lame, che andavano a fornire anche le truppe della Serenissima; nel 1998 \u00e8 stato aperto al pubblico il \"Museo dell'arte fabbrile e delle coltellerie\".\nEtimologia.\nIl nome proprio \"Maniago\" nasce come toponimo in epoca romana, come testimoniano alcuni reperti archeologici rinvenuti nella zona. La sua origine \u00e8 stata fatta risalire alla lingua latina, con l'aggiunta del suffisso celtico -aco e deriva, secondo gli studiosi, da \"terra di Manilius\".\nGeografia fisica.\nTerritorio e ambiente.\nIl comune si trova nella parte occidentale del Friuli Venezia Giulia, all'imboccatura di 2 valli, della pedemontana pordenonese: la Val Cellina e la Val C\u00f2lvera, a circa 70\u00a0km dal mare Adriatico. Il suo centro urbano sorge a un'altitudine di 283 , nella zona di confluenza tra i torrenti Cellina e C\u00f2lvera, che attraversa l'abitato maniaghese. Il territorio comunale raggiunge un'altezza massima di 1.224 e un'altezza minima di 171 \nSorge in una piana ai piedi delle Prealpi, che si innalzano alle spalle dell'abitato. Tra i principali rilievi maniaghesi vi sono il Monte J\u00f4uf, il Monte Fara e il Monte San Lorenzo. Nel suo territorio sono presenti ambienti molto diversi tra loro, che comportano una grande variet\u00e0 di flora e fauna.\nNella porzione settentrionale del Comune, dall'altitudine pi\u00f9 elevata, si estendono boschi di latifoglie, quali querce, castagni, faggi, acacie e aceri, con un rigoglioso sottobosco; nella zona meridionale si trova l'area dei Magredi, protetta come 'riserva naturale' (situata dove le acque di Cellina e Meduna sprofondano nella falda acquifera); \u00e8 un ambiente pianeggiante, caratterizzato da forte permeabilit\u00e0 del suolo e dalla conseguente scarsa produttivit\u00e0 dei terreni.\nClima.\nIl clima di Maniago (classificazione climatica: zona E, 2.850 GG) \u00e8 'temperato', con inverni piuttosto freddi ed estati calde, ma non secche (Maniago \u00e8 interessata da una piovosit\u00e0 piuttosto regolare, durante tutti i mesi dell'anno, con le medie pi\u00f9 alte in estate e autunno). Gli inverni sono caratterizzati da temperature moderatamente basse (media gennaio +1,5\u00a0\u00b0C), spesso con minime notturne negative tra gennaio e marzo, e da precipitazioni minori rispetto ad altri mesi (gennaio \u00e8 il mese meno piovoso, con una media di 64\u00a0mm). A partire dalla met\u00e0 degli anni duemila si \u00e8 assistito a un calo delle nevicate, rispetto ad inverni precedenti. Le stagioni intermedie sono variabili e presentano caratteristiche ora della stagione precedente, ora di quella successiva, in particolar modo nel primo periodo autunnale, durante il quale talvolta si registrano temperature estive. L'estate maniaghese \u00e8 caratterizzata da temperature piuttosto elevate, specie in luglio e agosto, quando il termometro supera spesso i +25\u00a0\u00b0C, con precipitazioni e temporali molto frequenti, soprattutto in giugno. La nebbia \u00e8 fenomeno abbastanza raro e di breve durata, si verifica poche volte all'anno, soprattutto nelle prime ore del mattino.\nStazioni meteorologiche.\nNel territorio comunale \u00e8 ubicata la stazione meteorologica di Maniago.\nNella tabella sottostante sono riportati i valori climatologici medi relativi al trentennio di riferimento climatico 1961-1990, registrati presso la stazione meteorologica di Maniago; in particolare i valori medi mensili e stagionali di temperatura e precipitazioni registrati nella citt\u00e0 in tale periodo di riferimento.\nSismologia.\nSecondo la classificazione sismica, il territorio del comune di Maniago appartiene alla zona 1 (Ordinanza PCM n.3274 del 20/03/2003), caratterizzata da un elevato livello di sismicit\u00e0. L'evento sismico di maggior rilievo che ha colpito il comune nell'ultimo secolo \u00e8 stato il Terremoto del Friuli del 1976, con epicentro a nord-est di Maniago, tra Gemona del Friuli e Artegna. La citt\u00e0, cos\u00ec come molti altri centri abitati del territorio, \u00e8 stata gravemente danneggiata dal sisma, con rilevanti danni a edifici e monumenti e numerosi sfollati.\nStoria.\nLa strategica posizione di Maniago, lungo la pedemontana del Friuli Occidentale, ha sempre permesso alla cittadina di svolgere un ruolo importante nel contesto viario che conduceva dalla pianura ai passi montani, attraverso le valli del Cellina, del C\u00f2lvera e del Meduna. Tracce di presenza umana riferite al periodo Neolitico sono state rinvenute nelle grotte del monte San Lorenzo, in particolare frammenti di oggetti in ceramica e altri reperti in pietra, che testimoniano l'esistenza di possibili insediamenti abitativi preistorici.\nModeste le testimonianze circa la presenza in zona dei Celti, abitanti in terra friulana da III secolo a.C., anche se sono ancora vive alcune usanze, come l'accensione dei fal\u00f2 epifanici, che a questa popolazione possono riferirsi. Sicure sono le prove che documentano sul territorio la presenza dei Romani, a cominciare dalla stessa voce Maniago, nome di origine latina con suffisso celtico -aco, forse terra di Manilius.\nIl rinvenimento di numerose monete e lapidi con iscrizioni di epoca romana e, soprattutto, il tracciato della strada che da Concordia, per San Quirino, San Foca e il guado della Cossana arrivava a Maniago e proseguiva verso la montagna, salendo dal versante meridionale del San Lorenzo, consente di dilatare la storia maniaghese ben oltre i mille anni ufficiali. Databili intorno all'VIII secolo sono alcuni frammenti scultorei murati sulla facciata del Duomo e risalenti al periodo dei Longobardi, popolo che, raggiunto il Friuli nel 568, si stabil\u00ec anche a Maniago e nelle terre vicine, probabilmente ai piedi del Monte Fara, voce che in longobardo significa proprio \"famiglia\".\nIl primo documento che riporta il nome di Maniago in forma scritta \u00e8 il diploma dell'imperatore Ottone II di Sassonia, inviato da Ravenna al fedele Rodoaldo, Patriarca di Aquileia, per confermargli il possesso di alcune terre tra cui la \"cortem que vocatur Maniacus\", vale a dire la corte che \u00e8 chiamata Maniaco. \u00c8 il 12 gennaio 981. Nel documento sono chiaramente indicati i confini della corte, posta tra le acque del Cellina e del rivo Corto, presso la chiesa di Marcadello, luoghi questi ultimi identificati con il Rugo Storto e la Chiesa di Madonna di Strada in comune di Fanna.\nMonumenti e luoghi d'interesse.\nNonostante si tratti di un centro poco esteso, a Maniago sono conservati pregevoli monumenti che mostrano il passato e la storia della cittadina nel corso dei secoli, in particolar modo durante la dominazione veneziana. I luoghi e i monumenti pi\u00f9 rappresentativi sono situati principalmente nel centro storico e nelle vie circostanti a esso.\nArchitettura spontanea.\nAlcuni esempi di costruzioni ristrutturati dopo il sisma del 1976 attraverso il recupero di architettura spontanea di edifici di valore ambientale, storico, culturale ed etnico di cui all'art. 8 della L.R. 20 giugno 1977 n.30\nSociet\u00e0.\nEvoluzione demografica.\nCon una popolazione di abitanti (al 31 dicembre 2015), Maniago \u00e8 il 9\u00ba comune della provincia di Pordenone per popolazione; la sua densit\u00e0 demografica \u00e8 di 168 abitanti per chilometro quadrato. La popolazione maniaghese \u00e8 concentrata soprattutto nel capoluogo comunale e nella frazione di Campagna di Maniago, la pi\u00f9 grande tra le frazioni della cittadina pedemontana.\nIl 64% dei residenti ha un'et\u00e0 compresa tra i 15 e i 64 anni. L'indice di vecchiaia \u00e8 pari a 160,3, il tasso di natalit\u00e0 \u00e8 di 8,5 ogni mille abitanti mentre l'et\u00e0 media \u00e8 di 43,8 anni (dati ISTAT 2015). Tra la fine del XIX e l'inizio del XX secolo si \u00e8 assistito a Maniago ad un notevole incremento dell'emigrazione verso i Paesi esteri. Le principali destinazioni sono state il Nord America, in particolare gli Stati Uniti, e l'Europa centro-settentrionale, soprattutto la Germania e il Belgio.\nNella prima met\u00e0 del XX secolo l'emigrazione divenne anche interna: molti maniaghesi, infatti, si trasferirono in altre regioni, attirati dallo sviluppo agricolo e industriale a cui erano andate incontro alcune zone d'Italia, come nel caso dell'Agro Pontino. A partire dagli anni cinquanta del Novecento, invece, Maniago ha conosciuto una costante crescita della popolazione, grazie soprattutto allo sviluppo del settore industriale, con una forte presenza di stabilimenti metalmeccanici.\nEtnie e minoranze straniere.\nIl numero di immigrati e residenti stranieri a Maniago \u00e8 aumentato a partire dagli anni novanta.\nAl 31 dicembre 2015 gli stranieri residenti nel comune sono , il 9,99% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Maniago, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nLa lingua friulana che si parla a Maniago rientra fra le varianti appartenenti al friulano occidentale. \nCaratteristiche peculiari di questa variante sono la terminazione in -a delle parole femminili, contrapposta alla terminazione in -e (es. \"aga\" in luogo di \"aghe\", \"cjasa\" in luogo di \"cjase\"), e dal fatto che le vocali fonologicamente lunghe e si realizzano come dittonghi.\nNella citt\u00e0 di Maniago \u00e8 presente inoltre il dialetto \"maniaghese\", dialetto veneto coloniale della lingua veneta, parlato in regime di diglossia assieme al friulano occidentale. Esso presenta caratteristiche che lo accomunano ai dialetti veneziano e dialetto veneto settentrionale, in virt\u00f9 dell'apporto delle numerose famiglie venete che hanno popolato Maniago nei decenni passati, in particolare le zone di Dandolo e Nascimbeni. Come \u00e8 accaduto in diverse citt\u00e0 di terraferma delle Tre Venezie, la Lingua veneta ha una presenza e un radicamento plurisecolare.\nReligione.\nLa prima confessione religiosa nel comune di Maniago \u00e8 quella cattolica. La cittadina \u00e8 sede della forania di Maniago, che comprende 27 parrocchie nella provincia di Pordenone; il territorio maniaghese \u00e8 suddiviso in 4 parrocchie: Maniago centro, Fratta, Maniagolibero e Campagna-Dandolo. Fra le religioni minori sono presenti altre confessioni cristiane, in particolar modo ortodossi e protestanti, e testimoni di Geova. Negli ultimi anni l'immigrazione ha contribuito ad aumentare alcune altre minoranze religiose, le pi\u00f9 numerose delle quali sono i musulmani e gli induisti.\nCultura.\nIstruzione.\nBiblioteche.\nLa biblioteca \u00e8 situata presso l\u2019edificio ex Filanda, che risale alla seconda met\u00e0 del diciannovesimo secolo ed era una delle filande operative a Maniago. Costruita allo sbocco della Val Colvera, \u00e8 stata recentemente ristrutturata e rappresenta uno dei pi\u00f9 interessanti eventi di archeologia industriale della provincia di Pordenone. Dopo gli interventi di recupero, i suoi locali hanno ospitato il Museo dell\u2019Arte Fabbrile e delle Coltellerie di Maniago, trasferito nel 2007 presso il Co.Ri.Ca.Ma. Attualmente vi trova sede la biblioteca civica. La biblioteca presenta diverse sezioni tra cui quella dedicata ai bambini e ai ragazzi. Inoltre \u00e8 presente un\u2019area computer con servizi internet per ricerche. Oltre a queste aree la biblioteca dispone di una spaziosa sezione adulti con sale lettura, una sezione di storia e cultura locale ed una sala dedicata alle conferenze.\nScuole.\nSono presenti a Maniago istituzioni prescolastiche, scolastiche di primo e di secondo grado, inferiore e superiore, in particolare cinque scuole dell'Infanzia, quattro scuole primarie, una scuola secondaria di primo grado intitolata a \"Guglielmo Marconi\", e due scuole secondarie di secondo grado, di cui un Istituto Professionale Settore Industria e Artigianato dedicato a \"Lino Zanussi\" e il Liceo scientifico, sportivo e linguistico \"Evangelista Torricelli\". Alle suddette scuole pubbliche si affianca un istituto privato nell'ambito delle scuole materne.\nA Maniago, inoltre, ha sede l'Universit\u00e0 della terza et\u00e0 delle Valli del Cellina e del Colvera.\nMedia.\nDa Maniago ha trasmesso, dal 1977 al 2013, l'emittente radiofonica locale Radio Lina.\nAttualmente le trasmissioni sono realizzate dalla radio on line Lina Web Radio, nata il 1\u00ba aprile 2014, dall'idea di alcuni collaboratori della storica emittente maniaghese.\nEventi.\nA Maniago si svolgono nel corso dell'anno diversi eventi di carattere storico, culturale e turistico, tra cui:\nGeografia antropica.\nUrbanistica.\nManiago sorge su un'ampia piana alle pendici delle Prealpi ed \u00e8 situata allo sbocco di 2 vallate della pedemontana friulana occidentale, la Val C\u00f2lvera e la Valcellina. Il centro cittadino si pu\u00f2 dividere in 2 zone: una settentrionale pi\u00f9 antica, adagiata ai piedi del monte J\u00f4uf, e una meridionale, sviluppatasi tra il XIX e il XX secolo in un'area maggiormente pianeggiante.\nL'impianto urbanistico originario \u00e8 costituito da Piazza Maggiore, oggi Piazza Italia, e dalle vie che si svilupparono attorno ad essa e che conducevano al castello medievale, di fronte al quale si trovava un piccolo villaggio abitato dalla servit\u00f9 del maniero. La cinta muraria, in parte recuperata, \u00e8 ancora oggi visibile nelle immediate vicinanze dei ruderi del castello e in alcune vie del centro storico.\nTra il Settecento e l'Ottocento, Maniago conobbe una notevole espansione urbanistica. Due nuove ed eleganti strade, Via Umberto I e via Roma, collegarono Piazza Italia rispettivamente a Largo San Carlo e a Piazzetta della Posta, oggi Piazzetta Trento, costituendo il nuovo asse commerciale della citt\u00e0.\nFrazioni e suddivisioni amministrative.\nIl capoluogo comunale \u00e8 la zona a pi\u00f9 alta densit\u00e0 abitativa del comune di Maniago, nonch\u00e9 sede degli uffici amministrativi e delle principali attivit\u00e0 commerciali del paese. Si divide in 5 quartieri:\nIl comune di Maniago ha inglobato, nel corso del XIX secolo, 2 localit\u00e0 limitrofe, Maniagolibero e Fratta, oggi contigue nel tessuto urbano maniaghese. Nella cittadina \u00e8 inoltre presente la localit\u00e0 C\u00f2lvera, che si estende lungo le rive dell'omonimo torrente e che, seppur non presente nella toponomastica ufficiale del comune, ricopre una rilevanza storico-culturale, essendo il luogo in cui nacquero le prime botteghe fabbrili di Maniago (oggi \u00e8 parte del quartiere di Fratta).\nIl quartiere di Sud Ferrovia si \u00e8 sviluppato come zona residenziale nella parte meridionale di Maniago a partire dagli anni ottanta ed \u00e8, oggi, il pi\u00f9 popoloso della citt\u00e0. Borgo Coricama \u00e8 invece una zona commerciale-residenziale sorta negli anni duemila in seguito al grande sviluppo edilizio che ha interessato la zona tra il centro storico della citt\u00e0 e la stazione ferroviaria. Maniago comprende inoltre 2 frazioni nel suo territorio comunale (Dandolo e Campagna), cui si aggiungono numerose altre borgate e localit\u00e0 minori.\nLe localit\u00e0 di Dandolo di Sopra e Dandolo di Sotto si estendono nella parte meridionale del comune, nella \"Campagna Ventunis\" tra i torrenti C\u00f2lvera e Cellina, utilizzata, fin dai tempi antichi, per fienagione e pascolo del bestiame. Lo sviluppo edilizio si ebbe per\u00f2 solo a partire dagli anni '50-'60, quando l'Ente Tre Venezie e il Consorzio di bonifica Cellina-Meduna edificarono nell'area alcuni gruppi di case contadine per gli esuli istriano-dalmati.\nEconomia.\nIndustria.\nA Maniago \u00e8 fiorente l'industria metalmeccanica, settore ben radicato nel tessuto industriale del maniaghese, rappresentato dalla presenza di 2 importanti distretti industriali: il Distretto della Componentistica e della Termoelettromeccanica e il Distretto del Coltello. Significativo \u00e8 anche il comparto manifatturiero (tessile, elettromeccanica).\nLe principali industrie maniaghesi sono la ZML Industries, la C-Blade, la Pietro Rosa TBM, il Gruppo Carraro e la Bioman, oltre alle storiche aziende del settore del coltello, tra cui spiccano industrie storiche come Maserin, Fox Knives, Due Cigni, Coltellerie Antonini, Mac Coltellerie, LionSteel, Sharps Cutlery e Mercury. A Maniago inoltre ha sede il Consorzio NIP, che promuove e coordina lo sviluppo economico e industriale del territorio.\nTurismo.\nPosta in una posizione favorevole tra Pordenone e Udine e facilmente raggiungibile da Treviso, Venezia e Trieste, Maniago ha attirato negli ultimi anni un numero crescente di turisti, grazie ai numerosi eventi e ai luoghi di interesse del suo territorio, come il Museo dell'Arte Fabbrile e delle Coltellerie, l'EcoMuseo Lis Aganis, la Riserva naturale dei Magredi, un piccolo museo di auto storiche della Abarth \u201cCollezione Abarth Dorigo\u201d e importanti manifestazioni quali Coltello in Festa, il Carnevale di Maniago, le Paralimpiadi di ciclismo, manifestazioni sportive regionali e nazionali presso la cittadella dello sport di Maniago e il Rally Maniago. Inoltre, la citt\u00e0 ospita spettacoli teatrali con personaggi importanti presso il Teatro Comunale \u201cG.Verdi\u201d in Via Umberto I.\nMolti turisti, soprattutto ciclisti e appassionati di montagna, sono attirati dai percorsi montani, dai siti naturalistici e dalle piste ciclabili che attraversano i bellissimi paesaggi che sono presenti nella zona del maniaghese e della Valcellina. \nInfrastrutture e trasporti.\nStrade.\nManiago \u00e8 servita dalla Strada statale 251 della Val di Zoldo e Val Cellina, che collega la Citt\u00e0 del Coltello verso sud con Pordenone e la parte meridionale della provincia e termina a nord nel Cadore. Da Maniago ha inizio la Strada statale 464 di Spilimbergo, che collega la parte settentrionale della provincia e l'udinese.\nFerrovie.\nManiago dispone di una stazione ferroviaria inaugurata nel 1930:\nInoltre, \u00e8 allo studio la realizzazione di una seconda stazione denominata \"Maniago-Torricelli\" nei pressi degli istituti scolastici della cittadina.\nMobilit\u00e0 urbana.\nIl servizio di trasporto pubblico \u00e8 svolto dalla TPL F.v.g. che gestisce anche le linee interurbane da Maniago verso Pordenone, Udine e altre localit\u00e0 della zona come Spilimbergo e Aviano. Maniago dispone di un'autostazione, dalla quale si diramano le linee dirette verso tutti gli abitati della provincia ed estese anche verso altre localit\u00e0 al di fuori della Provincia di Pordenone come Lignano Sabbiadoro fra le maggiori localit\u00e0 turistiche estive del Friuli Venezia Giulia.\nPiste ciclabili.\nA partire dagli anni duemila, sono state realizzate nel territorio maniaghese alcune piste ciclabili, che consentono collegamenti urbani ed extraurbani tra Maniago, le frazioni e alcuni paesi confinanti. La rete ciclabile comunale, utilizzata prevalentemente durante la stagione estiva, conta, a oggi, diversi chilometri e risulta, negli ultimi anni, in continua crescita.\nSport.\nLa squadra cittadina \u00e8 l'A.S.D Maniago, fondata nel 1929, partecipante al campionato di Prima Categoria Friulana Girone A.\nImportante, inoltre, \u00e8 la cittadella dello sport di Maniago in via Marco Polo 31. Una zona in cui sono presenti il Palazzetto Comunale, il Tennis Club Maniago e dal 2007 uno dei centri natatori e medico-sportivi pi\u00f9 grandi del Friuli Venezia Giulia : la Maniago Nuoto s.s.d. S.r.l. L\u2019impianto \u00e8 composto da tre vasche nuoto, palestre, ambulatori per visite medico-sportive e un\u2019intera area dedicata alla riabilitazione fisioterapica."}
{"id": "36169", "revid": "125009822", "url": "https://it.wikipedia.org/wiki?curid=36169", "title": "Meduno", "text": "Meduno (\"Midun\" in friulano) \u00e8 un comune italiano di abitanti del Friuli-Venezia Giulia e nota agli storici per i moti risorgimentali friulani del 1864 di Navarons.\nGeografia fisica.\nSituato ad un'altitudine di 313\u00a0m s.l.m., all'imbocco della Val Meduna, si trova sulla tratta Ferrovia Gemona del Friuli-Sacile. Oltre al paese capoluogo il comune \u00e8 costituito da vari borghi, il pi\u00f9 alto dei quali, Borgo Cilia, si trova ad un'altitudine di 555\u00a0m, nello stesso comune sulla strada per Campone si trova una chiesetta di montagna ad un'altitudine di 663\u00a0m, eretta sui luoghi della seconda guerra mondiale, a ricordo di una delle numerose battaglie.\nStoria.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Meduno, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Meduno rientra fra le varianti appartenenti al friulano occidentale.\nI borghi di Meduno.\nIl comune di Meduno oltre al capoluogo \u00e8 composto da alcune frazioni a da vari piccoli caratteristici borghi, ognuno dei quali reca un nome di origine perlopi\u00f9 friulana ed \u00e8 posizionato ad un'altitudine che varia dai 300 metri ai 555 metri.\nInfrastrutture e trasporti.\nFerrovie.\nMeduno ha una propria stazione ferroviaria a circa 2\u00a0km dal centro sulla linea ferroviaria \"Sacile-Gemona del Friuli\", in disuso dal 2012 a causa di una frana; vi fermano solo treni regionali, che normalmente terminano la loro corsa a Sacile (a sud) o Gemona del Friuli (a nord).\nCultura.\nNella frazione di Navarons \u00e8 nato il Museo Casa Andreuzzi con il proposito di documentare alcuni aspetti della storia friulana (in particolare i moti di Navarons del 1864). Uno dei cittadini pi\u00f9 famosi e conosciuti a livello mondiale di Meduno \u00e8 stato Luigi del Bianco capo intagliatore del Monte Rushmore, in Sud Dakota ,Stati Uniti dove sono rappresentati i volti di quattro presidenti americani. \u00c8 morto a New York nel 1969. Una targa in memoria gli \u00e8 stata dedicata in questo famoso parco nazionale.\nIndustria.\nA Meduno ha sede la Roncadin S.p.A., fondata nel 1992 opera nel settore alimentare e specialmente nella produzione di pizze e snack surgelati."}
{"id": "36170", "revid": "124697027", "url": "https://it.wikipedia.org/wiki?curid=36170", "title": "Montereale Valcellina", "text": "Montereale Valcellina (\"Montre\u00e2l\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nIl comune \u00e8 situato alla fine della pianura padana pordenonese tra il torrente Cellina, il monte Fara e il monte Spia.\nIl territorio comunale risulta compreso tra i 170 e i metri sul livello del mare: l'escursione altimetrica massima \u00e8 pari a metri.\nStoria.\nMontereale Valcellina \u00e8 oggi un piccolo paese, ma le sue origini sono molto antiche. I reperti dell'et\u00e0 del bronzo e della prima et\u00e0 del ferro ritrovati nell'area della necropoli paleoveneta del Dominu confermano l'antichit\u00e0 dell'insediamento umano fino dal quattordicesimo secolo avanti Cristo. Inoltre i numerosi e notevoli reperti d'et\u00e0 imperiale e tardo-romana attestano una certa rilevanza dell'intera area.\nA Montereale Valcellina la storia si lega alla leggenda: Plinio, nella sua opera intitolata \"Naturalis historia\", parla di alcune citt\u00e0 della Regio X Venetia et Histria e tra queste cita l'introvabile citt\u00e0 di Caelina.\nSociet\u00e0.\nLingue e dialetti.\nA Montereale Valcellina, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nLa lingua friulana che si parla a Montereale Valcellina rientra fra le varianti appartenenti al friulano occidentale.\nCultura.\nMontereale Valcellina \u00e8 sede del Circolo culturale Menocchio, nato per approfondire la figura di Domenico Scandella soprannominato \"Menocchio\".\nInfrastrutture e trasporti.\nFerrovie.\nMontereale Valcellina \u00e8 dotata di una stazione sulla ferrovia Sacile-Maniago-Gemona.\nAutolinee.\nLe autolinee 14 e 32 di Atap spa collegano direttamente Montereale Valcellina con Pordenone con due coppie di corse al giorno. Le corse della linea 13 terminano il percorso, passando per Aviano, a Maniago."}
{"id": "36171", "revid": "74801", "url": "https://it.wikipedia.org/wiki?curid=36171", "title": "Morsano al Tagliamento", "text": "Morsano al Tagliamento (\"Mors\u00e0n da lis Ocjis\" in friulano standard, \"Morsan\" nella variante locale) \u00e8 un comune italiano di abitanti del Friuli-Venezia Giulia.\nSi trova al confine con il Veneto (provincia di Venezia) e la provincia di Udine. Curiosamente Morsano al Tagliamento in friulano (\"furlan\") \u00e8 chiamata \"Morsan da lis Ocjis\" ovvero \"Morsano delle oche\"; a proposito di questa definizione si sono fatte congetture, nessuna accettata definitivamente.\nDopo essere stato per tanto tempo terra di emigrazione, ha recentemente avuto, come tutto il Nord-Est peraltro, un notevole sviluppo. L'economia del suo territorio, pur rimanendo legata al settore primario, \u00e8 ora trainata anche da un tessuto di piccole e medie industrie.\nStoria.\nDal sito web del comune di Morsano \"L'origine di Morsano si deve alla costituzione dei \"predii\" che dal 42 a.C. in poi vennero assegnati da Roma ai legionari che costituirono la Colonia \"Julia Concordia\". Morsano deriva probabilmente da \"Mursius\" o \"Martianus\" soldato romano che dette il suo nome al predio. I predii con l'arrivo di buoni lavoratori si trasformarono in ville, contornandosi di abitazioni per i servi. Diversi sono i reperti d'epoca romana rinvenuti sull'attuale territorio di Morsano. Fino a giungere all'anno mille, lo sfondo storico che accompagn\u00f2 Morsano fu di lotta impari contro diversi nemici: le paludi, il fiume e la boscaglia. Contemporaneamente con il declino di Roma, il territorio fu testimone di scorrerie e devastazioni dei popoli Barbari, fatta eccezione per il periodo di dominazione Longobarda (568-776)\".\nMonumenti e luoghi d'interesse.\nLa parrocchiale di Morsano fu edificata nel XVIII secolo, ma le sue origini sono ben pi\u00f9 antiche.\nRisalente agli inizi del XVI secolo, Ha la facciata in parte coperta da un atrio chiuso con copertura a capanna, nel quale si aprono una porta rettangolare sormontata da lunetta, due finestre quadrate a lato dell'ingresso ed altrettante sulla parete destra. La facciata con occhio circolare termina in una monofora campanaria con tettuccio piatto. L'interno \u00e8 composto da un\u2019aula rettangolare con travi a vista e da un presbiterio poligonale con volta a crociera.\nL'ultima delle ventidue fornaci documentate nella zona di Morsano al Tagliamento tra la fine dell'800 e l'inizio del '900. Costruita nel 1902 a San Paolo in prossimit\u00e0 dell'argine del Tagliamento fu attiva fino al 1976.\nPosti tra la chiesa di San Martino Vescovo e il comune di Morsano al Tagliamento sorgono l'astrolabio, la fontana delle oche e il monumento in memoria di Daniele Moro.\nSi trova nella frazione di Bando.\nMorsano si trova all'altezza del basso corso di questo fiume che sfocia tra Lignano e Bibione.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 165, ovvero il 5,83% della popolazione. L'unico gruppo di una certa consistenza \u00e8 quello romeno, con 57 appartenenti.\nLingue e dialetti.\nA Morsano al Tagliamento, accanto alla lingua italiana, la popolazione utilizza la lingua friulana. Ai sensi della deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Morsano al Tagliamento rientra fra le varianti appartenenti al friulano occidentale.\nTradizioni e folclore.\nDurante l'anno sono molte le sagre e le feste paesane che si susseguono:"}
{"id": "36172", "revid": "1123126", "url": "https://it.wikipedia.org/wiki?curid=36172", "title": "Pasiano di Pordenone", "text": "Pasiano di Pordenone (\"Pasi\u00e0n\" in veneto e in friulano) \u00e8 un comune italiano di abitanti del Friuli-Venezia Giulia.\nIl territorio, di antica tradizione agricola, dagli anni settanta fa parte insieme ai comuni di Prata di Pordenone e Brugnera, del cosiddetto \"triangolo del mobile\".\nIl nome deriva dal latino e letteralmente significa \"territori di Pacilius\".\nNella frazione di Visinale ha sede una villa appartenuta alla famiglia del celebre commediografo e scrittore veneto Gasparo Gozzi al quale \u00e8 intitolato il teatro comunale.\nMonumenti e luoghi d'interesse.\nArchitetture civili.\nL'abitato di Pasiano di Pordenone \u00e8 caratterizzato dalla presenza di 7 ville venete tutelate dall'Istituto Regionale per le Ville Venete. Degne di menzione sono:\nCultura.\nDal 2005, presso il Parco dei Molini, ogni anno viene organizzato un festival denominato \"Isola della Musica\" durante la prima settimana di agosto. \nNegli anni si sono esibiti artisti come Negramaro, Persiana Jones, Califfo De Luxe, Hormonauts, Africa Unite, Roy Paci &amp; Aretuska, Montefiori Cocktail, Caparezza, Modena City Ramblers, Tre Allegri Ragazzi Morti, Ivan Cattaneo, Righeira, Giuliano Palma &amp; the Bluebeaters, Nina Zilli, Gem Boy, Sasha Torrisi, Rumatera, Tying Tiffany, Aucan, Cattive Abitudini, Mellow Mood (gruppo musicale), Derozer, Duracel, e The Zen Circus.\nNella sala d'ingresso della villa Saccomanni, ora municipio, \u00e8 esposto il busto in bronzo di Gasparo Gozzi, scrittore e giornalista veneto del XVIII secolo; una villa residenziale della sua famiglia fu costruita a Visinale di Pasiano. L'esecuzione del ritratto \u00e8 dell'artista pordenonese Pierino Sam (1921-2010).\nAmministrazione.\nGemellaggi.\nDal 1999 il comune \u00e8 gemellato con il cantone di Fronsac, una confederazione di 18 piccoli borghi nel sud-ovest della Francia che insieme raccolgono circa abitanti."}
{"id": "36178", "revid": "1543377", "url": "https://it.wikipedia.org/wiki?curid=36178", "title": "Roveredo in Piano", "text": "Roveredo in Piano (\"Lavor\u00e9it\" in veneto e friulano occidentale, \"Lavor\u00eat\" in friulano) \u00e8 un comune italiano di abitanti del Friuli-Venezia Giulia. Si trova nella ex provincia di Pordenone. \nGeografia.\nIl centro abitato \u00e8 costruito secondo lo schema romano: il cardo e il decumano che corrispondono a \"via Garibaldi\" e \"via XX Settembre\". Anticamente il villaggio era diviso in 12 borgate: \"Platha\", \"Tavjela\", \"Villotes\", \"Moro\", \"Runcadei\", \"Forcate\", \"Puart\", \"San Bastian\", \"Sant'Anna\", \"Codes\", \"Borgo Nuovo\", \"Sacon\", che al giorno d'oggi vengono fatte rivivere in occasione del gioco dei \"Pindoi\" che si tiene l'ultima domenica di agosto durante la sagra di San Bartolomeo, patrono del comune.\nMonumenti e luoghi d'interesse.\nChiesa parrocchiale.\nIntitolata a san Bartolomeo apostolo, fu in origine dipendenza della pieve di Porcia.\nFondata nel XII secolo, nel 1293 fu incendiata dai soldati di Gherardo III da Camino in lotta contro il patriarca di Aquileia Raimondo della Torre. Ricostruita, venne rasa al suolo durante l'invasione dei Turchi del 1499. Passarono diversi anni prima che la comunit\u00e0 potesse riprendersi e riedificare il luogo sacro: la nuova chiesa fu menzionata per la prima volta nel 1585.\nCon la crescita della popolazione si rese sempre pi\u00f9 necessario un ampliamento, ma il progetto venne concretizzato solo nel 1854. I lavori, basati sul disegno degli architetti Antonio e Stefano De Marchi, si protrassero pi\u00f9 a lungo del previsto per l'imperversare di due epidemie di colera. Riaperta al culto nel 1872, gli ultimi interventi proseguirono fino al 1909 con la posa del pavimento a mosaico e solo nel 1912 avvenne la definitiva consacrazione officiata dal vescovo di Concordia Francesco Isola.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 410, ovvero il 6,87% della popolazione. Di seguito sono riportati i gruppi pi\u00f9 consistenti:\nLingue e dialetti.\nSecondo un'inchiesta eseguita per l'Atlante storico-linguistico-etnografico friulano nel 1966 e rivista nel 1968, a Roveredo si parla un dialetto sostanzialmente veneto, bench\u00e9 vi sussistano tracce della lingua friulana. Nella ricerca si osservava che queste erano pi\u00f9 vitali nelle generazioni pi\u00f9 anziane rispetto ai giovani, ma non si riscontrava una distinzione tra dialetto \"volgare\" e \"civile\".\nRoveredo non rientra quindi tra i comuni friulanofoni ufficialmente riconosciuti.\nStoria.\nLe prime testimonianze di insediamenti abitativi a Roveredo risalgono ai tempi della preistoria dove le tombe a tumulo erano presenti nel territorio, oggi purtroppo distrutte. \nDurante l'et\u00e0 antica, invece, Roveredo fu inserita nella X Regio avente come capoluogo Aquileia. Proprio in questo periodo Roveredo prende il suo nome in latino, \"roberetum\".\nDurante il Medioevo, sul finire dell'XIII, fu distrutta secondo ordine del Signore di Treviso, Gherardo da Camino, in furia con Aquileia. Nel Quattrocento pass\u00f2 al dominio della Serenissima, cercando di difendersi dalle incursioni turche.\nCon la caduta di Venezia nel 1797 Roveredo si aggreg\u00f2 a Pordenone e recuper\u00f2 l'autonomia nel 1816 entrando nel Regno Lombardo-Veneto. La storia successiva alla partecipazione ai moti risorgimentali e all'annessione all'Italia del 1866 ha seguito quella del resto della Provincia."}
{"id": "36180", "revid": "1805885", "url": "https://it.wikipedia.org/wiki?curid=36180", "title": "Sacile", "text": "Sacile (\"Sath\u00ecl\" in veneto, pronuncia , \"Sac\u00ecl\" nella variante liventina, \"Sac\u00eel\" in friulano occidentale) \u00e8 un comune italiano di abitanti del Friuli-Venezia Giulia.\nGeografia fisica.\nSacile \u00e8 la seconda citt\u00e0 della provincia (di Pordenone) e la sesta della regione per numero di abitanti.\nIl caratteristico centro storico sorge su due isole sul fiume Livenza, lungo le cui sponde si affacciano numerosi palazzi nobiliari del periodo veneziano. Per tale motivo viene spesso soprannominata come \"la piccola Venezia\" oppure, molto utilizzato inoltre, \u00e8 l'appellativo di \"Giardino della Serenissima\".\nSacile \u00e8 suddivisa in numerose frazioni, fra cui: \"Camolli, Cavolano, Cornadella, Ronche, San Giovanni del Tempio, San Giovanni di Livenza, San Liberale, San Michele, San Odorico, Schiavoi, Topaligo, Villorba, Vistorta.\"\nStoria.\nIn epoca romana il territorio di Sacile rientrava nella giurisdizione del municipio di Oderzo, ma non \u00e8 provata l'esistenza di un vero centro abitato. Dopo la distruzione di Oderzo da parte dei Longobardi di re Grimoaldo (667), la zona assunse importanza strategica in quanto localizzata nel punto in cui la strada che collegava Pavia (capitale del regno longobardo) a Cividale superava il Livenza tramite un ponte; in aggiunta, il fiume era divenuto un confine naturale tra i neoistituiti ducati di Ceneda e del Friuli.\nIl primo riferimento alla zona di Sacile \u00e8 contenuto nell\"'Historia Langobardorum\" di Paolo Diacono, dove \u00e8 ricordato uno scontro tra i friulani fedeli a re Cuniperto e le truppe del ribelle Alachis avvenuto sul finire del VII secolo presso il ponte, posto nella selva di \"Capulanus\" (Cavolano). Si pu\u00f2 supporre - con qualche riserva - che ancora Sacile non esistesse.\nAlla luce di ci\u00f2, si ipotizza che Sacile sia stata fondata nell'VIII secolo come avamposto militare collocato presso un'isola artificiale (un \"sacco\", da cui il toponimo) ottenuta grazie all'escavo di una diversione del Livenza. Mantenne a lungo una condizione di centro di confine, stretto tra le giurisdizioni del castello di Cavolano, a sud, e del castello di Caneva, a nord e, dal punto di vista ecclesiastico, tra le diocesi di Ceneda e di Concordia.\nIl fortilizio doveva essere ancora in piena attivit\u00e0 nel X secolo, quando avrebbe sostenuto l'invasione degli Ungari, tuttavia con il tempo cominci\u00f2 ad affiancare alle funzioni militari quelle di centro industriale e commerciale. Grazie alla presenza del Livenza che forniva l'energia meccanica necessaria, il borgo pot\u00e9 arricchirsi di impianti per la lavorazione dei metalli e la molitura. Lo stesso fiume, grazie ad alcune opere idrauliche, venne reso navigabile fino al mare, aprendolo ai traffici.\nDiscorso diverso per i mercati i quali, per questioni soprattutto igieniche, non potevano tenersi all'interno della citt\u00e0. La zona extramuraria, come si \u00e8 visto, ricadeva per\u00f2 sotto altre giurisdizioni e i Sacilesi dovettero quindi faticare non poco per ottenere concessioni dai vicini, che talvolta si risolvevano in violenti liti.\nA partire dall'XI secolo la citt\u00e0 pot\u00e9 godere di ulteriori vantaggi in concomitanza con la formazione dello Stato patriarcale. I principi-vescovi, infatti, scelsero Sacile per trascorrervi lunghi soggiorni durante i quali emetteva sentenze, incontrava ambasciatori, organizzava feste. Nel 1190 l'abitato ottenne le libert\u00e0 comunali, ovvero la concessione dell'autonomia amministrativa mediante la stesura di propri statuti. In et\u00e0 medievale, dunque, Sacile rappresentava un centro aperto e dinamico, decisamente opposto alle ristrette realt\u00e0 dei feudi confinanti.\nNel 1366, precisamente l'8 novembre, a Sacile furono promulgate le \"Constitutiones Patriae Foriiulii\" (Costituzioni della Patria del Friuli) una delle pi\u00f9 antiche costituzioni scritte della storia.\nNel 1420 Sacile, come il resto del Friuli, venne annessa alla Repubblica di Venezia; durante il periodo veneziano ci fu un grande sviluppo grazie ai commerci, soprattutto fluviali e molte famiglie nobili eressero i loro palazzi lungo il fiume e i suoi canali. Nel 1797, alla caduta della Serenissima, Sacile perse il potere sui territori dei paesi vicini ed entr\u00f2 in una crisi economica.\nIl 3 aprile 1809, a Camolli nei pressi di Sacile ci fu una battaglia tra le truppe austriache e quelle francesi ed italiane che furono sconfitte e furono costrette a ritirarsi.\nNel 1816 con la Restaurazione Sacile entr\u00f2 a far parte del Regno Lombardo-Veneto; nel 1855 arriv\u00f2 la ferrovia Venezia-Udine che contribu\u00ec a rilanciare l'economia.\nCon l'annessione al Regno d'Italia nel 1866 sorsero anche le prime attivit\u00e0 industriali.\nIl terremoto del 18 ottobre 1936 provoc\u00f2 gravi danni agli edifici, danneggiando anche l'antica cinta muraria.\nLogistica militare.\nNello scacchiere geopolitico del Friuli, Sacile \u00e8 stata considerata dalla Forze armate italiane una localit\u00e0 strategica dal punto di vista militare, dotata di una autonoma stazione sull'importante linea ferroviaria Venezia-Udine. Il distretto militare di Sacile fu istituito nel 1907 ed ebbe importanza durante la prima guerra mondiale (esiste una cartolina con le \"nuove caserme\" spedita nel 1916) e fino agli anni 1960.\nUna prima caserma fu eretta sui resti di un antico convento acquistato dal Comune e ospit\u00f2 un reparto di bersaglieri e un distaccamento del terzo cavalleggieri \"Savoia\". Dopo il primo conflitto la caserma fu intitolata allo scrittore triestino e volontario irredentista Scipio Slataper. Da allora la caserma ha ospitato sempre importanti reparti militari di fanteria. Dal 1949 al 1976 \u00e8 stata sede del 182\u00ba Reggimento Fanteria Corazzata Garibaldi. Attualmente ospita il \"7\u00ba Reggimento Trasmissioni\".\nA causa dell'importanza logistica di Sacile fu ripetutamente bombardata sia durante la prima che nella seconda guerra mondiale.\nOnorificenze.\nSacile \u00e8 tra le citt\u00e0 decorate al valor militare per la guerra di liberazione, insignita della medaglia di bronzo al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nMonumenti e luoghi d'interesse.\nArchitetture civili e militari.\nIl territorio presenta 5 edifici tutelati dall'Istituto Regionale Ville Venete (IRVV), di seguito elencati in ordine alfabetico:\nAltri edifici degni di menzione sono:\nCon riguardo all'architettura militare, il centro storico preserva i resti delle antiche fortificazioni trecentesche, tra cui i torrioni di Pr\u00e0 Castelvecchio e largo Salvadorini.\nTeatri.\nQuesti sono i principali edifici cittadini che ospitano manifestazioni teatrali e di spettacolo:\nEconomia.\nNella citt\u00e0 ha sede uno dei maggiori produttori di pianoforti da concerto del mondo, la Fazioli Pianoforti S.p.A., fondata nel 1981 dall'ingegner Paolo Fazioli, produce mediamente dai 120 ai 150 strumenti all'anno con una costruzione completamente artigianale. La produzione si distingue da modelli di varie lunghezze, da cui poi derivano i nomi, dal quarto di coda F156 al gran coda F308.\nPer quanto riguarda l'artigianato, la citt\u00e0 \u00e8 rinomata soprattutto per la lavorazione del ferro battuto.\nSociet\u00e0.\nEtnie e minoranze straniere.\nAl 31 dicembre 2019 gli stranieri residenti nel comune erano , ovvero il 10,12% della popolazione. Di seguito sono riportati i gruppi pi\u00f9 consistenti:\nCultura.\nEventi.\nDal 1274, la prima domenica dopo ferragosto a Sacile si tiene la \"Sagra dei Osei\", fiera-mercato di uccelli e animali da cortile, mostra nazionale canina, eventi e concorsi cinematografici. \u00c8 la pi\u00f9 antica fiera d'Europa. Particolare \u00e8 la gara di chioccolo in cui i concorrenti imitano il canto degli uccelli. La manifestazione si svolge anche in forma ridotta a primavera.\nTra giugno e agosto viene organizzata una rassegna di musica da camera nell'ambito del Friuli Venezia Giulia International Music Meeting. Si tratta di un festival con concerti aperti al pubblico e masterclass riservate ai musicisti.\nPer alcuni anni la citt\u00e0 ha ospitato le Giornate del Cinema Muto: si tratta di un'iniziativa partita nei primi anni 2000 contestualmente alla ristrutturazione del Teatro Verdi nella citt\u00e0 di Pordenone, sede originale della manifestazione. Il festival di cinema \u00e8 ora condotto in concomitanza in entrambe le citt\u00e0.\nNel periodo estivo si svolgono diverse manifestazioni culturali ed enogastronomiche nelle diverse frazioni di Sacile che si concludono nel mese di settembre con la storica \"Sagra di San Michele\" organizzata dall'Associazione Nuova Ronche - San Michele.\nDa fine novembre a inizio gennaio, in tutto il centro storico, viene allestito un mercatino con delle casette di legno, ornate da luci e addobbi natalizi.\nIl 24 maggio 2021 la citt\u00e0 funger\u00e0 da punto di partenza per la sedicesima tappa del Giro d'Italia.\nInfrastrutture e trasporti.\nStrade.\nSacile \u00e8 attraversata dalla strada statale 13 Pontebbana ed \u00e8 servita dalle uscite di Sacile Est e Sacile Ovest dell'autostrada A28 Conegliano-Pordenone-Portogruaro.\nFerrovie.\nSacile possiede due stazioni ferroviarie. La stazione di Sacile, la principale, si trova sulla linea Venezia-Udine ed \u00e8 capolinea della linea Sacile-Pinzano-Gemona.\nA circa 2\u00a0km dalla stazione di Sacile si trova la fermata ferroviaria di Sacile San Liberale, che si trova lungo la linea Sacile-Pinzano-Gemona.\nSport.\nCanoa.\nLa tradizione canoistica sacilese viene portata avanti, sin dalla prima met\u00e0 del Novecento, dal Canoa Club Sacile, riconosciuto ufficialmente da CONI e FICK dal 1977.\nAmatori e agonisti si incontrano sulle acque del Livenza, fiume placido con un carattere torrentizio, che permette una navigazione prettamente turistica per gli amatori e una corretta preparazione condizionale e tecnica per gli atleti del Canoa Club, i quali durante il periodo agonistico collezionano titoli nazionali e internazionali.\nCalcio.\nLa principale societ\u00e0 calcistica di Sacile \u00e8 la \"Societ\u00e0 Sportiva Sacilese Calcio\" ed \u00e8 affiliata al .\nGinnastica artistica.\nLa principale societ\u00e0 di ginnastica artistica e ritmica \u00e8 la Ginnastica Moderna Sacile."}
{"id": "36181", "revid": "125399732", "url": "https://it.wikipedia.org/wiki?curid=36181", "title": "San Giorgio della Richinvelda", "text": "San Giorgio della Richinvelda (\"San Zor\u00e7 da la Richinvelde\" in friulano standard, \"San 'Sors\" nella variante locale) \u00e8 un comune italiano di abitanti del Friuli-Venezia Giulia.\nMonumenti e luoghi d'interesse.\nIl perimetro del comune \u00e8 disegnato dal fiume Tagliamento ad est e dal Meduna ad ovest, creando cos\u00ec un territorio naturale ed incontaminato, ricco di flora e fauna protette. Il Comune ospita uno dei luoghi sacri pi\u00f9 importanti del Friuli, \"la Richinvelda\" dove appunto fu assassinato l'allora patriarca Bertrando di Aquileia. Lungo la strada provinciale che da Spilimbergo conduce a Zoppola, tra i paesi di San Giorgio della Richinvelda e Rauscedo, sorge infatti la chiesetta di San Nicol\u00f2 dove spir\u00f2 il patriarca d'Aquileia Bertrando il 6 giugno 1350. La chiesetta conserva un altare del Pilacorte e nelle immediate vicinanze, nel luogo preciso in cui fu colpito a morte vi \u00e8 un cippo eretto in memoria del fatto, visibile a poca distanza dalla chiesetta.\nLa chiesa parrocchiale di San Giorgio risale alla fine del XIX secolo, ma le sue origini sono ben pi\u00f9 antiche, dato che l'esistenza della pieve di San Giorgio della Richinvelda \u00e8 attestata per la prima volta gi\u00e0 nel X secolo.\nNella chiesa parrocchiale di Provesano si trovano affreschi di Gianfrancesco da Tolmezzo.\nNell'estate del 2003 il paese ha ospitato il Torneo Internazionale dell'Amicizia che ha visto partecipare molte importanti squadre giovanili. Oltre alle formazioni locali, il Torneo vantava la presenza di Parma, Juventus e Barcellona, con quest'ultima che mise in mostra Lionel Messi, allora sedicenne.\nFrazioni.\nRauscedo \u00e8 una frazione del comune nota per la produzione delle barbatelle.\nLa frazione di Pozzo ospita il museo della civilt\u00e0 contadina, con una collezione inedita di strumenti di un tempo tipici della comunit\u00e0 rurale.\nSociet\u00e0.\nLingue e dialetti.\nA San Giorgio della Richinvelda, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a San Giorgio della Richinvelda rientra fra le varianti appartenenti al friulano occidentale."}
{"id": "36182", "revid": "124697108", "url": "https://it.wikipedia.org/wiki?curid=36182", "title": "San Martino al Tagliamento", "text": "San Martino al Tagliamento (\"San Martin dal Tiliment\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nCentro agricolo della pianura friulana alla destra del fiume Tagliamento. L'abitato sorge tra la rogge Rupa e dei Molini e si \u00e8 praticamente saldato con i vicini centri di Arzenutto e Postoncicco.\nStoria.\nNel 1363 Arzenutto fu devastato dalle milizie del duca Rodolfo IV d'Asburgo. Dal 1415 San Martino fece parte del feudo di Valvasone e dal 1928 al 1946 il comune fu aggregato a Valvasone.\nMonumenti e luoghi d'interesse.\nLa parrocchiale ha un campanile romanico sormontato da un cuspide e conserva dipinti del '500 di Pomponio Amalteo. All'esterno, un \"San Cristoforo\" di grandi dimensioni \u00e8 attribuito al Pordenone. Di particolare pregio sono le vetrate nella chiesa parrocchiale, opera dello scultore pordenonese Pierino Sam (1921-2010), autore di monumenti in bronzo, numerose meridiane ad affresco, e opere sacre. Ad Arzenutto la chiesa dei Santi Filippo e Giacomo ha una Madonna lignea del XV secolo, pitture di Giampietro da San Vito (sec. XVI) e un trittico ligneo di Domenico da Tolmezzo (sec. XVI).\nSociet\u00e0.\nLingue e dialetti.\nA San Martino al Tagliamento, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a San Martino al Tagliamento rientra fra le varianti appartenenti al friulano occidentale."}
{"id": "36183", "revid": "124697115", "url": "https://it.wikipedia.org/wiki?curid=36183", "title": "San Quirino (Italia)", "text": "San Quirino (\"San Quarin\" in friulano) \u00e8 un comune italiano di abitanti del Friuli-Venezia Giulia. Il territorio, comprendente le frazioni di San Foca, Sedrano e la localit\u00e0 delle Villotte, si integra nei \"Magredi\" e in virt\u00f9 di questa posizione geografica si presta a una vocazione agricola.\nNel paese vi era un insediamento Templare (unico in tutto il Friuli-Venezia Giulia), noto grazie a documenti emersi dalle ricerche che si sono susseguite negli anni. Il classico sigillo dei Templari \u00e8 divenuto poi anche il simbolo del Comune, e in una via, si trova una roccia con delle scritte incise riguardanti i Templari. Inoltre nel paese si trova una via chiamata \"Via dei Templari\".\nSociet\u00e0.\nLingue e dialetti.\nA San Quirino, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a San Quirino rientra fra le varianti appartenenti al friulano occidentale."}
{"id": "36185", "revid": "124747353", "url": "https://it.wikipedia.org/wiki?curid=36185", "title": "Frascaro", "text": "Frascaro (\"Frasch\u00e9\" in piemontese) \u00e8 un comune italiano di 433 abitanti della provincia di Alessandria, in Piemonte.\nStoria.\n\u00c8 molto difficile, per la mancanza di documenti, stabilire la data di nascita di Frascaro, \u00e8 forse, pi\u00f9 semplice spiegare l'etimologia del suo nome. Secondo l'ipotesi pi\u00f9 accreditata, la parola FRASCARO deriverebbe da \u201cfrasca\u201d e questo perch\u00e9 il primo nucleo di abitazioni sarebbe sorto a ridosso o all'interno di un'area boscosa, probabilmente il bosco della \u201cCerreta\u201do \u201cCerveta\u201d.\nLa presenza di un villaggio barbarico, risalente al periodo compreso tra la met\u00e0 del V e la met\u00e0 del VI sec. d.c. \u00e8 quasi certa sulle basi di quanto venuto alla luce in regione \u201cIsola Grande\u201d, in seguito ai lavori per la costruzione della variante della S.S.30 \u201cValle Bormida\u201d.\nSi tratterebbe di un villaggio barbarico abitato da una popolazione di origine germanica, come sembrerebbe provare il rinvenimento di scheletri, di sesso maschile, che presentavano deformazioni craniche diffuse nelle trib\u00f9 della Germania Orientale.\nNell'alto Medioevo, Frascaro, molto probabilmente faceva parte del territorio della \u201cScamelaria\u201d, insieme a Gamalero. In seguito ad alcuni Diplomi imperiali (**), il suddetto territorio pass\u00f2 sotto la giurisdizione del Vescovo di Acqui Terme.\nSecondo il Ghilini, la fondazione di Frascaro era addirittura antecedente a quella di Alessandria, in quanto faceva parte dell'antico territorio di Gamondio, insieme ad altri paesi (***), ma questa tesi \u00e8 osteggiata da altri storici, in particolare il Canonico G. Buzzi (autore della \u201cStoria di Gamondio\u201d) criticava la tesi del Ghilini sostenendo che la fondazione di Frascaro era posteriore a quella di Alessandria in quanto il suo nome non era citato negli Statuti Alessandrini del 1300 e nei Cataloghi del 1350 e che veniva nominato, per la prima volta, nel 1393 nel Registro delle Matricole.\nLasciando agli Storici il compito di dibattere e di approfondire l'argomento, il primo sicuro cenno di Frascaro lo troviamo in due documenti notarili del 1192, citati dallo storico F. Gasparolo.\nNel primo (Febbraio 1192) a tal Guglielmo di Frascaro veniva concesso un prestito in denaro da Rolando di Canneto e da Grillo; nel secondo (Settembre 1192) un certo Bonizzone da Frascaro concedeva a Bongiovanni da Pena un mutuo gratuito di otto lire (probabilmente si trattava di lire tortonesi) con l'obbligo di restituirlo entro l'anno successivo.\nTutto questo fa presumere, che Frascaro, se non come entit\u00e0 politica, esisteva come entit\u00e0 fisica.\nFrascaro e il suo territorio non restarono del tutto estranei alle lotte tra Guelfi e Ghibellini. Questi ultimi, nel 1315, con l'aiuto di Marco Visconti Signore di Milano, si impossessarono della citt\u00e0 di Alessandria, ma senza porre fine alla guerra tra le due fazioni.\nGamalero e Frascaro, ritornati in mano ai Guelfi, subirono una dura punizione da parte di Marco Visconti, il quale, come riporta lo storico Ghilini, \u201cli prese a viva forza mettendo a soqquadro tutto il paese e in grande confusione\u201d. Nello stesso anno Alessandria e il suo contado entrarono a far parte del Ducato di Milano, sotto la Signoria dei Visconti, e vi rimasero, pur tra alterne vicende, sino al 1595. Nel 1402, alla morte di Gian Galeazzo Visconti, il casalese Facino Cane (*) si impadron\u00ec di Alessandria.\nAppena un anno dopo, gli Alessandrini, capeggiati da Guido del Pozzo, dai fratelli Obizo e Tommaso Trotti, diedero vita ad una rivolta contro Facino Cane, assente dalla citt\u00e0 perch\u00e9 impegnato nell'assedio della citt\u00e0 di Piacenza. Informato della ribellione, abbandon\u00f2 l'assedio e si diresse su Alessandria per riprenderne il controllo.\nI fratelli Trotti, per sottrarsi alla vendetta del casalese, si rifugiarono a Frascaro nel castello di propriet\u00e0 (occupava l'area a ridosso dell'attuale edificio comunale scendendo verso via Mazzini), ma fu inutile. Dice il Ghilini: \u201critorn\u00f2, li prese con l'inganno, li giustizi\u00f2 e ne confisc\u00f2 i beni\u201d. La ferocia di Facino Cane si accan\u00ec, anche, contro il castello che fu distrutto completamente. I beni confiscati, probabilmente, passarono alla famiglia ghibellina degli Angeleri, che approfittarono dell'occasione per istituire un \u201cBenefizio Parrocchiale\u201d con il titolo di S. Nicolao, con diritto di nomina del \u201cPrevosto\u201d. Tale diritto venne, poi ceduto alla famiglia Guasco.\nImitando le decisioni prese, alcuni anni prima, dagli abitanti del quartiere Marengo, quelli di Gamondio, con atto sottoscritto in Santa Maria della Corte il 9 aprile 1486, concordarono di ripartire il Bosco della Cerreta tra le seguenti famiglie: Merlani, Frascaria, Porta, Boidi, Martina, Granari, Spandonari, Baratta, Angeleri, Falaneri, Lanzavecchia, Filiberti, Milanesi, Buscaci, Bagiazza, Giuberti, Castellani, Trucchi, Zavattarello, Bevilacqua, Bagliani, Gatti, Tordella, Bellini, Stracca, Gandini, Malvicini, Porchi, Masuale, Gambarotta, Antichi, Barberi, Vespa, Pellati, Canefri, Lerma, Felizzani, Gamaleri, Cacciaguerra, Ardizzone, Ottobelli, Macia, Fornari, Boschi, Cermelli, Rossi, Ratti, Tempia, Cappelli, Pettinari, Trotti, Aulari.\nIl 13 luglio 1534, Frascaro entr\u00f2 a far parte dei \u201cCorpi Santi\u201d della citt\u00e0 di Alessandria.\nLa permanenza nei \u201cCorpi Santi\u201d dur\u00f2 (secondo gli storici Buzzi, Guasco e Casalis) sino al 1658, anno in cui Frascaro decise di staccarsi per inadempienza agli obblighi assunti dalla citt\u00e0 di Alessandria. Il 10 maggio 1674 il conte Carlo Guasco di Bisio acquist\u00f2 da re Carlo II, tramite la Regia Camera di Milano, il feudo di Frascaro, al prezzo di \u00a3 2.332 (lire imperiali), con lo scopo di unirlo ai terreni della cascina \u201cAymonetta\u201d. Secondo il Chenna, il territorio di Alessandria si divideva in varie zone: la citt\u00e0, circondata dalle mura, il contado, che rappresentava la zona rurale, e le terre separate, che godevano di una certa autonomia, ma erano comunque soggette alla citt\u00e0.\nSimboli.\nLo stemma e il gonfalone del comune di Frascaro sono stati concessi con decreto del presidente della Repubblica del 9 febbraio 1994.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36186", "revid": "124697142", "url": "https://it.wikipedia.org/wiki?curid=36186", "title": "Sequals", "text": "Sequals (\"Secuals\" in friulano) \u00e8 un comune italiano di abitanti del Friuli-Venezia Giulia. Fa parte del territorio dell'ex Provincia di Pordenone nei territori dell'ex mandamento di Spilimbergo.\nIl territorio comunale \u00e8 caratterizzato dalla presenza di colline moreniche, racchiuse tra i torrenti Meduna e Cosa. \u00c8 noto soprattutto per aver dato i natali al celebre pugile Primo Carnera, campione mondiale di pugilato. La sua casa \u00e8 attualmente adibita a museo. Degne di menzione la chiesa di \"San Nicol\u00f2\", edificata nel XV secolo (con alcuni rifacimenti ottocenteschi), i resti del castello nella frazione di Solimbergo e \"Villa Savorgnan\" a Lestans, uno dei pochi esempi di villa veneta nell'alto pordenonese costruita nel Cinquecento.\nStoria.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Sequals, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Sequals rientra fra le varianti appartenenti al friulano occidentale."}
{"id": "36187", "revid": "1516566", "url": "https://it.wikipedia.org/wiki?curid=36187", "title": "Frassinello Monferrato", "text": "Frassinello Monferrato (\"Frassin\u00e9 Monfr\u00e0\" in piemontese) \u00e8 un comune italiano di 492 abitanti della provincia di Alessandria, in Piemonte.\nMonumenti e luoghi d'interesse.\nIl Castello di Frassinello.\nIl Castello di Frassinello \u00e8 sulla sommit\u00e0 del paese e vanta una storia millenaria. \nSe ne ha notizia fin dall'XI secolo, periodo in cui il borgo monferrino, risultava nel diploma regio di Enrico III \u201ccum castro et corte et cappella\u201d. \nIl Castello viene descritto come fortezza difensiva, funzione che giustifica la posizione sulla sommit\u00e0 del colle. Castello curtense, affiancava alla funzione militare anche funzioni amministrative, con una corte soggetta alla sua protezione.\nNonostante le origini antichissime, restano poche tracce del periodo medievale, nella pianta e nelle strutture architettoniche. Tra queste va menzionata la Caminata, ampia sala di gusto tardogotico e dalle arcate pregevoli, luogo di incontro conviviale attorno al fuoco del camino di signori e vassalli.\nNel corso dei secoli, il Castello ha subito modifiche e restauri, fino a raggiungere l\u2019attuale stato di prestigiosa dimora signorile. Per secoli, il castrum fu propriet\u00e0 della nobile casata dei Nemours, conti di Frassinello, signori di Lignano e Cavalieri di Malta. L'interesse per il castello come dimora di famiglia, crebbe a cavallo tra il '600 e il '700, periodo a cui si deve la costruzione della bella cappelletta ottogonale finemente affrescata, dell\u2019ornato di alcune porte e di altri abbellimenti nell\u2019ala ovest del complesso edilizio, quella riservata, appunto, ad abitazione padronale. Lo stesso grande gelso secolare che domina la corte e ingloba uno dei due pozzetti, sembra risalire a quegli anni. Alla fine del Settecento la casata Sacchi-Nemours, nata dall\u2019unione delle due famiglie, apport\u00f2 al complesso nuovi ritocchi e innovazioni. \nLo stemma, ancora presente nel pavimento del salone d\u2019onore in un magnifico mosaico, riporta i simboli di entrambe le casate. \nIl castello venne venduto a privati nel 1945 da Paolo Sacchi-Nemours.\nIl recente restauro ha riportato la struttura all'antico splendore.\nCastello di Lignano.\nIl castello, fra i pi\u00f9 antichi del Monferrato settentrionale, \u00e8 costituito attualmente da un complesso di edifici in parte destinati a residenza, in parte alla conduzione di attivit\u00e0 agricola e vitivinicola.\nUna prima costruzione - testimoniata dall\u00b4iscrizione che riporta in una targa, conservata nel cortile principale, il nome di Lucio Herennio, detto \"\u201cLhennuis\u201d\", da cui il castello prende il nome - risale probabilmente al periodo romano e consiste in un \u201ccastrum\u201d di difesa.\nNel 1416 il castello fu concesso da Gian Giacomo Paleologo, Marchese di Monferrato a Manfredo Cane, figlio di Agostino, famiglia di Casale Monferrato a cui apparteneva anche il condottiero e capitano di ventura Facino Cane. \nRicostruito dopo il 1553, pi\u00f9 volte manomesso e modificato nel corso dei secoli, nei primi del '900 l'intera propriet\u00e0 passa alla famiglia Lavagno di Casale Monferrato, mentre nel 1974 viene riportato in parte alle linee originarie del XII secolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nInfrastrutture e trasporti.\nFra il 1888 e il 1935 la localit\u00e0 era servita da una stazione posta lungo la tranvia Altavilla-Casale Monferrato."}
{"id": "36189", "revid": "1543377", "url": "https://it.wikipedia.org/wiki?curid=36189", "title": "Sesto al Reghena", "text": "Sesto al R\u00e9ghena (\"Siest\" in friulano) \u00e8 un comune italiano di abitanti del Friuli-Venezia Giulia. \u00c8 uno dei Borghi pi\u00f9 belli d'Italia.\nGeografia fisica.\nTerritorio.\nSesto al Reghena sorge nella bassa pianura veneto-friulana, al confine con la Provincia di Venezia. Si estende su una superficie di 40,53\u00a0km\u00b2, da un'altitudine minima di 9 metri, ad una massima di 25 metri s.l.m..\nIl comune confina a nord con Chions e San Vito al Tagliamento, a est con San Vito al Tagliamento e Cordovado, a ovest con Cinto Caomaggiore, a sud con Gruaro.\nSecondo la Classificazione sismica, il comune appartiene alla zona 3 (sismicit\u00e0 bassa).\nStoria.\n\u00c8 storicamente accertato che Ecelo II, il Monaco, della famiglia degli Ezzelini, contese nel 1182 delle propriet\u00e0 ai frati del monastero di Sesto al Reghena. Il 24 aprile 1198 il papa Innocenzo III incaric\u00f2 Pellegrino, patriarca di Aquileia, di mediare e risolvere la lite tra i due contendenti dopo aver assolto Ecelo dalla scomunica emessa dal patriarca di Grado.\nSesto al Reghena fu una delle localit\u00e0 interessate dalle numerose propriet\u00e0 che videro protagonisti i vari componenti della famiglia degli Ezzelini. Propriet\u00e0 che furono certosinamente accertate, censite e documentate dopo la loro definitiva sconfitta avvenuta nel 1260.\nMonumenti e luoghi d'interesse.\nArchitetture religiose.\nFondata nel 730-735, appartenne dal 762 ai Benedettini. Nell'899 gli ungari la rovinarono, ma l'abbazia risorse nel X secolo e venne fortificata. Dal 1441 al 1786 fu commenda e ritorn\u00f2 a essere abbazia nel 1921.\nLa chiesa abbaziale prese forma fra il XII e il XIII secolo, per essere sostanzialmente risistemata nel XV secolo; nel XX ha subito una serie di restauri (1905-1914, 1932 e 1981).\nIl vestibolo \u00e8 completamente affrescato con il \"ciclo dell'Inferno\", \"ciclo del Paradiso\" e \"ciclo di San Michele\", opere risalenti al 1450 circa e che vengono attribuite alla bottega di Antonio da Firenze.\nDal vestibolo si passa nell'atrio, con tre navate di et\u00e0 romanica, caratterizzato da un massiccio soffitto del Quattrocento ed affreschi del Duecento.\nLa parrocchiale di Bagnarola, dedicata a Ognissanti, venne costruita alla fine del XIX secolo.\nArchitetture civili.\nNel Comune di Sesto al Reghena sono presenti tre ville venete:\nDi propriet\u00e0 privata e non visitabile, \u00e8 sita nella frazione di Ramuscello ed \u00e8 uno scenografico complesso padronale del XVII secolo. \nAltro.\nLa Fontana di Venchieredo.\nSi tratta di uno dei luoghi pi\u00f9 importanti per la storia della letteratura del Friuli Venezia Giulia. Lo scrittore Ippolito Nievo ambient\u00f2 proprio in questo paesaggio campestre alcune pagine del suo libro pi\u00f9 famoso, \"Le confessioni d'un italiano\".\nChiesetta votiva di S. Antonio di Padova\nChiesetta votiva collocata all\u00b4interno di una propriet\u00e0 privata in localit\u00e0 Banduzzo che appartenne all'Abbazia di Santa Maria in Sylvis. Oggi la chiesa \u00e8 parte della residenza internazionale per artisti Art Aia - Creatives / In / Residence.\nSociet\u00e0.\nAssociazioni culturali e sportive sono attive in Sesto, tra queste anche un settore di particolare interesse archeologico, una testimonianza dei reperti di epoca preromana. I volumi con le raccolte dei dati, le illustrazioni, le foto dei rinvenimenti antichi e le mappe si possono consultare nella biblioteca comunale e sono stati eseguiti da Luigi Rossi, esperto botanico, topografo e ricercatore.\nEtnie e minoranze straniere.\nAl 31 dicembre 2015 gli stranieri residenti nel comune sono 358, ovvero il 5,63% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Sesto al Reghena, accanto alla lingua italiana, la popolazione utilizza il dialetto veneto nel Capoluogo e nelle frazioni di Marignana e Mure e la lingua friulana nelle altre frazioni. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla nel Comune di Sesto al Reghena rientra fra le varianti appartenenti al friulano occidentale.\nGeografia antropica.\nFrazioni.\nCon abitanti, il capoluogo comunale non \u00e8 la frazione pi\u00f9 popolosa: Bagnarola raggiunge infatti le unit\u00e0, mentre Ramuscello ne conta . Marignana \u00e8 invece il centro pi\u00f9 piccolo, con 668 abitanti.\nInfrastrutture e trasporti.\nStrade.\nSesto al Reghena \u00e8 interessata dal passaggio di importanti vie di comunicazione.\nFra le principali ricordiamo:\nFerrovie.\nSesto al Reghena ha una stazione ferroviaria: la stazione di Cordovado-Sesto si trova sulla linea ferroviaria Casarsa - Portogruaro che attraversa le frazioni di Ramuscello e Bagnarola e le localit\u00e0 di Vissignano e Casette. \u00c8 proprio in quest'ultima localit\u00e0 che si trova la stazione, a pochi passi da Cordovado e a 7\u00a0km da Sesto.\nFino al 1966, Sesto al Reghena aveva anche un'altra stazione posta sulla linea ferroviaria, ora dismessa, San Vito al Tagliamento - Motta di Livenza e situata nella frazione di Marignana.\nMobilit\u00e0 urbana.\nIl principale mezzo pubblico utilizzato \u00e8 l'autobus.\nIl comune \u00e8 collegato con i principali paesi della provincia di Pordenone e con i limitrofi Comuni del Veneto grazie al servizio offerto dalla Societ\u00e0 Autotrasporti ATAP, che gestisce i trasporti provinciali extra-urbani .\nInoltre, ci sono collegamenti con Portogruaro forniti dalla Societ\u00e0 ATVO e collegamenti diretti con Udine, grazie al servizio della Societ\u00e0 Autotrasporti Friuli-Venezia Giulia (SAF)."}
{"id": "36190", "revid": "123945543", "url": "https://it.wikipedia.org/wiki?curid=36190", "title": "Frugarolo", "text": "Frugarolo (\"Fruareu\" in piemontese comune; \"Fijar\u00f6\" in dialetto locale; \"Friar\u00f3\" in dialetto alessandrino; \"Friar\u00f6\" nel dialetto della Fraschetta) \u00e8 un comune italiano di abitanti della provincia di Alessandria, in Piemonte.\nIl comune \u00e8 situato nella pianura alessandrina, sulla destra dell'Orba.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nLa squadra di calcio di Frugarolo \u00e8 la A.S.D. Frugarolese che attualmente milita nel campionato di Seconda Categoria"}
{"id": "36191", "revid": "1091378", "url": "https://it.wikipedia.org/wiki?curid=36191", "title": "Spilimbergo", "text": "Spilimbergo (\"Spilimberc\" in friulano, \"Spengenberg\" in tedesco) \u00e8 un comune italiano di abitanti del Friuli-Venezia Giulia, sulla sponda destra del Tagliamento.\nStoria.\nLa storia di Spilimbergo inizia attorno all'XI secolo, quando i conti Spengenberg, originari della Carinzia, si trapiantarono nella zona in qualit\u00e0 di vassalli del patriarca di Aquileia. Dal \"castrum de Spengenberg\", come fu detto il loro castello, deriv\u00f2 il nome del paese.\nIn verit\u00e0 la presenza umana ha origini ben pi\u00f9 antiche. Nella frazione Gradisca, infatti, sono stati individuati i resti di un castelliere, mentre lo stesso \"castrum\" potrebbe risalire all'epoca romana: per di qui transitava una strada che, provenendo da Sacile, attraversava il Tagliamento per dirigersi poi verso la Germania.\nNei secoli successivi all'insediamento degli Spengenberg, Spilimbergo si svilupp\u00f2 sia come piazzaforte militare, sia come centro di transito commerciale. Si assistette a una vistosa crescita demografica e urbanistica, grazie anche all'arrivo di \"forestieri\" come lombardi, toscani ed ebrei. Nel 1284, ad opera del conte Walterpertoldo II, si inizi\u00f2 la costruzione del Duomo, uno dei pi\u00f9 pregevoli monumenti romanico-gotici del Friuli; coevi sono il palazzo del Daziario, la casa del Capitano e la Loggia (attuale municipio). Nel 1326, su iniziativa dei conti Bregonia e Bartolomeo, la giurisdizione di Spilimbergo si dot\u00f2 addirittura di un proprio \"corpus\" legislativo, lo \"Statuto della Terra di Spilimbergo\".\nNel 1420 la cittadina segu\u00ec le sorti della Patria del Friuli e pass\u00f2 alla Repubblica di Venezia.\nLa guerra della Lega di Cambrai colp\u00ec particolarmente la regione che fu teatro dello scontro tra le fazioni filoimperiali (Strumieri) e filoveneziane (Zamberlani). Nel 1511 il castello venne attaccato e incendiato.\nNonostante tutto, negli anni successivi Spilimbergo prosegu\u00ec il suo periodo di prosperit\u00e0 economica che si riflett\u00e9 anche a livello culturale. Di questo periodo sono la ricostruzione del castello in forme rinascimentali e le opere lasciate da insigni artisti quali Giovanni Antonio Pilacorte, il Pordenone, Pomponio Amalteo, Gasparo Narvesa e Irene di Spilimbergo. In campo letterario si distinsero Gian Domenico Cancianini, Eusebio Stella e Bernadino Partenio, quest'ultimo fondatore di un'accademia per lo studio del latino, del greco e dell'ebraico. Notevole il contributo trasmesso da alcune dinamiche casate di estrazione borghese come i Balzaro, i Monaco, gli Stella, i Cisternini, i Fannio e i Santorini.\nDopo la caduta della Repubblica di Venezia (1797) anche Spilimbergo attravers\u00f2 i convulsi eventi dell'epoca napoleonica approdando poi nell'Impero austriaco a partire dal 1814. Alcuni suoi cittadini si distinsero nei moti del 1848, in particolare Giovanni Battista Cavedalis e Leonardo Andervolti, ma solo dopo la terza guerra d'indipendenza (1866) il Friuli entr\u00f2 a far parte del Regno d'Italia.\nNegli anni recenti non \u00e8 venuta meno la tradizione artistica della citt\u00e0 con la fondazione della Scuola mosaicisti del Friuli, intitolata a Irene di Spilmbergo.\nSpilimbergo fu tra i comuni maggiormente colpiti dal terremoto del Friuli del 1976: il paese pianse una vittima e vide la devastazione del suo patrimonio storico-artistico. La ricostruzione degli anni successivi port\u00f2 alla rinascita della citt\u00e0.\nMonumenti e luoghi d'interesse.\nIl cuore della citt\u00e0 \u00e8 sicuramente \"Corso Roma\", che attraversa il centro storico da est ad ovest. \u00c8 luogo di passeggio sul quale si affacciano storici edifici multicolori.\nPercorrendo la via partendo da ovest si incontra subito la \"Torre occidentale\", risalente al XIV secolo e che era l'ingresso al \"Borgo Nuovo\", racchiuso dalla terza cinta muraria, ora scomparsa.\nProseguendo verso est si incontra prima il \"Palazzo Monaco\" e si giunge poi in \"Piazza Garibaldi\", centro ideale della citt\u00e0. A sud della piazza si trovano la \"Chiesa di San Giuseppe e Pantaleone\", nel cui interno \u00e8 conservato il Coro Ligneo, e la \"Chiesa di San Giovanni\".\nProseguendo ancora si arriva alla \"Torre Orientale\", che apparteneva alla seconda cinta muraria. Adagiata alla torre si pu\u00f2 ammirare la \"Casa Dipinta\", con affreschi del XVI secolo rappresentanti scene della vita di Ercole.\nCorso Roma termina in \"piazza Duomo\", delimitata a sud dal Duomo, risalente al XIII secolo. Affacciati alla piazza, a ovest il \"Palazzo de Daziaro\" e a nord la \"Loggia della Macia\", sulla cui colonna ad angolo \u00e8 ancora visibile la \"Macia\", unit\u00e0 di misura di lunghezza anticamente usata negli scambi commerciali.\nDalla piazza, attraverso un ponte sull'antico fossato, si entra nel \"Castello\", l'edificio pi\u00f9 orientale della citt\u00e0, costruito sul limitare del fiume Tagliamento. Risale al 1120 il primo documento che parla del \"Castrum de Spengenberg\". Distrutto da un incendio nel 1511 fu ricostruito secondo schemi rinascimentali. Al suo interno il \"Palazzo Dipinto\" e il \"Palazzo Tadea\", costruzione portata a termine nel 1566 da Tadea, vedova del conte Bernardino.\nA nord del castello si trova il \"Palazzo di sopra\", recentemente restaurato e ora sede del Municipio. Dal cortile del palazzo si gode di una magnifica vista sulla valle del Tagliamento. Di fronte al palazzo il quartiere \"Valbruna\", dalla tipica struttura medioevale.\nTra il Castello e il Palazzo di sopra, a fianco della strada che scende verso il greto del fiume Tagliamento, si trova la \"Chiesetta dell'Ancona\". Nella frazione di Baseglia si trova la Chiesa di Santa Croce con un importante ciclo di affreschi di Pomponio Amalteo. Altra chiesa con interessanti affreschi del XVI secolo \u00e8 la chiesa di San Nicol\u00f2 a Tauriano.\nSociet\u00e0.\nEtnie e minoranze straniere.\nAl 31 dicembre 2010 gli stranieri residenti nel comune sono , ovvero il 12,6% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Spilimbergo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Spilimbergo rientra fra le varianti appartenenti al friulano occidentale.\nCultura.\n\u00c8 famosa la sua Scuola Mosaicisti del Friuli, che assegna a Spilimbergo il nome di \"citt\u00e0 del mosaico\".\nInfrastrutture e trasporti.\nFerrovie.\nSpilimbergo disponeva di una stazione posta sulla ferrovia Gemona del Friuli-Casarsa, dismessa nel 1987.\nAttualmente le stazioni pi\u00f9 vicine sono:\nMobilit\u00e0 urbana ed extraurbana.\nLa cittadina dispone di un'autostazione con collegamenti per Udine, Pordenone, Casarsa della Delizia, Maniago e le vallate circostanti quali la Val d'Arzino e la Val Tramontina.\nSport.\nCalcio.\nU.S. SPILIMBERGO\nInizi: Gi\u00e0 agli inizi dello scorso secolo a Spilimbergo si praticava il gioco del calcio. La proficua aggregazione dei giovani e appassionati sportivi della citt\u00e0 riusc\u00ec, tra mille difficolt\u00e0, a dar vita a due compagini: la Stella Ignea Unione Spilimbergo e l\u2019Aquila. Ben presto, per\u00f2, per poter meglio far fronte alle carenze di uomini e di mezzi, venne presa la saggia decisione di fondersi in un\u2019unica societ\u00e0. Cos\u00ec nel 1924 nacque l\u2019Unione Sportiva Spilimbergo, una delle espressioni pi\u00f9 antiche e conosciute del florido mondo associazionistico locale, impegnata fin dagli inizi, in favore dei giovani e dello sport, tanto da meritarsi il sigillo della Citt\u00e0 del Mosaico. Dal momento della fusione, il sodalizio ha ininterrottamente preso parte ai campionati organizzati dalla Figc, raggiungendo il massimo risultato nella stagione 1954/1955. In quell\u2019annata, lo Spilimbergo disput\u00f2 il campionato di Quarta Serie (l\u2019attuale Lega Pro Seconda Divisione), sfiorando il calcio professionistico. Successivamente, la societ\u00e0 \u00e8 comunque rimasta a lungo ai vertici dilettantistici regionali, diventando a pieno diritto uno dei sodalizi pi\u00f9 blasonati del panorama calcistico friulano.\nAnni d'oro: Dal glorioso campo sportivo dedicato al presidente \u201cAlessandro Giacomello\u201d, sono partiti per approdare al professionismo moltissimi giocatori. Tra questi, Aldo Ferigo e Arrigo Cominotto all\u2019Udinese dei tempi storici, Domenico Zannier al Padova, Tullio Zuppet all\u2019Atalanta, Franco Miotto al Gorizia, Renato Mariuzza alla Triestina, Giovanni Di Davide all\u2019Atalanta, Franco Janich, che entr\u00f2 nella storia del Bologna con cui vinse lo Scudetto del 1964 e partecip\u00f2 ai mondiali del 1962 e del 1966, totalizzando 6 presenze in nazionale, Ricciotti Greatti, spalla di Gigi Riva nel Cagliari dello Scudetto; Nello Miotto e Walter Bertoli all\u2019Atalanta e altri ancora con esperienze professionistiche come Marco Bertuzzi, Luciano Rigutto, Paolo Tonelli, Ugo Sarcinelli, Mario Bortolussi, Valerio D\u2019Andrea, solo per ricordarne alcuni. In tempi meno lontani, Paolo Mariutti all\u2019Arezzo, Tarcisio Truant al Bologna, Giancarlo Scandiuzzi al Napoli, Roberto Bortolussi al Martinafranca e, pi\u00f9 recentemente ancora Nonis all\u2019Udinese e Candussio al Vicenza.\n1953/1954 campione regionale Friuli Venezia Giulia - 1954/1955 partecipazione al campionato di \u201cquarta serie\u201d - 1975/1976 campione girone \u201ca\u201d prima categoria - 1986/1987 campione girone \u201ca\u201d prima categoria - anni settanta partecipazione a campionati di eccellenza - campionati di promozione - anni ottanta partecipazione a campionati di promozione - campionati di 1\u00aa cat. - anni novanta partecipazione a campionati di promozione - campionati di 1\u00aa cat. - anni 2000 partecipazione a campionati di 1\u00aa cat.- 2\u00aa cat.\nU.S.BARBEANO Altra compagine del territorio spilimberghese \u00e8 l'U.S. Barbeano, che dopo qualche anno trascorso in 1a cat., nella stagione 2018/19, dopo i play out \u00e8 retrocessa in Seconda Categoria.\nPOLISPORTIVA AQUILA La polisportiva Aquila da qualche anno, non riuscendo pi\u00f9 a formare una prima squadra (visto il calo di giocatori presenti nel territorio degli ultimi anni), in accordo con l'U.S. Spilimbergo, si \u00e8 dedicata a curare le squadre di primi calci e pulcini.\nA.C. VACILE A livello amatoriale \u00e8 presente la societ\u00e0 A.C. Vacile che milita nel campionato di Eccellenza LCFC (Lega Calcio Friuli Collinare).\nPallacanestro.\nLa Vis Spilimbergo principale realt\u00e0 cittadina dopo i fasti della C1 e gli anni in B Dilettanti \u00e8 retrocessa dapprima in DNC e poi nella stagione 2015-2016 in C Silver Friuli.\nKickboxing.\nLa maggiore societ\u00e0 di Kickboxing a spilimbergo e la Kickboxing bellator team, affiliata alla FIKBMS, prende parte ogni anno a tornei regionali, nazionali, europei, e mondiali, e vanta un buon settore giovanile."}
{"id": "36192", "revid": "123738322", "url": "https://it.wikipedia.org/wiki?curid=36192", "title": "Fubine Monferrato", "text": "Fubine Monferrato (\"Fubin-e\" in piemontese, \"Fibin-ni\" nella variante locale) \u00e8 un comune italiano di 1\u00a0631 abitanti della provincia di Alessandria, in Piemonte.\nFino al secondo dopoguerra era articolato solo attorno al centro storico arroccato sulle prime colline del Monferrato casalese; solo in seguito si \u00e8 allargato a valle. L'abitato principale \u00e8 tuttavia disposto tuttora intorno ad un'altura al culmine della quale \u00e8 collocata la chiesa parrocchiale di Santa Maria Assunta.\nInizialmente chiamato semplicemente Fubine, ha assunto la denominazione attuale il 14 febbraio 2017, come da deliberazione dal Consiglio regionale del Piemonte, a seguito della richiesta avanzata dal Consiglio comunale del paese stesso.\nStoria.\nSimboli.\nLo stemma riproduce quella che \u00e8 ritenuta l'origine del nome del paese che deriverebbe da \"fibulina\" (\"piccola fibbia\"), in riferimento all'attivit\u00e0 artigianale di produzione di fibule che anticamente si svolgeva in paese.\nMonumenti e luoghi d'interesse.\nNella piazza della chiesa dietro al monumento ai caduti sia della prima che della seconda guerra mondiale, sorge il palazzo comunale e a lato la Casa Pane, dimora settecentesca.\nProseguendo lungo la via collinare intitolata a Michele Pavaranza, si giunge al Palazzo Bricherasio, un castello con annesso parco appartenuto, a partire dal XIX secolo, al casato dei conti Cacherano di Bricherasio, famiglia dell'antica nobilt\u00e0 piemontese distintasi per onori militari, che vant\u00f2 il titolo di vicer\u00e9 dei Savoia per alcuni dei suoi membri ma che si distinse anche per attivit\u00e0 di filantrop\u00eca e mecenatismo.\nDal 1950 il maniero, che \u00e8 stato in tempi successivi ristrutturato, \u00e8 adibito a casa di riposo per anziani dell'opera \"Don Orione\".\nDi particolare rilievo storico-artistico \u00e8 anche il monumento sepolcrale di Emanuele Cacherano di Bricherasio, realizzato dallo scultore Leonardo Bistolfi e situato nella Cappella Bricherasio, in localit\u00e0 Cappuccini.\nLo Spalto e Casa pane.\nLo Spalto \u00e8 ci\u00f2 che resta delle antiche mura difensive. Si sviluppa partendo dalla galleria ad arcate alla base della Casa Pane \u2014 un edificio di stile settecentesco il cui prospetto principale su affaccia sulla piazza del Comune \u2014 ed \u00e8 raggiungibile dal dedalo di vicoli che costituiscono il cuore del centro storico fubinese, sulla somma della collina. Lo Spalto conduce alla chiesetta dei Battuti o Disciplinanti. Al di sotto del Ponte, altro luogo caratteristico della localit\u00e0, un tempo correva un ampio fossato (\"al Fos\", nella memoria locale).\nIl ponte.\nAttraverso il ponte si accedeva al nucleo del paese che sino agli inizi del XVI secolo era potentemente fortificato. Nel Medioevo era probabilmente un ponte di legno che veniva distrutto in occasione di ostilit\u00e0. Cessato il pericolo, veniva ricostruito, sempre in struttura lignea. Solo successivamente si procedette alla costruzione di un ponte in muratura, come \u00e8 testimonianto da documenti d'epoca posteriore\nInfrastrutture e trasporti.\nTra il 1883 e il 1935 Fubine fu servita dalla tranvia Alessandria-Altavilla.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36193", "revid": "1516566", "url": "https://it.wikipedia.org/wiki?curid=36193", "title": "Gabiano", "text": "Gabiano (\"Gabian\" in piemontese) \u00e8 un comune italiano di abitanti della provincia di Alessandria in Piemonte.\nGeografia fisica.\nFa parte del Basso Monferrato ed \u00e8 adagiato sul versante meridionale di una collina alta 300 metri, sulla quale domina lo scenografico Castello dei Cattaneo Adorno Giustiniani. Ai suoi piedi sorge l'antica Pieve di San Pietro, di epoca medioevale, successivamente rimaneggiata, con begli affreschi all'interno, che conserva il campanile romanico. Fanno parte del territorio comunale numerose frazioni.\nIl Capoluogo \u00e8 diviso in una parte bassa, intorno alla Parrocchiale, e in una parte alta (Rollino), in cui \u00e8 riconoscibile l'impianto urbanistico tipico dei \"ricetti\" medievali, con antiche case e la Chiesa di San Defendente. Dalla piazza antistante il Palazzo Comunale si gode un bel panorama sulle colline del Basso Monferrato e sulla pianura solcata dal Fiume Po.\nNotevole frazione \u00e8 Cantavenna, che si stende a semicerchio su un colle a 350 metri di altitudine, con splendide viste sulla pianura vercellese e sull'arco alpino: nelle belle giornate si distinguono il Monviso, il Monte Bianco, il Cervino e il Monte Rosa.La localit\u00e0 \u00e8 dominata dalla neoclassica Chiesa Arcipretale di San Carpoforo.\nSul versante opposto \u00e8 Varengo, un tempo comune autonomo, le cui belle e antiche case sono arroccate intorno alla notevole Parrocchiale di Sant'Eusebio, alta su una scalinata. La chiesa \u00e8 un notevole esempio di architettura barocca, opera attribuita al Magnocavallo o alla sua scuola.Nelle vicinanze, si trovano le frazioni di Sessana e di Casaletto, quest'ultima con la romantica Cappella dedicata alla Madonna della Neve.\nImportanti sono anche le localit\u00e0 di Zoalengo e di Mincengo, su due prominenze collinari separate da una idilliaca valletta, ove sorge l'antica Parrocchiale di Sant'Aurelio.\nDi pi\u00f9 recente sviluppo \u00e8 la frazione Piagera, nella piana alluvionale allo sbocco del rio Marca nel Po, ove si tiene un importante mercato agroalimentare settimanale.\nStoria.\nSimboli.\nLo stemma del comune di Gabiano \u00e8 stato concesso con decreto del presidente della Repubblica del 4 giugno 1987.\nIl leone d'oro \u00e8 ripreso dal blasone dei nobili di Gabiano che tennero il feudo fino al 1421.\nMonumenti e luoghi d'interesse.\nImportante attrazione turistica \u00e8 il castello di Gabiano\nSociet\u00e0.\nEvoluzione demografica.\nLo spopolamento della zona ha causato in cento anni, a partire dal 1911, una diminuzione della popolazione residente di \"ben il 60%\".\nCultura.\nManifestazioni.\nNel mese di settembre si tiene la Fiera provinciale della \"Nocciola Piemonte\".\nEconomia.\nAgricoltura.\nIl territorio comunale ospita coltivazioni viticole, che danno ben due apprezzate qualit\u00e0 DOC di vino. Entrambe si ottengono con uve Barbera, cui si aggiunge una piccola percentuale di Freisa e/o Grignolino: il Gabiano, che si produce anche nel vicino comune di Moncestino ed il Rubino di Cantavenna, prodotto anche nel territorio del confinante comune di Camino. Di qualit\u00e0 sono anche le produzioni di fragole, oltre a quelle di mais, cereali, fagiolini e ortaggi.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36194", "revid": "1516566", "url": "https://it.wikipedia.org/wiki?curid=36194", "title": "Gamalero", "text": "Gamalero (\"Gamaleri\" in piemontese) \u00e8 un comune italiano di 837 abitanti della provincia di Alessandria, in Piemonte.\nStoria.\nOrigini.\nL'origine del nome Gamalero \u00e8 molto incerta; probabilmente \u00e8 passato da un originario \"Scamilaria\" a \"Camilaria\", \"Gamelerium\", \"Gamalerio\".\nSi ignora anche l'etimologia del nome; l'ipotesi pi\u00f9 convincente \u00e8 quella che riporta il nome al concetto di \"gobba\"; infatti Gamalero \u00e8 situato su due colline ravvicinate. Alla data della conquista romana 109 a.C. doveva gi\u00e0 esserci un insediamento di avvistamento per difendere la strada per Acqui Terme. La prima notizia verificabile si trova in un diploma di Ottone I di Sassonia, dato nel 967, con il quale si confermano ad Aleramo del Monferrato dei feudi \"in comitatu aquensi\".\nNel 978 il paese passa a Benedetto vescovo di Acqui ed entra a far parte della sua diocesi. Sebbene la diocesi di Acqui Terme venne smembrata per creare quella di Alessandria, pare che Gamalero sia rimasto, come pieve, sotto Acqui Terme fino al 1405.\nXIII secolo.\nAnche sottoposto all'autorit\u00e0 dei vescovi di Acqui Terme, Gamalero, come \"comunit\u00e0\", segu\u00ec le sorti di Alessandria, a causa della sua collocazione limitrofa. Dal punto di vita storico esistono pochi riferimenti cronachistici su Gamalero, a dimostrazione della povert\u00e0 e della scarsa importanza dell'insediamento, costituito da poche e rare cascine tra la regione \"La Rocca\" e San Lorenzo. Nel 1240 Federico II di Svevia tolse la sua giurisdizione ad Alessandria per infeudarlo ai marchesi di Occimiano.\nXIV secolo.\nNel 1315 i ghibellini, alleati di Marco Visconti, signore di Milano, si impossessarono di Alessandria conquistando anche Gamalero, che venne a far parte del Ducato di Milano.\nXV secolo.\nNel 1403 il paese torn\u00f2 ai guelfi e venne incendiato dai ghibellini di Facino Cane. Il 28 maggio 1438 Filippo Maria Visconti infeud\u00f2 Gamalero a Simonino Ghilini, suo segretario, concedendogli i diritti su tutte le tasse, la gabella del sale ed i pedaggi per il transito di merci. Nel 1447, data della morte di Filippo Maria Visconti, il quale non lasci\u00f2 eredi legittimi, Francesco Sforza spos\u00f2 la sua unica figlia naturale, Bianca Maria e, presi accordi con Guglielmo VIII del Monferrato, ottenne il Ducato di Milano concedendo a quest'ultimo la signoria di Alessandria comprendente, tra gli altri, anche il luogo di Gamalero.\nIl tentativo dello Sforza di riprendersi le terre concesse condusse i due contendenti a misurarsi, nel 1450, sul piano bellico. Nel 1462 Gamalero venne infeudato ai fratelli di Simonino, Giovanni e Giuliano Ghilini. Due anni dopo Francesco Sforza, poich\u00e9 i fratelli Ghilini erano passati dalla parte dei Monferrato, infeud\u00f2 il paese a Gentile Simonetta. Nel 1477 Gian Galeazzo Sforza riconferma i diritti su Gamalero a Pietro Francesco e Chichino Simonetta.\nNel 1480 il feudo ritorn\u00f2 a disposizione della Camera Ducale.\nNel 1498 Ludovico il Moro infeud\u00f2 Gamalero a Francesco Bernardino Visconti, nel 1504 lo unisce a quello di Sezzadio mentre nel 1505 il feudo pass\u00f2 al figlio Bernab\u00f2.\nXVI secolo.\nNel 1551 il feudo pass\u00f2 al figlio di Bernab\u00f2, Ottone. Nel 1575 venne fondata la parrocchia di San Lorenzo e nel 1593, alla morte di Ottone Visconti, il feudo and\u00f2 in successione ai suoi dodici figli.\nXVII secolo.\nNel 1621 il feudo era diviso solo pi\u00f9 tra i due fratelli Bartolomeo ed Ottavio. Nel 1625 successe a Bartolomeo il figlio Alberto, il quale lo assegn\u00f2, nel 1673, in eredit\u00e0, ai tre figli Bartolomeo Maria, Ottavio e Marcantonio. Nel 1693 quest'ultimo rimase l'unico feudatario.\nXVIII secolo.\nNel 1707 Gamalero, seguendo le sorti di Alessandria, entr\u00f2 a far parte dello Stato Sabaudo e, nel 1717, alla morte di Marcantonio Visconti, ritorn\u00f2 al Regio Patrimonio. Con declaratoria della Camera dei Conti del 21 settembre 1721 il feudo venne posto in vendita ed il 6 aprile 1726 acquistato, insieme al feudo di Sezzadio, per 32.000 lire piemontesi dal marchese Tommaso Ghilini con diritto di trasmissione ai suoi eredi maschi.\nSolo nel 1748 l'Intendente Generale della provincia di Alessandria eman\u00f2 il \"Regolamento per la Comunit\u00e0 di Gamalero\", diviso in sette parti riguardanti: il Consiglio, il Tanteo, le Spese ed i Mandati, i Vacati, le Liti, gli Esattori ed il Cancelliere. Nel 1745 il feudatario Tommaso Ghilini approv\u00f2 i primi Bandi campestri articolati in 149 capitoli.\nNel 1776 al figlio di Tommaso, Vittorio Amedeo, feudatario di Gamalero dal 1752, successe il figlio di quest'ultimo Ambrogio Maria Ghilini sotto la tutela, in quanto minore, della madre Gabriella Dal Pozzo della Cisterna.\nQuesti fu l'ultimo feudatario e, con l'abolizione dell'Antico Regime, vendette il castello, l'ultimo emblema dei diritti feudali, nel 1802, a due contadini possidenti, Giangiacomo Mascherpa e Carl'Antonio Piccino, i quali lo smantellarono per riutilizzarne i materiali.\nIl marchese Ambrogio Maria Ghilini mor\u00ec nel 1832.\nSimboli.\nNello stemma del comune di Gamalero, concesso con decreto del Presidente della Repubblica del 9 ottobre 2002, \u00e8 raffigurato il castello detto Castelmerlino.\nPrecedentemente lo stemma era stato concesso con il regio decreto del 30 marzo 1931 ed era blasonato: \"d'azzurro, al castello d'argento, torricellato di due pezzi, merlati alla ghibellina, fondato su tre colli ristretti ed accompagnato in capo da una stella d'oro\".\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36195", "revid": "1516566", "url": "https://it.wikipedia.org/wiki?curid=36195", "title": "Garbagna", "text": "Garbagna (\"Garbagna 'd Liss\u00e4ndria\" in piemontese, \"Garbagna\" in ligure) \u00e8 un comune italiano di abitanti della provincia di Alessandria, in Piemonte.\nGeografia fisica.\nTerritorio.\nIl territorio comunale \u00e8 posto sulle colline tortonesi a destra del torrente Scrivia. Nel 2015 il comune \u00e8 stato inserito nel circuito dei Borghi pi\u00f9 belli d'Italia. Sono presenti i resti delle mura romane, fatte costruire dall'imperatore Costanzo III per arginare le incursioni barbariche.\nStoria.\nFu fondata nel I secolo dall'imperatore Galba, da cui deriva il nome.\nFin dall'epoca longobarda il territorio \u00e8 fra i possedimenti dell'abbazia di San Colombano di Bobbio, inserito nel territorio della corte monastica di Casasco.\nNel IX secolo i Carolingi la donarono al vescovo di Tortona.\nInsieme a Grondona e Vargo di Stazzano ha fatto parte dei \"Sette feudi imperiali\" concessi dall'imperatore Carlo V all'ammiraglio Andrea Doria nel 1548, dopo la fallita congiura di Gian Luigi Fieschi e la conseguente perdita dei loro possessi.\nFeudo indipendente ed immediato, la sua effettiva autonomia \u00e8 confermata nel 1575.\nRimane insieme a Vargo e a Torriglia sotto il governo dei marchesi (poi principi dal 1760) Doria Landi fino all'abolizione dei feudi in Italia del 1797, sebbene gi\u00e0 posto sotto la protezione dei Savoia dal 1738.\nSimboli.\nLo stemma del comune di Garbagna \u00e8 stato concesso con decreto del presidente della Repubblica del 13 luglio 2004.\nMonumenti e luoghi d'interesse.\nSantuario della Madonna del Lago.\nA due chilometri dal centro abitato sorge il santuario della Madonna del Lago dove, secondo la tradizione, nel 1341 la Beata Vergine sarebbe apparsa a una pastorella muta che fu poi miracolata.\nSociet\u00e0.\nEvoluzione demografica.\nNegli ultimi cento anni, a causa della fase di spopolamento della zona, la popolazione \u00e8 dimezzata.\nLingue e dialetti.\nRecentemente il garbagnolo \u00e8 stato rianimato grazie alla compagnia teatrale locale. Sotto la direzione di Fantone Nadia, questa compagnia ha gi\u00e0 presentato sei commedie tutte in Garbagnolo. L'unicit\u00e0 di questo dialetto \u00e8 l'uso del partitivo o genitivo sassone. Per esempio la U garbagnola ha un significato tale a un po' o una parte di. Il tortonese e il ligure infatti sono assenti da quest'aspetto grammaticale.\nCultura.\nProdotti tipici.\nLa \"Ciliegia bella di Garbagna\" \u00e8 stata riconosciuta come presidio Slow Food.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune ha fatto parte della Comunit\u00e0 Montana Valli Curone Grue e Ossona e, dopo il suo scioglimento, \u00e8 entrato nell'Unione Montana valli Curone, Grue e Ossona.\nSport.\nCalcio.\nLa principale squadra di calcio del paese \u00e8 G.S. Garbagna Calcio che milita nel girone M piemontese e valdostano di 2\u00aa Categoria."}
{"id": "36196", "revid": "1516566", "url": "https://it.wikipedia.org/wiki?curid=36196", "title": "Gavazzana", "text": "Gavazzana (\"Gavass\u00e0una\" in piemontese) \u00e8 stato un comune italiano della provincia di Alessandria, in Piemonte, dal 1\u00ba gennaio 2018 fusosi nel comune di Cassano Spinola. Al momento della soppressione contava 173 abitanti.\nOrigini del nome.\nIl toponimo \"Gavazzana\" \u00e8 l'agglutinazione di due vocaboli liguri arcaici \"gaba\" (altura) e \"san\" (luogo) e vale, appunto, \"paese sulla collina\". \nStoria.\nLa prima notizia certa sul borgo risale all'anno 1242.\nNel 1655 l'antica chiesa di Santa Maria di Castiglione, allora esistente sul declivio occidentale del colle ed oggetto di grande venerazione popolare, \u00e8 depredata dalle soldatesche del duca di Modena Francesco d'Este.\nGavazzana fu un possedimento dei vescovi di Tortona fino al 1784, l'anno in cui, con tutto il Vescovato, pass\u00f2 ai domini dei Savoia. Il 18 giugno 1799 sub\u00ec il saccheggio dei militari transalpini del generale Moreau, alla fine del quale si contarono tre vittime in strada. Nel maggio del 1859, durante la seconda guerra di indipendenza, vi si attestarono le truppe francesi in attesa di misurarsi con gli austriaci: lo scontro avverr\u00e0 invece, poco dopo, a Montebello.\nNel 1929 Gavazzana divenne una frazione di Cassano Spinola; ritorn\u00f2 comune autonomo nel 1948. Il 1\u00ba gennaio 2018, nonostante il parere contrario espresso dai gavazzanesi nel referendum del 2016, si \u00e8 concluso l'iter di fusione nel comune di Cassano Spinola.\nSimboli.\nLo stemma di Gavazzana era stato concesso con il D.P.R. del 12 ottobre 1993.\nCultura.\nMuseo Don Carlo Sterpi.\nSi trova nella casa natale del venerabile Don Carlo Sterpi e raccoglie alcune testimonianze della sua presenza. L'antica residenza secentesca ebbe tra i suoi ospiti il futuro San Luigi Orione, che a Don Sterpi e alla sua famiglia fu legato da un'amicizia durata un'intera vita. Nell'ottobre del 1943 vi soggiorn\u00f2 Arrigo Minerbi, il celebre scultore ferrarese che ebbe in Gabriele D'Annunzio il suo pi\u00f9 grande estimatore ed amico: lo commemora oggi l'omonima piazza.\nEventi.\nGavazzana Blues.\nL'associazione Gavazzana Blues nasce il 14 luglio 2009 per produrre, allestire e rappresentare concerti, spettacoli e manifestazioni artistiche varie, nella sfera dell'aggregazione sociale e del tempo libero, per la diffusione della cultura musicale, senza alcun scopo di lucro. Inoltre il Gavazzanablues si propone come luogo di incontro e di approfondimento di interessi musicali e culturali assolvendo alla funzione sociale di maturazione e crescita umana e civile attraverso l'ideale della formazione permanente e del lavoro di rete.\nAl fine di valorizzare la vocazione dell'associazione tutti i primi luned\u00ec del mese vengono organizzati concerti che abbracciano i pi\u00f9 svariati generi musicali. La sede attuale del Club \u00e8 a Gavazzana in via Cesare Battisti, 78.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36197", "revid": "124697195", "url": "https://it.wikipedia.org/wiki?curid=36197", "title": "Tramonti di Sopra", "text": "Tramonti di Sopra (\"Tramon\u00e7 Disore\" in friulano standard, \"Vildisora\" nella variante locale) \u00e8 un comune italiano di 271 abitanti del Friuli-Venezia Giulia.\nGeografia fisica.\nTerritorio.\nIl comune si trova a nell'alta Val Tramontina, all'interno del parco naturale delle Dolomiti Friulane lungo la Strada statale 552 del Passo Rest. Circondato dalle Prealpi Carniche sud-orientali (Catena Chiarescons-Cornaget-Resettum), in valli laterali del territorio sono presenti i laghi artificiali Ca' Zul e di Ca' Selva ed un sito di particolare interesse naturalistico sono le vicine \"Pozze Smeraldine\", formate dal torrente Meduna.\nStoria.\nNel 1976 il comune fu devastato dal terremoto del Friuli, che provoc\u00f2 enormi crolli e danni. In paese \u00e8 presente una chiesa evangelica valdese.\nSociet\u00e0.\nLingue e dialetti.\nA Tramonti di Sopra, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Tramonti di Sopra rientra fra le varianti appartenenti al friulano occidentale."}
{"id": "36198", "revid": "1632387", "url": "https://it.wikipedia.org/wiki?curid=36198", "title": "Tramonti di Sotto", "text": "Tramonti di Sotto (\"Tramon\u00e7 Disot\" in friulano standard, \"Vildisot\" nella variante locale) \u00e8 un comune italiano di 337 abitanti del Friuli-Venezia Giulia, posto in Val Tramontina (provincia di Pordenone) lungo la Strada statale 552 del Passo Rest.\nStoria.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Tramonti di Sotto, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Tramonti di Sotto rientra fra le varianti appartenenti al friulano occidentale.\nGeografia antropica.\nFrazioni.\nNello statuto comunale non \u00e8 citata alcuna frazione. Nel sito istituzionale sono invece riportate le seguenti frazioni e localit\u00e0 (tra parentesi il nome in friulano standard e in friulano locale, qualora le due varianti differiscano): "}
{"id": "36199", "revid": "1632387", "url": "https://it.wikipedia.org/wiki?curid=36199", "title": "Travesio", "text": "Travesio (\"Trav\u00eas\" in friulano) \u00e8 un comune italiano di abitanti del Friuli-Venezia Giulia. Comprende le frazioni di Molevana, Usago, Zancan e Toppo. Il borgo di Toppo fa parte del Club Borghi pi\u00f9 Belli d'Italia\nStoria.\nTravesio \u00e8 citata per la prima volta in un documento del 1174. Il toponimo potrebbe derivare dal latino \"intra vias\", in riferimento alla strada romana che collegava Sacile a Gemona del Friuli attraversando il Tagliamento presso Ragogna.\nPur essendo di piccole dimensioni, nel medioevo borgo rivestiva una certa importanza come punto di transito per i traffici tra la pianura, la val Cosa e la val Tramontina. Anche dal punto di vista ecclesiastico era piuttosto rilevante, in quanto sede di una pieve con giurisdizione dalla Meduna al Tagliamento e dalla val Tramontina alla Richinvelda. L'edificio sacro fu costruito sul luogo di un antico castelliere.\nAssieme a Castelnovo, Usago e Lestans, fu possedimento dei Castelnovo, feudatari del patriarca di Aquileia; Toppo, invece, fu sede dell'omonima famiglia. Nel 1513, quando ormai il Friuli era passato alla Serenissima, ai Castelnovo successero i Savorgnan.\n\u00c8 stato uno dei comuni maggiormente colpiti dal terremoto del 1976.\nSociet\u00e0.\nLingue e dialetti.\nA Travesio, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Travesio rientra fra le varianti appartenenti al friulano occidentale.\nCultura.\nNomi in friulano.\nTravesio: \"Trav\u00eas. \"Abitanti: traves\u00e0ns (maschile), traves\u00e0nes (femminile)\nToppo: \"Top. \"Abitanti: top\u00e0ns (maschile), top\u00e0nes (femminile)\nUsago: \"Dus\u00e0. \"Abitanti: usag\u00e0ns\nZancan: \"Zanc\u00e0n/ Sancan in variante locale. \"Abitanti: sancan\u00e8i (maschile), sancan\u00e8les (femminile)"}
{"id": "36200", "revid": "124697213", "url": "https://it.wikipedia.org/wiki?curid=36200", "title": "Vajont (comune)", "text": "Vajont (\"Vai\u00f2nt\" in friulano occidentale) \u00e8 un comune italiano di abitanti del Friuli-Venezia Giulia. \u00c8 una delle citt\u00e0 italiane fondate durante il XX secolo.\nIn base alla legge regionale 26/2014 \"Riordino del sistema Regione - Autonomie locali del Friuli Venezia Giulia\", Vajont entra a far parte dell'\"UTI delle Valli e delle Dolomiti Friulane\".\nGeografia fisica.\nPer chi arriva da Pordenone, Vajont si trova sul terrazzo tettonico che domina la sinistra del Cellina a 287 metri sul livello del mare, all'imbocco della piana maniaghese, in una superficie di appena 2 chilometri quadrati. Il paese \u00e8 raggiungibile grazie all'ex strada statale 251 che lambisce l'abitato e attraverso la strada interna che lo collega a Maniago.\nIl territorio comunale risulta compreso tra i 252 metri e i 295 metri, l'escursione altimetrica \u00e8 quindi pari a 43 metri.\nLa zona completamente pianeggiante, fa parte dei magredi, il territorio alluvionale \u00e8 formato dal fiume Cellina nei pressi dello storico ponte Giulio. Dal paese si raggiunge molto facilmente il greto del torrente, sono presenti numerose orchidee e boschi inoltre \u00e8 presente molta fauna tipica del posto.\nStoria.\nIl comune \u00e8 stato costituito nel 1971 scorporando una parte del territorio comunale di Maniago. In quest'area era stato costruito un nuovo centro abitato per ospitare i sopravvissuti al disastro del Vajont provenienti da Erto e Casso.\nDopo il disastro.\nL'11 ottobre 1963, mentre proseguivano gli sforzi per raggiungere i borghi ancora isolati, in alcuni casi anche con gli elicotteri, sia della Base NATO di Aviano sia italiani, il presidente del Consiglio Giovanni Leone e il ministro dell'Interno Mariano Rumor incontrarono nel municipio di Erto e Casso il sindaco De Damiani, il vice sindaco Martinelli, il sindaco di Cimolais Ambrogio Fabris e molte altre autorit\u00e0 per fare un punto della situazione e per prendere i dovuti provvedimenti.\nLe persone furono subito trasferite a Cimolais e Claut. Era gi\u00e0 notte e alla colonia di San Salvatore si present\u00f2 una corriera di bambini e lattanti, con le loro mamme, ma per loro non c'era n\u00e9 cena n\u00e9 alloggio e furono mandati all'albergo di Claut.\nDurante la riunione fu deciso che donne, bambini e anziani fossero portati lontano dalla sciagura, fra Pordenone e Conegliano.\nIn vari paesi trovarono sistemazione 1800 persone.\nAllo stesso tempo arrivarono viveri e medicinali e subito dopo buoni viaggio e buoni benzina per la ricerca di parenti e, nei casi meno fortunati, delle salme.\nPer motivi di sicurezza i due paesi furono dichiarati inagibili; si dovette trasferire anche il municipio e Cimolais offr\u00ec una stanzetta a questo scopo; il fatto che fosse in questo paese si rivel\u00f2 strategico, dato che la maggioranza delle persone sfollate si trovava o a Claut o a Cimolais, paesi vicini al luogo della tragedia.\nIl 20 ottobre erano gi\u00e0 state scelte le aree pi\u00f9 idonee per due villaggi di case prefabbricate per la rapida sistemazione delle famiglie, una a Claut e una a Cimolais (ma a Cimolais il villaggio non venne poi edificato). A Claut il 12 novembre si era gi\u00e0 cominciato a costruire le prime pre-case; tuttora alcune di queste case sono ancora in piedi, sebbene non utilizzate, mentre la maggior parte sono state demolite. A Claut e Cimolais non andarono a vivere tutte le persone che prima abitavano a Erto e Casso: molte, quelle che ne avevano la possibilit\u00e0, vennero ospitate da parenti o amici, in vari paesi del Friuli e del Veneto, o andarono a vivere in affitto. A Cimolais fu anche aperto un consultorio pediatrico.\nDieci pre-case costruite su un terreno in localit\u00e0 Roiatta donato dalla Provincia, con la mano d'opera del Genio Civile ed il materiale donato dalle Chiese evangeliche svizzere, vennero subito occupate da dieci famiglie.\nIl referendum.\nIl 6 aprile 1964 venne indetto il referendum sulla scelta delle aree. Poterono votare i residenti alla data 9 ottobre 1963, iscritti nelle liste elettorali e i proprietari fra i non residenti. Alla fine per la ricostruzione furono scelte tre localit\u00e0: \"Ponte Giulio\" (Maniago), \"Stortan\", a monte di Erto e \"Pian di Vedoia\" (Ponte nelle Alpi). Nel frattempo Maniago approv\u00f2 all'unanimit\u00e0 il piano per il trasferimento dell'abitato di Erto e Casso nel proprio comune.\nIl 23 aprile 1971 a Cimolais si riun\u00ec il consiglio comunale in forma straordinaria e in seduta pubblica; la riunione si svolse in un prato affollato dai cittadini e da forze dell'ordine, che avrebbero garantito sicurezza in caso di una possibile degenerazione in tumulto. La riunione si tenne nel prato poich\u00e9 la sede comunale provvisoria era stata occupata da un gruppo di persone che volevano l'insediamento a Erto. Alle ore 15, su convocazione, arrivarono i rappresentanti dei lavoratori ertocassanesi, eletti democraticamente, e la consulta ebbe inizio. Fu deciso di far sorgere il nuovo comune di Vajont nella frazione di Ponte Giulio, scorporata dal comune di Maniago.\nIl 12 luglio 1971, per l'istituzione del nuovo comune di Vajont, con il sesto verbale della commissione elettorale, vennero consegnate dal comune di Erto e Casso a quello di Vajont 372 schede maschili e 360 schede femminili, per un totale di 732 cittadini che passarono sotto il comune di Vajont. Il 26 novembre 1971 si svolsero le prime elezioni comunali, nelle quali fu eletto sindaco Renzo De Lorenzi, che divenne cos\u00ec il primo sindaco della storia di Vajont.\nL'aspetto del paese.\nLo studio urbanistico venne effettuato da Giuseppe Samon\u00e0, che progett\u00f2 un paese nuovo che potesse soddisfare tutte le necessit\u00e0 dei suoi abitanti.\nIl 10 ottobre 1965 il Consiglio Comunale deliber\u00f2 che:\nGran parte di viali, vie e piazze porta il nome delle localit\u00e0 e frazioni di Erto e Casso.\nIl primo edificio a sorgere a Vajont fu una casa, in Via S. Martino numero 19.\nLa sua costruzione, come la costruzione di tutto il paese ebbe come data d'inizio il 28 dicembre 1966 con la cerimonia della posa della prima pietra.\nAltre due case sorgeranno all'inizio di gennaio 1967, due case dei fratelli De Lorenzi. Un anno e mezzo dopo, il 9 luglio 1968 si trasferiranno a Vajont alcune famiglie. A ottobre dello stesso anno le persone che abitano Vajont sono gi\u00e0 duecento e occupano complessivamente cinquanta case, a met\u00e0 novembre le persone saranno duecentocinquanta, sessantasei nuclei familiari.\nCon l'inizio dei lavori di costruzione del nuovo paese anche i vari servizi subirono una ripresa, tra questi le scuole.\nIl 1\u00ba ottobre 1968, infatti, venne aperta la scuola elementare a Vajont. Le lezioni non si tenevano in un edificio apposito allo scopo, ma in una casa privata in Via Mulini n\u00b0 21, proprio sotto la sede provvisoria del \u201cmunicipio\u201d. L\u00ec due maestre insegnavano a trentacinque bambini, numero che aumenter\u00e0 nel corso di tutto ottobre.\nCon il passare del tempo tutto continuava a migliorare e cos\u00ec accanto alle nuove case sorsero anche due vere e proprie scuole che aprirono il 1\u00ba luglio 1971: una scuola elementare e una media.\nLa disposizione delle vie ricorda molto gli accampamenti romani, cio\u00e8 una griglia molto ordinata di strade, viali e vie che si incrociano in maniera regolare. Le vie non vanno esattamente da nord a sud o da est a ovest perch\u00e9 il paese, se lo si guardasse esattamente da nord, sarebbe posizionato come un rombo: infatti \u00e8 stato disposto in modo da essere parallelo alle montagne e alla Valcellina.\nCamminando per il Viale Colomber in direzione della montagna si ha l'impressione che sia l'inizio di un'ipotetica strada che senza mai curvare o cambiare direzione parta dal grande Viale alberato e porti direttamente verso la Valcellina.\nI due Viali principali, Pineda - Colomber, \u201cnord-sud\u201d, e S. Bartolomeo - SS. Gervasio e Protasio, \u201cest-ovest\u201d, dividono il paese in quattro aree.\nPartendo da nord-est si ha la zona dove si trovano la maggior parte degli esercizi commerciali, le scuole elementari ed ex-medie, case costruite negli anni settanta e una zona di case costruite pi\u00f9 recentemente.\nI negozi si trovano tutti sotto una fila di portici, sono edifici a due piani, sotto c'\u00e8 il negozio e sopra abitazioni private, racchiusi in una sorta di colonnato.\nProseguendo in senso orario abbiamo la zona dove si trova il Municipio, Piazza Monte Toc, piazza Vittime del Vajont dove si trova la Fontana Monumento in ricordo delle Vittime del Vajont, la Chiesa, il campanile, la Canonica e il Centro comunitario, la Scuola Materna Comunale, anch'essa circondata da una bella zona verde, le Poste e l'Ambulatorio medico; in questa zona si trovano anche le prime case costruite, tra cui quelle che hanno ospitato la prima scuola, la prima sede comunale e la prima Chiesa.\nPur non essendo in una posizione centrale del paese si pu\u00f2 considerare Piazzale Monte Toc il centro di Vajont perch\u00e9 circondato dai portici con i negozi, dal municipio e dalle Poste; inoltre \u00e8 una grande piazza aperta e soleggiata dove i giovani amano incontrarsi e passare del tempo.\nPiazza Vittime del Vajont \u00e8 molto pi\u00f9 piccola, e in un certo senso pi\u00f9 intima di Piazzale Monte Toc, si trova tra il Municipio e la Chiesa, davanti al campanile. Qualche anno fa \u00e8 stata costruita la Fontana Monumento alle Vittime del Vajont, la fontana ha la forma stilizzata del lago e della diga e su di essa sono incisi i nomi delle vittime di Erto e Casso. Nonostante la recente costruzione il progetto della fontana \u00e8 dello stesso periodo del resto del paese, anni '60.\nIl municipio \u00e8 un edificio dalla forma originale; vedendolo, specialmente in foto, si ha l'impressione di guardare un'onda o una rappresentazione del vento. Ha una forma triangolare e pu\u00f2 sembrare quasi sospeso, per met\u00e0, nell'aria. Sotto al Municipio si trova la biblioteca comunale.\nAnche la chiesa a Vajont ha una storia curiosa: la prima \u201ccappella\u201d si trovava in un garage.\nIl 19 gennaio 1969 si riunirono i capifamiglia vajontesi per esaminare le possibilit\u00e0 di costruire una cappella ampia ed adeguata al servizio liturgico e il 5 giugno 1969 mons. Roberto Carniello, vescovo ausiliare, benedisse la cappella provvisoria costruita a Vajont, su un'area verde, all'incrocio tra viale Colomber e viale SS. Gervasio e Protasio, grazie alla generosit\u00e0 dei cittadini, di imprese edili e del Comune.\nUn'altra data importante nella costruzione di Vajont \u00e8 il 2 novembre 1969, giornata nella quale venne posata la prima pietra per la costruzione della attuale chiesa di Vajont e consacrato il cimitero monumentale del paese. La chiesa fu poi aperta al culto il 15 settembre 1974 e consacrata dall'amministratore apostolico della diocesi, mons. Abramo Freschi, il 7 dicembre successivo.\nLa chiesa e l'annesso centro comunitario sono opere, come il cimitero, degli architetti Glauco Gresleri e Silvano Varnier.\nLa chiesa \u00e8 un edificio grande, ma non vistoso; molto spesso le persone che vengono a Vajont per la prima volta faticano a riconoscerlo come un tempio. \u00c8 sede della locale parrocchia, istituita il 3 novembre 1970.\nLa terza zona, proseguendo sempre in senso orario, ospita un paio di esercizi commerciali, le case \u201cdel Corriere\u201d e altre case che sono quelle con l'area agricola, cio\u00e8 dei lotti particolari perch\u00e9 ogni lotto, della stessa misura di tutti gli altri lotti del paese, ha annesso nel retro altrettanto terreno da utilizzare come zona agricola; infatti, tuttora, molti di questi lotti vengono utilizzati come orti.\nLe case \u201cdel Corriere\u201d, chiamate anche \u201ccase popolari\u201d sono subito riconoscibili, sono una schiera di casette in mattoni, a due piani, poste davanti a una grande piazza in asfalto chiamata, appunto: Piazza Corriere della Sera.\nInfine l'ultima zona \u00e8 occupata solo da case, vecchie e nuove. Negli anni passati in questa zona esisteva anche un parco dove vivevano vari animali selvatici.\nA seguito della realizzazione del film \"Vajont: La diga del disonore\" del regista Renzo Martinelli in questa zona \u00e8 stato posizionato il pezzo di diga costruito appositamente per le riprese del film.\nUna strada che scorre parallela al viale Pineda-Colomber, Via Col Nudo, \u201cdivide\u201d dal paese la nuova zona artigianale e lo Stadio Comunale, dotato di pista d'atletica e irrigazione sotterranea con una tribuna capace di contenere 800 spettatori, il campo d'allenamento, il palazzetto dello sport, i campi da tennis e da pallacanestro e la zona verde ricreativa che a Vajont viene chiamata \u201cPineta\u201d. Inoltre si sta completando la palestra di roccia su una parete del palazzetto, e alcune pedane per praticare in sicurezza lo skateboard. Di nuova costruzione anche il Poligono di Tiro per Carabina (200 m) e Pistola (20 m), adagiato quasi sul greto del torrente Cellina. Sempre la stessa strada porta al Camposanto di Vajont, anch'esso progettato da Gresleri e Varnier, ampliato recentemente; la parte vecchia del Camposanto vista dall'alto ricorda un'onda, mentre la parte nuova sempre vedendola dall'alto assomiglia ad un vortice.\nDietro ad esso sorge la chiesetta costruita con sassi e legno comune. \u00c8 un tempio pieno di luce grazie alla presenza di una grande vetrata che annuncia a tutti la speranza di ricominciare. Tutto \u00e8 massiccio come la fede di un tempo quando il camposanto era un luogo di preghiera e speranza, non deposito di morti col fiore della memoria.\nSociet\u00e0.\nEvoluzione demografica.\nVajont \u00e8 il secondo comune pi\u00f9 densamente popolato della provincia di Pordenone, e nel suo territorio sono presenti 520 nuclei familiari, con una media di 2,64 componenti a famiglia, \u00e8 il comune con reddito medio pro capite pi\u00f9 basso (\u20ac 11.861) nella Provincia di Pordenone, \u00e8 il comune con la pi\u00f9 bassa percentuale di dichiaranti IRPEF (62,9%) e con l'et\u00e0 media pi\u00f9 bassa (40,1) nella Regione Friuli-Venezia Giulia.\nLingue e dialetti.\nOltre alla lingua italiana, nel territorio di Vajont non sono riconosciute altre lingue ufficiali. Molte famiglie comunicano ancora con gli idiomi dei paesi discendenti, ovvero il dialetto ertano e il dialetto cassano.\nCultura.\nEventi.\nLetteratura\nIl 23 febbraio 2014 il Comune ha dedicato la locale biblioteca civica allo scrittore friulano Carlo Sgorlon per aver narrato della omonima tragedia del 1963 nel suo romanzo \"L'ultima valle\" (1987). Sgorlon visit\u00f2 il paese nel 1997: per l'occasione invit\u00f2 la comunit\u00e0 a rinascere, creandosi una storia radicata nelle tradizioni.\nCinema.\nIl comune di Vajont \u00e8 stato co-produttore dell'omonimo film di Renzo Martinelli.\nNel comune sono state girate molte scene del film \"Come Dio comanda\" di Gabriele Salvatores.\nSport.\nCalcio.\nLa squadra di calcio della citt\u00e0 \u00e8 l\"A.S.D. Vajont Calcio\" che milita nel Campionato Dilettantistico di Prima Categoria Girone A del Friuli Venezia Giulia.\nDal 2015 \u00e8 presente la squadra di atletica leggera A.S.D. Atletica San Marco Pordenone."}
{"id": "36201", "revid": "1473486", "url": "https://it.wikipedia.org/wiki?curid=36201", "title": "Valvasone", "text": "Valvasone (IPA: , \"Voleson\" in friulano) \u00e8 stato un comune italiano di 2.224 abitanti della provincia di Pordenone in Friuli-Venezia Giulia. Faceva parte del club dei borghi pi\u00f9 belli d'Italia.\nIl comune di Valvasone ha cessato di esistere il 1\u00ba gennaio 2015 a seguito dell'istituzione del comune di Valvasone Arzene, in cui \u00e8 confluito insieme al comune di Arzene: il 28 settembre 2014 gli abitanti dei suddetti comuni avevano, infatti, votato a favore della fusione tra i due enti.\nGeografia fisica.\nIl comune di Valvasone si trovava lungo il fiume Tagliamento poco a monte della fascia delle risorgive al confine tra la provincia di Udine e quella di Pordenone nei pressi dei comuni di Codroipo e Casarsa della Delizia.\nStoria.\nValvasone \u00e8 sorto in corrispondenza di uno degli ultimi guadi sul Tagliamento transitabili per gran parte dell'anno; pi\u00f9 a sud si passa nella bassa pianura e la portata del fiume \u00e8 maggiore e distribuita in gran parte dell'anno. Il transito di merci e persone lo ha reso posizione privilegiata per il Castello dei Conti Valvason, recentemente ristrutturato ma non ancora aperto al pubblico. Il potere dei conti era tale che venne costruito un Duomo per conservare la Sacra Tovaglia e i resti del Miracolo Eucaristico verificatosi a Gruaro (20\u00a0km pi\u00f9 a sud). Con l'avvento della ferrovia e delle automobili il traffico si \u00e8 spostato pi\u00f9 a sud, lungo la direttrice che collega Pordenone a Udine, interessando gli abitati di Casarsa della Delizia e Codroipo.\nSociet\u00e0.\nLingue e dialetti.\nA Valvasone, accanto alla lingua italiana, la popolazione utilizza il friulano occidentale, una variante della lingua friulana. Nel territorio comunale vige la Legge regionale 18 dicembre 2007, n. 29 \"Norme per la tutela, valorizzazione e promozione della\nlingua friulana\"."}
{"id": "36202", "revid": "110157", "url": "https://it.wikipedia.org/wiki?curid=36202", "title": "Giarole", "text": "Giarole (\"Giar\u00f2li\" in piemontese) \u00e8 un comune italiano di 685 abitanti della provincia di Alessandria, in Piemonte.\nOrigini del nome.\nIl nome di Giarole viene dal latino \"glarea\" (\"ghiaia\"), in dialetto \"gi\u00e0ra\" o \"geriola\".\nStoria.\nSimboli.\nLo stemma e il gonfalone del comune di Giarole sono stati concessi con decreto del presidente della Repubblica del 19 gennaio 1976.\nMonumenti e luoghi d'interesse.\nChiesa parrocchiale.\nLa chiesa parrocchiale di San Pietro Apostolo venne costruita tra il 1836 e il 1840 al posto della precedente chiesa di San Sebastiano.\nCastello Sannazzaro.\n\u00c8 sede del castello Sannazzaro, voluto da Federico Barbarossa nel XII secolo. Trasformato in residenza di campagna (1854) in stile neogotico e neorinascimentale, conserva la cappella con una pala del \"Moncalvo\". Il maniero fa parte del sistema dei \"Castelli Aperti\" del Basso Piemonte, \u00e8 aperto al pubblico per visite guidate e offre ospitalit\u00e0.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36203", "revid": "104265", "url": "https://it.wikipedia.org/wiki?curid=36203", "title": "Vito d'Asio", "text": "Vito d'Asio (\"V\u00eet\" in friulano) \u00e8 un comune italiano di 709 abitanti del Friuli-Venezia Giulia, appartenente al territorio dell'ex Provincia di Pordenone. \u00c8 un comune italiano sparso in quanto la sede municipale non si trova nella localit\u00e0 omonima ma nella frazione di Anduins. Il comune occupa un vasto territorio lungo la vallata del torrente Arzino, ricca di boschi e numerosi corsi d'acqua, in gran parte incontaminati dall'uomo.\nGeografia fisica.\nTerritorio.\nVito d'Asio sorge a 520 , sebbene il municipio, in frazione Anduins, si trovi a 320 . Il comune si trova in Val d'Arzino, vallata delle Prealpi Carniche, e si estende per 53,85\u00a0km\u00b2 e va da un'altezza minima di 152 ad una massima di 1.467 \u00c8 raggiungibile da Spilimbergo uscendo dalla A28 e proseguendo per la Cimpello-Sequals; dalla A23 uscendo a Gemona del Friuli e seguendo la direttrice Trasaghis - Forgaria nel Friuli - Flagogna; da Udine seguendo la SS464. Il territorio comunale \u00e8 attraversato per tutta la sua lunghezza dal torrente Arzino, che ha dato il nome all'omonima valle.\nStoria.\nOrigini (1260 - 1448).\nLe prime notizie riguardanti il comune risalgono al 1260, come risulta da un atto con il quale Wolvil di Ragogna vendette al Capitolo di Cividale un manso \u00abin villa que dicitur Vitus\u00bb. Pochi anni dopo, nel 1281, sempre \u00abin Adasio in villa que dicitur Vit\u00bb, i signori Duringo e Odorlico di Ragogna cedettero al Capitolo un altro manso. La storia del territorio d'Asio, tuttavia, ha origini molto pi\u00f9 antiche: si sa infatti che, fra il 900 e il 950, il Monte Asio, allora tutto rivestito di selve, serv\u00ec da rifugio agli abitanti della vicina pianura che, durante il periodo delle incursioni ungaresche, fuggivano dalle atrocit\u00e0 dei barbari. Queste prime famiglie a poco a poco finirono con lo stanziarsi stabilmente nella zona e costituirono la Pieve d'Asio, ricordata per la prima volta nel 1186.\nGli abitanti, sparsi in modo disomogeneo su tutta la vallata, si unirono in borgate man mano che cresceva la sicurezza o aumentava il loro numero. Sul versante meridionale del monte sorsero quindi i tre villaggi di Clauzetto, Vito e Anduins. Dapprima, come altre giurisdizioni patriarcali, essi furono sottoposti al dominio della chiesa di Aquileia; poi, verso gli inizi del Duecento, furono ripartiti fra le giurisdizioni di Pinzano e di Osoppo (Vito d'Asio venne assegnata a quest'ultima). I tre villaggi formavano, comunque, una sola comunit\u00e0 chiamata Asio, com'\u00e8 confermato da quello che \u00e8 il documento pi\u00f9 antico circa la Pieve d'Asio: il Laudo del 2 dicembre 1298 con il quale vennero composte alcune questioni di confine tra gli abitanti di Asio e quelli di Midiis, per quanto riguardava i diritti sul \"Canale de Marzignis\", ossia la Val d'Arzino.\nNel 1328 il patriarca aquileiese Pagano della Torre, dopo aver acquistato il dominio del territorio, confer\u00ec l'investitura di tutto il castello di Osoppo, con i possedimenti e diritti annessi, al nobile Federico di Savorgnan. Sotto la giurisdizione del Savorgnan gli abitanti di Vito d'Asio non ebbero certo una vita facile: \u00e8 celebre il fatto avvenuto nel 1448, allorch\u00e9 a Tristano di Savorgnan venne il capriccio di farsi pagare dalle famiglie di Vito d'Asio una doppia decima di vino. I rappresentanti del comune si presentarono a reclamare nel suo castello di Osoppo, ma Tristano, messili in ceppi, li fece cos\u00ec crudelmente tormentare dal freddo, dalla fame e dal timore delle torture, che essi dovettero cedere alla sua volont\u00e0.\nLe dispute per l'assegnazione dei confini.\nNel secolo successivo, con le convenzioni del 1523-1524, fu stabilita l'emancipazione del Canale d'Arzino da Midiis e Priuso, dato che, nel frattempo, i Comuni d'Asio erano cresciuti di popolazione e anche di armenti e di greggi. Allorch\u00e9 Clauzetto, Vito e Anduins, gi\u00e0 concordi di fronte ai Comuni della Carnia, si trovarono alle prese tra di loro: da qui gare, contese e litigi tra privati e comuni. Nel 1555 il comune di Clauzetto propose che il Canale d'Arzino fosse diviso in due; Vito e Anduins, che avevano fatto causa comune, scelsero la parte a mezzogiorno e concorsero a stipulare tale divisione il 10 luglio 1555. \u00c8 verso quest'epoca che gli abitanti delle Ville incominciarono a stabilirsi nei Canali, in cui, sino ad allora, erano presenti solamente casere e stalle.\nNel 1612 i tre Comuni del Canal d'Asio conseguirono dai Provveditori veneti il privilegio della conferma dei beni comunali goduti in antecedenza. Tuttavia i confini risultavano indicati assai approssimativamente, per cui, nel 1620 il Provveditore Loredan decret\u00f2 che a determinarli dovesse servire il gi\u00e0 citato Laudo del 1281.\nIl conte Giacomo Ceconi.\nAlla fine dell'Ottocento la storia di Vito d'Asio fu legata al nome del conte Giacomo Ceconi, nato e vissuto nella frazione di Pielungo, dove sorge la villa di famiglia, il cosiddetto Castello Ceconi. Il conte provvide a valorizzare il suo paese natale con numerose opere pubbliche; tra le pi\u00f9 importanti troviamo la \"Chiesa di Sant'Antonio\" a Pielungo e la \"Strada Regina Margherita\", inaugurata nel 1891, che da Pielungo scende verso la zona pedemontana. Egli destin\u00f2 inoltre ingenti somme per la costruzione di edifici scolastici e il finanziamento di una scuola artigiana e di una cooperativa di consumo. Successivamente, eletto sindaco del comune, istitu\u00ec numerosi servizi di pubblica utilit\u00e0. Trascorse gli ultimi anni della sua vita nel castello che fece costruire a Pielungo.\nIl terremoto.\nNel 1976 fu devastato dai terremoti del 6 maggio e del 15 settembre, che provocarono enormi crolli e danni. Molti crolli furono favoriti dall'et\u00e0 avanzata degli edifici, che erano stati risparmiati dalle devastazioni delle guerre mondiali. Dopo il terremoto venne riedificato completamente con criteri antisismici.\nVia \"Jacopo\" Ortis.\nA Vito d'Asio nacque Girolamo Ortis, lo sventurato giovane al quale si ispir\u00f2 Ugo Foscolo nelle sue Ultime lettere di Jacopo Ortis. Studi\u00f2 a Portogruaro nel Seminario della diocesi di Concordia (oggi Collegio Marconi), in cui insegnava il fratello Leonardo, sacerdote molto apprezzato per cultura e umanit\u00e0. Girolamo si iscrisse poi a medicina in Padova, dove soggiorn\u00f2 nel Collegio Pratense, di fianco alla basilica del Santo. Mancavano poche settimane alla laurea quando fu ritrovato immerso in una pozza di sangue nel pavimento della sua stanza; si era inferto due pugnalate, una al petto l'altra alla gola. Non si seppe perch\u00e9. I funerali avvennero il giorno stesso nella vicina chiesa di San Lorenzo, oggi non pi\u00f9 esistente, nella cui cripta il giovane fu sepolto. L'area della chiesa \u00e8 facilmente riconoscibile: la cosiddetta Tomba di Antenore, simbolo della citt\u00e0, era addossata alla sua facciata. Girolamo \u00e8 sepolto sotto la Tomba di Antenore, nel cuore di Padova.\nSociet\u00e0.\nLingue e dialetti.\nA Vito d'Asio, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Vito d'Asio rientra fra le varianti appartenenti al friulano occidentale."}
{"id": "36204", "revid": "124697249", "url": "https://it.wikipedia.org/wiki?curid=36204", "title": "Vivaro", "text": "Vivaro (\"Viv\u00e2r\" in friulano) \u00e8 un comune italiano di abitanti del Friuli-Venezia Giulia.\nStoria.\nIl toponimo Vivaro deriva quasi sicuramente da latino e quindi sicuramente era un villaggio romano, come ampliamento di un villaggio venetico.\nIn provincia di Vicenza c'\u00e8 un paese con lo stesso nome fra Caldogno e Dueville.\nLa parola \"vivarium\" indica un recinto o un'area dove sono raccolti animali o pesci vivi, da cui la parola italiana di \"vivaio\" per le piante da vendere e quindi portare in altro posto.\nQuindi esisteva in loco un recinto di animali di grandi dimensioni, che poi venivano venduti al mercato o ad una guarnigione militare in loco o meglio ancora, allevati e poi venduti direttamente da qualche grosso proprietario alle truppe di stanza nella Julia Felix, la parte julia della X Regio Venetia et Histria.\nMonumenti e luoghi d'interesse.\nChiesa parrocchiale del capoluogo.\nLa parrocchiale di Vivaro fu edificata nel XIX secolo, ma le suo origini sono ben pi\u00f9 antiche.\nChiesa parrocchiale di Basaldella.\nEdificio religioso di culto romano cattolico conserva al suo interno due pregevoli pale seicentesche di Gasparo Narvesa.\nAntiquarium di Tesis.\nSi tratta di un museo che raccoglie numerosi reperti archeologici i quali attestano l'importanza storica dell'area.\nVilla Maniago, Bocchese e Villa Cigolotti, Miniscalco, Cristofori.\nDue ville venete settecentesche, rispettivamente in localit\u00e0 Vivaro e nella frazione di Basaldella.\nSociet\u00e0.\nLingue e dialetti.\nA Vivaro, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nLa lingua friulana che si parla a Vivaro rientra fra le varianti appartenenti al friulano occidentale."}
{"id": "36205", "revid": "123750669", "url": "https://it.wikipedia.org/wiki?curid=36205", "title": "Grognardo", "text": "Grognardo (\"Gogn\u00e8rd\" in piemontese) \u00e8 un comune italiano di 258 abitanti della provincia di Alessandria, in Piemonte.\nStoria.\nDurante la seconda guerra mondiale, nel periodo successivo all'8 settembre 1943 e all'occupazione tedesca, trov\u00f2 rifugio nel paese la famiglia ebrea genovese (marito e moglie) degli Urman. Sfuggiti per miracolo alla deportazione a Genova, trovarono aiuto in un cliente occasionalmente presente in quel frangente nel loro negozio di abbigliamento, il diciassettenne Gabriele Garofalo, che in tutta fretta li accompagn\u00f2 con s\u00e9 a Grognardo dal padre podest\u00e0 del Comune, il quale subito offr\u00ec loro aiuto e protezione. Presentati come propri parenti sfollati, gli Urman restarono in paese ospiti della famiglia Garofalo fino alla Liberazione.\nIl 16 gennaio 1979 ai coniugi Francesco e Elsa Garofalo \u00e8 stata per questo conferita l'alta onorificenza di Giusti tra le Nazioni dall'Istituto Yad Vashem di Gerusalemme.\nSimboli.\nLo stemma e il gonfalone del comune di Grognardo sono stati concessi con decreto del presidente della Repubblica del 31 maggio 1999.\nSociet\u00e0.\nEvoluzione demografica.\nNegli ultimi cento anni, a causa del fenomeno dello spopolamento che interess\u00f2 la zona, il comune perse circa i tre quarti della popolazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36206", "revid": "124697265", "url": "https://it.wikipedia.org/wiki?curid=36206", "title": "Zoppola", "text": "Zoppola (\"\u00c7opule\" in friulano standard, \"Sopula\" nella variante locale) \u00e8 un comune italiano di abitanti del Friuli-Venezia Giulia.\nMonumenti e luoghi d'interesse.\nCastello.\nDominato dalla imponente mole del castello dei conti Panciera (secolo XIV, con affreschi della prima met\u00e0 del Cinquecento nel cortile interno), il territorio del comune \u00e8 disseminato di opere d'arte. Il castello fu edificato , a difesa della strada che dal guado sul Tagliamento conduceva a Pordenone. Il territorio di Zoppola fece pure parte dei dominii che i duchi d'Austria ebbero dal XIII secolo intorno a Pordenone. Ma, per varie vicissitudini, Zoppola gi\u00e0 nel XIV secolo venne distaccata da quei possedimenti. Il castello venne concesso prima agli Zoppola (il cui nome compare per la prima volta nel 1103) e poi ad altri. Nel 1405, castello e giurisdizione vennero assegnati alla famiglia del patriarca di Aquileia Antonio Panciera (gi\u00e0 vescovo di Concordia e poi cardinale), alla quale il maniero tuttora appartiene. Dell'antico e articolato sistema difensivo sopravvive, anche se mozzata, la torre maestra. Il cortile interno del castello \u00e8 impreziosito da affreschi di Pomponio Amalteo; esiste ancora lo studiolo del cardinale Antonio con un soffitto ligneo dorato e dipinto. Nei pressi di Zoppola, a Cusano, esisteva il castello fatto costruire nel 1268, su una precedente fortificazione, dal vescovo di Concordia, ma di esso si sono perse le tracce quando nell'Ottocento venne realizzata la ferrovia.\nChiesa di San Martino Vescovo a Zoppola.\nNella parrocchiale di Zoppola, ascrivibile ai secoli XVIII e XIX, vanno segnalate le statue dei santi Martino e Pietro all'altar maggiore, di L. De Paoli (inizi del Novecento) e una tela palmesca (XVI-XVII secolo) con \"Nozze mistiche di santa Caterina\". \nChiesetta di San Michele a Ovoledo.\nLa vecchia chiesa di Ovoledo, dedicata a San Michele Arcangelo, ospita nel coro, oltre a una \"Madonna col Bambino e santi\" (XVII-XVIII secolo) di un autore friulano, affreschi di Girolamo del Zocco (1568-1569) che si distinguono soprattutto per alcuni degli angeli musicanti che accompagnano gli evangelisti nelle vele; \u00e8 sempre del XVI secolo la decorazione onirica a grottesche sulla parete destra dell'aula.\nChiesa di Santo Stefano Protomartire a Cevraia.\nLa piccola e semi nascosta chiesetta di Cevraia, originaria del XVI secolo, venne riedificata nel Settecento.\nAll'interno della chiesetta si trovano frammenti di pittura parietale cinquecentesca e l'altar maggiore, ornato da una \"Madonna col Bambino in trono fra i santi Stefano e Andrea\" del Calderari (1554).\nPieve di Sant'Andrea a Castions.\nNella chiesa di Sant'Andrea a Castions, due tele dell'Amalteo (\"Pentecoste\", 1532, e \"Madonna col Bambino in trono fra i santi Rocco e Sebastiano\", 1569 circa.) si accompagnano a una vivace pala di Antonio Carneo (\"San Giovanni Battista fra i santi Girolamo, Antonio col Bambin Ges\u00f9, un devoto e la Santissima Trinit\u00e0\", 1680 circa) e ad un frammentario ciclo di affreschi del primissimo Cinquecento nel vano absidale, attribuibili a Pietro Gorizio (Storie dei Santi Pietro e Andrea, Decapitazione di san Giacomo sulla parete sinistra, crocifissione su quella di fondo).\nChiesa dei Santi Ulderico e Antonio a Orcenico Inferiore.\nAd Orcenico Inferiore, la chiesa dei Santi Ulderico e Antonio, edificata nel Medioevo e parzialmente ricostruita nell'Ottocento, annovera altari di G. Contiero (met\u00e0 Settecento) e una \"Visitazione\" (1714) attribuita a N. Bambini.\nChiesa di San Lorenzo a Orcenico Superiore.\nA Orcenico Superiore la chiesa di San Lorenzo conta due pale di G. Moretto (fine XVI - inizi XVII secolo).\nVilla Panciera a Murlis.\nA Murlis, infine, si trova villa Panciera. Dell'imponente progetto originario (fine Settecento) \u00e8 stata realizzata solo la barchessa sinistra, al termine della quale sorge la chiesa a pianta centrale di santa Lucia, che possiede un altare settecentesco con vaporosi \"Angeli\" del XVII secolo di Tommaso Ruer e di M. Fabris.\nSociet\u00e0.\nLingue e dialetti.\nA Zoppola, accanto alla Lingua italiana, la popolazione utilizza la Lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Zoppola rientra fra le varianti appartenenti al friulano occidentale.\nPresente anche il dialetto veneto.\nCultura.\nIstruzione.\nQuaderni Zoppolani.\nTra le varie pubblicazioni a livello comunale che si sono succedute nel corso degli anni, va sicuramente menzionata la collana dei \"Quaderni Zoppolani\" (QZ).\nIniziati nel 2003, ritraggono uno spaccato della vita del comune di Zoppola, soffermandosi sui borghi, le tradizioni e le usanze tipiche locali.\nEssendo a carattere annuale (e venendo pubblicati tra i mesi di novembre e dicembre di ogni anno) trattano ogni volta un tema diverso raccogliendo attorno ad esso tutte le testimonianze, anche (e soprattutto) in lingua dialettale, un friulano tipico della zona, che ha sub\u00ecto molti influssi dal veneto.\nSono stati pubblicati, a gennaio 2013, dieci volumi.\nPiccoli Quaderni Zoppolani.\nA dicembre 2009 \u00e8 nata una nuova collana di libri chiamati \"Piccoli Quaderni Zoppolani\" (PQZ), redatti con il contributo dei ragazzi che frequentano le scuole locali del comune, vale a dire le scuole primarie e secondarie. Ogni volumetto \u00e8 incentrato su un tema diverso, assegnato dagli adulti ma sviluppato interamente dai ragazzi.\nGeografia antropica.\nFrazioni.\nIl comune comprende, oltre al capoluogo, sette frazioni (tra parentesi le denominazionin in friulano standard e, qualora differisca, in friulano locale):\nCi sono anche altre localit\u00e0 minori ovvero:\nInfrastrutture e trasporti.\nFerrovie.\nIl comune \u00e8 servito dalla stazione ferroviaria di Cusano, sita nella frazione di Cusano. Si tratta di una stazione in cui fermano solo alcuni treni regionali. Pur tuttavia, i collegamenti ferroviari sono garantiti in via complementare sia dalla stazione di Pordenone (comoda per chi viene dalla parte occidentale del comune, come Ponte Meduna e Poincicco), sia dalla stazione di Casarsa (comoda per chi viene dalla parte orientale, come Orcenico Superiore e Castions)."}
{"id": "36207", "revid": "124923919", "url": "https://it.wikipedia.org/wiki?curid=36207", "title": "Grondona", "text": "Grondona (\"Grond\u00f2una\" in piemontese, \"Grund\u00f9n-a\" in ligure) \u00e8 un comune italiano di 484 abitanti della provincia di Alessandria in Piemonte\nIl comune \u00e8 situato sul torrente Spinti, tributario dello Scrivia, unico comune completamente nella valle omonima.\nStoria.\nLa zona venne infeudata dai carolingi ai Marchesi di Gavi sotto Pavia.\nGrondona viene citata per la prima volta in un documento imperiale nel 1164 quando l'imperatore del Sacro Romano Impero Federico I \"Barbarossa\" che confermava i privilegi del comune di Pavia, a cui sottoponeva Grondona. Nel 1176 Grondona veniva integrata nei domini del comune di Tortona. Nel 1181 i signori di Grondona che erano Alberto Becco, Corrado, Alberto e Guglielmo Pavese giuravano fedelt\u00e0 al comune di Tortona, in cambio il comune agli stessi Grondona. Nel 1181 il marchese Guido II, marchese di Gavi cedeva al suddiacono Girvino la met\u00e0 del castello di Grondona e altri castelli al prezzo di 600 denari d'argento comprese le torri, le mura, i fossati e qualsiasi bene fosse all'interno e all'esterno degli stessi compresi i diritti e redditi pertinenti. Nel 1185 i consoli di Tortona promettevano la protezione ai milanesi che avessero percorso la Valle Scrivia e la giurisdizione tortonese, dove figurano i de Grondona, signori di Grondona, che passavano quindi sotto la protezione dei vescovi di Tortona. Nel periodo 185-1192 sono frequenti scorribande genovesi che fanno temere al vescovo di Tortona la fedelt\u00e0 dei signori di Grondona. Nel 1192 Grondona giura nuovamente fedelt\u00e0 a Tortona con l'intermediazione dei marchesi di Gavi e di Parodi, alleati di Tortona. Tra il 1198 e il 1202 i marchesi di Gavi alienano completamante i loro diritti feudali su Grondona. I de Grondona sono quindi gli unici signori del luogo e nel 1210 giurano fedelt\u00e0 a Tortona. Nel 1259 si costituisce come comune autonomo, governato da un podest\u00e0, il primo \u00e8 il signore del luogo Federico da Grondona, signore anche di Dernice, Roccaforte e Mangioncalda di Carrega. Tra il 1294 e il 1310 Percivalle Fieschi, futuro vescovo di Tortona acquista dai signori di Grondona parte del feudo che era quindi amministrato in condominio tra Fieschi, marchesi di Gavi e signori di Grondona. Nel 1350 dopo una controversia risolta dal luogotenente dell'impero Generardo di Arnstein venivano delimitati i confini del feudo con le comunit\u00e0 di Montessoro di Isola del Cantone e Roccaforte. Nel 1369 vengono delimitati i confini del feudo con le comunit\u00e0 di Prato di Cantalupo e Roccaforte. Nel 1433 Nicol\u00f2 Fieschi giura fedelt\u00e0 ai Visconti. Nel 1457 passa definitivamente sotto il Ducato di Milano, ma nel 1471 \u00e8 restituito a Nicol\u00f2 Fieschi. Nel 1457 era castellano di Grondona per il Ducato di Milano il Marchese di Fosdinovo Giacomo I Malaspina, nel 1477 viene restituito a Nicol\u00f3 Fieschi, dato che aveva giurato fedelt\u00e0 al nuovo duca di Milano Gian Galeazzo Sforza. Nel 1547 passa insieme a Vargo di Stazzano ad Andrea Doria che lo render\u00e0 feudo imperiale, ma nel 1560 ritorna ai Malaspina, che lo terranno fino al 1797.\nNel 1736 con la Contea di Tortona passa ai Savoia.\nnel 1797 entra a far parte della Repubblica Ligure, nel 1805 dell'Impero francese e nel 1815 rientra a far parte del Regno di Sardegna nella Provincia di Novi nella Divisione di Genova, da cui viene staccata nel 1859 col decreto Rattazzi per entrare a far parte della provincia di Alessandria e quindi del Piemonte. Dal 1943 al 1945 nelle sue frazioni si svolsero combattimenti tra nazifascisti e partigiani. Grondona fu liberata il 27 aprile 1945.\nNel 1968 ha ricevuto le frazioni di C\u00e0 di Lemmi e di Lemmi dal comune di Roccaforte Ligure.\nSimboli.\nLo stemma e il gonfalone del comune di Grondona sono stati concessi con decreto del presidente della Repubblica del 19 ottobre 1997.\nMonumenti e luoghi d'interesse.\nLa facciata presenta un portale, con arco a tutto sesto con scolpita una croce, tre gigli e la mano benedicente di Dio. L'architrave invece \u00e8 liscio collegato a colonnine terminati a crochet. Il campanile a pianta quadrata, alto quattro piani segnati esternamente da cornici a dente di sega e con specchiature ad archetti pensili ciechi. La cella campanaria \u00e8 aperta da bifore con pilastrino che si conclude con capitello a stampella\nAll'interno ospita affreschi con \"Sant'Antonio abate\", \"San Giacomo di Compostela\", \"San Pietro e san Giorgio\", la \"Vergine nell'atto di bastonare il diavolo, tra Sant'Andrea e sant'Antonio abate\", opera di Antonio Barbe del 1649 e la \"Madonna con Bambino tra i santi Pietro e Paolo\", del XV secolo.\nSociet\u00e0.\nEvoluzione demografica.\nDi seguito sono riportati i gruppi di stranieri pi\u00f9 consistenti (al 31 dicembre 2014):\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36208", "revid": "1516566", "url": "https://it.wikipedia.org/wiki?curid=36208", "title": "Guazzora", "text": "Guazzora (\"La Guasura\" in dialetto tortonese) \u00e8 un comune italiano di 309 abitanti del Tortonese nella provincia di Alessandria, in Piemonte.\nStoria.\nIl nome di Guazzora deriva da sguazzo, guazzatoria o dai guadi che, obbligatoriamente, si dovevano attraversare per trasferirsi a piedi, o con barche, dal Tortonese alla Lomellina, al Vogherese, al Pavese separati dai fiumi Tanaro e Scrivia qui confluenti nel Po.\nL'abitato vero e proprio venne eretto nel XIII secolo e dipese amministrativamente dal comune e dal principato di Pavia, nonostante la sua vicinanza a Tortona. Fino al 1100 vi regn\u00f2 la signoria nobiliare vogherese dei Corti, a cui Matteo Visconti assegn\u00f2, nel 1314, il castello di Montemerso, il controllo dei passaggi sul Po e la custodia dei porti. Alla fine del XV secolo Michele dei Nobili di Guazzatoria stabil\u00ec un nuovo transito verso l'isola di Garda. Nel 1507 i nobili Corti risultavano ancora abitare nella zona, mentre un secolo pi\u00f9 tardi, nel 1644, risultavano trasferiti a Pavia. Nel 1700 venne infeudata ai nobili Biglia.\nStoricamente e culturalmente legata al Pavese fin dai suoi inizi, nel 1748 Guazzora pass\u00f2 al Piemonte e fu integrata nella provincia di Voghera da cui fu separata amministrativamente con il regio editto del 10 novembre 1818 per essere unita al Circondario di Tortona nel mandamento di Sale.\nSimboli.\nLo stemma e il gonfalone del comune di Guazzora sono stati concessi con decreto del presidente della Repubblica del 25 giugno 1990.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36209", "revid": "1516566", "url": "https://it.wikipedia.org/wiki?curid=36209", "title": "Lu (Italia)", "text": "Lu (\"Lu\" in piemontese, pronuncia IPA ), noto anche come Lu Monferrato, \u00e8 stato un comune italiano di abitanti della provincia di Alessandria in Piemonte. Dal 1\u00ba febbraio 2019 si \u00e8 fuso col vicino comune di Cuccaro Monferrato a formare il nuovo comune di Lu e Cuccaro Monferrato, del quale \u00e8 capoluogo.\nDeteneva, con Ne, Re e Vo', il record del nome di comune italiano pi\u00f9 corto (2 lettere).\nGeografia fisica.\nSi trova nel Basso Monferrato Casalese e occupa una superficie di 2170 ettari. Dal punto di vista geografico, Lu \u00e8 al centro di due triangoli: a circa 20 chilometri da Alessandria, Casale Monferrato e Asti e a circa 100 chilometri da Torino, Milano e Genova.\nOrigini del nome.\nIl nome del comune ha dato luogo a una serie di tradizioni con cui si \u00e8 tentato di giustificare un nome cos\u00ec strano (LV come Lega Quinta, Legio Quinta, 55\u00ba miglio ecc.), priva tuttavia di fondamento. \nChe da Lucus derivi Lu non deve apparire strano, , come normale evoluzione del suono latino nel suono piemontese , cultore della lingua piemontese). Visto che generalmente il termine latino Lucus viene associato ad un contesto locale (Lucus Maricorum per Bosco Marengo ad esempio) e che il luogo sorga in cima ad un colle e non in un luogo piano e boscoso un'altra possibile origine potrebbe essere quella che il toponimo derivi dalla divinit\u00e0 gallica L\u00fag, come suggerirebbero anche i nomi Lugi, Lugo, Luh con cui in passato \u00e8 stato riportato il luogo il cui nome veniva letto proprio \"Lu\". Al Dio venivano consacrati i colli come testimonia ad esempio la collina del Fourvi\u00e8re a Lugdunum, l'odierna Lione ed \u00e8 comune a diversi centri diffusi in Spagna, Francia e Italia settentrionale (vedi Lugo).\nStoria.\nLa preistoria di Lu deve essere ricercata lungo il corso del torrente Grana, dove sorgeva (secc. I-IV) la Villa Romana dei Metilii (da cui deriverebbe il nome Mediliano). In questa zona \u00e8 stata rinvenuta un'area funeraria paleocristiana (secc. V-VIII) da cui \u00e8 emersa la pi\u00f9 antica epigrafe cristiana tra quelle riaffiorate nel Piemonte meridionale. Recenti studi archeologici hanno sottolineato l'importanza della pieve carolingia di San Giovanni di Mediliano (secc. IX-X). In quella stessa zona, secondo la tradizione, avvenne il miracolo del campo di grano maturo in gennaio: da allora il vescovo martire san Valerio \u00e8 diventato patrono del paese.\nLe vicende storiche di Lu sono le stesse dell'intero Monferrato Casalese: insediamenti celtici, romani, franchi, seguiti poi dal dominio degli Aleramici, dei Paleologi, dei Gonzaga, dei Savoia. \nLa prima attestazione del paese \u00e8 del 1028, dove compare con il nome di Lugo. L'attuale paese di Lu nasce come \"curtis\" (azienda agricola organizzata) nei secoli XI-XII sul pi\u00f9 alto dei colli circostanti, successivamente (sec. XIII) diventa un vero e proprio \"castrum\" (deposito agricolo e baluardo militare) e infine (sec. XIII) un borgo con piazze, rioni e chiese (San Pietro, San Nazario, San Giacomo), il tutto racchiuso da un'ampia cinta muraria. Per la sua posizione strategica (la pi\u00f9 alta collina del basso Monferrato Casalese e la posizione di guardia rispetto alla pianura alessandrina) fu possesso amb\u00ecto dai vari nemici che si affrontarono su queste terre, provocando spesso distruzioni e miseria (come il conflitto tra Paleologi e Marchese di Saluzzo nel Trecento, ed il conflitto franco-asburgico nel Cinquecento). Nonostante le distruzioni dei vari predoni (antichi e moderni), la struttura urbana si \u00e8 mantenuta abbastanza integra fino ai giorni nostri, e d\u00e0 modo di riconoscere strade, palazzi, contrade e chiese citate nei documenti antichi.\nSimboli.\nLo stemma del comune di Lu era stato concesso con D.P.R. del 26 dicembre 1963.\ne si blasonava: \"d'argento, al crescente d'azzurro, accompagnato da tre stelle di cinque punte dello stesso, due in capo e una in punta\".\nLa luna sullo scudo \u00e8 posta per l'assonanza con il nome del paese.\nMonumenti e luoghi d'interesse.\nSul territorio luese sono presenti una decina di chiese. Le pi\u00f9 rilevanti dal punto di vista storico ed artistico sono:\nNella casa della reggenza della chiesa di San Giacomo \u00e8 allestito il museo d'arte sacra omonimo, inaugurato nel novembre 2008.\nInoltre \u00e8 possibile visitare il gerbido panoramico della torre posta al centro del paese.\nSociet\u00e0.\nIstituzioni, enti e associazioni.\nNella storia di Lu un ruolo importante ebbe la Chiesa, la cui presenza si articol\u00f2 nelle parrocchie di Santa Maria Nuova (che sorse dopo le altre, nel 1479), San Nazario e San Giacomo e nella speciale vitalit\u00e0 di confraternite e compagnie laicali.\n\u00c8 su questa tradizione di impegno che si innestano le attivit\u00e0 dell'associazionismo laico moderno: Pro Loco Luese (e Sagra dell'Uva), Associazione Culturale San Giacomo , Polifonica Monferrina, Avis Intercomunale, Asilo Infantile, Oratorio, Circolo \"San Valerio\" e giornale \"al pais d'Lu\", che dal 1976 racconta mensilmente quanto accade in paese.\nEconomia.\nDal punto di vista economico, Lu \u00e8 da sempre un paese agricolo. Di un'agricoltura particolare come \u00e8 quella dei terreni collinari: piccoli appezzamenti di terreno che si arrampicano sui pendici delle colline, a volte impervi a volte pi\u00f9 dolci. \u00c8 soprattutto terra di vigneti (dal 1906 esiste la Cantina Sociale), sostituiti sempre pi\u00f9 spesso da nuove colture incentivate dall'Unione europea: alle distese di ordinati vigneti, ora si sono sostituiti campi di mais, orzo, grano, girasoli, noccioli, barbabietole, fieno. Ma Lu non \u00e8 solo terra di coltivatori diretti, \u00e8 anche terra di ristoratori, di operai (pendolari giornalieri verso Alessandria, Casale e Valenza) e di commercianti che alla quantit\u00e0, una volta vanto di molti, stanno sostituendo la qualit\u00e0 dei prodotti e dei servizi offerti.\nLa vicinanza con la citt\u00e0 di Valenza, famosa in Italia e nel mondo per l'arte nella lavorazione dell'oro, ha attratto molti luesi alla ricerca di un lavoro alternativo rispetto all'impegno in agricoltura.\nLa scommessa per il futuro \u00e8 quella di valorizzare il paese puntando su turismo, cultura, paesaggio ed enogastronomia, cio\u00e8 su quegli elementi che rappresentano la vera ricchezza di questo paese.\nSport.\nCalcio.\nIl paese ha una squadra di calcio, la Bonbon Lu che milita nel girone H di Prima Categoria, nel campionato 2017/2018."}
{"id": "36210", "revid": "1516566", "url": "https://it.wikipedia.org/wiki?curid=36210", "title": "Malvicino", "text": "Malvicino (\"Mavzin\" in piemontese) \u00e8 un comune italiano di abitanti della provincia di Alessandria, in Piemonte.\n\u00c8 il comune meno popolato dell'Alessandrino.\nStoria.\nSimboli.\nLo stemma e il gonfalone del comune di Malvicino sono stati concessi con decreto del presidente della Repubblica del 4 settembre 1998.\nSociet\u00e0.\nEtnie e minoranze straniere.\nLa popolazione straniera residente consta di un'unica persona di nazionalit\u00e0 albanese, corrispondente al 1,22% degli abitanti.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36211", "revid": "19330", "url": "https://it.wikipedia.org/wiki?curid=36211", "title": "Yuri Dolgoruki di Kiev", "text": ""}
{"id": "36212", "revid": "1516566", "url": "https://it.wikipedia.org/wiki?curid=36212", "title": "Merana", "text": "Merana (\"Meiran-a\" in piemontese) \u00e8 un comune italiano di 194 abitanti della provincia di Alessandria, in Piemonte.\nStoria.\nSimboli.\nLo stemma e il gonfalone del comune di Merana sono stati concessi con decreto del presidente della Repubblica del 2011.\nInfrastrutture e trasporti.\nStrade.\nMerana \u00e8 ubicata a cavallo dell'ultimo tratto piemontese della Strada statale 30 di Val Bormida a pochi chilometri dall'innesto della stessa, presso il comune di Piana Crixia (SV) con la ex SS 29 del Colle di Cadibona. Il comune non \u00e8 raggiungibile direttamente tramite autostrada, pertanto il casello autostradale di Altare sull'Autostrada A6 \u00e8 l'uscita consigliata per raggiungere la destinazione.\nFerrovie.\nMerana \u00e8 dotata di una stazione ferroviaria posta sulla linea ferroviaria Alessandria-San Giuseppe di Cairo, interessata solo da traffico di tipo regionale.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nNel 1928 Merana fu inglobata, nell'ambito delle fusioni fasciste, nel comune di Spigno Monferrato, riacquistando la propria autonomia soltanto nel 1947. Dal 1859 fu parte del mandamento di Spigno Monferrato e del circondario di Acqui, fino allo scioglimento di quest'ultimo nel 1926. Fece poi parte del circondario di Alessandria fino allo scioglimento di tutti i mandamenti e i circondari nel 1927."}
{"id": "36213", "revid": "1516566", "url": "https://it.wikipedia.org/wiki?curid=36213", "title": "Mirabello Monferrato", "text": "Mirabello Monferrato (\"Mirab\u00e8l\" in piemontese) \u00e8 un comune italiano di abitanti della provincia di Alessandria in Piemonte.\nStoria.\nVi \u00e8 una probabile continuit\u00e0 tra il nucleo pi\u00f9 antico di Mirabello, il \"recinto\", che sorge su un modesto rilievo al centro dell'avvallamento creato dai rii Garavalde e Campostrina,e il luogo fortificato designato in un documento imperiale dell'XI secolo come \"castellum\". All'interno di questo spazio \u00e8 ipotizzabile che col tempo si sia andata a creare una distinzione tra la dimora signorile e un pi\u00f9 ampio spazio fortificato destinato a ospitare la popolazione. In epoca Carolingia il paese fece parte del Comitato di Lomello mentre nel 1069 l'Imperatore Enrico IV don\u00f2 Mirabello al Vescovo di Vercelli. Questo fino al XII secolo quando il centro fu posto sotto il controllo dei Marchesi di Monferrato. Estinto il lignaggio dei signori detti semplicemente \"di Mirabello\", il paese fu infeudato dal Marchese Gian Giacomo Paleologo ad Antonio della Valle di Lu, nel 1421. Fino al 1797, anno dell'abolizione della feudalit\u00e0 in Piemonte, diverse famiglie si susseguirono nel possesso di quote di giurisdizione, come i Gambera dalla fine del XV secolo e i Solaro dalla met\u00e0 del XVII secolo.\nPer quanto riguarda Baldesco, le notizie riguardo all'infeudazione del luogo sono abbastanza confuse, pare certo per\u00f2 che nel XV secolo tra i consignori vi fosse la famiglia locale dei Roccia e i Natta, subentrati nel 1451 agli Asinari di Asti. Durante i due secoli successivi i Natta acquisirono i diritti di propriet\u00e0 e i privilegi delle altre famiglie arrivando nel Settecento ad essere gli unici signori del feudo. Fra il 1690 e il 1720 per\u00f2 la comunit\u00e0 mirabellese si trov\u00f2 impegnata di fronte al Senato di Casale in un contenzioso col Marchese Virginio Natta dalle molteplici cause: in primis, l'uso delle acque di Mirabello che passavano per\u00f2 per Baldesco. Un secondo punto aveva per oggetto la libert\u00e0 di transito attraverso i prati della contrada Bocca di Preiso, situata in parte entro i confini del feudo, rivendicata dalla comunit\u00e0 a favore dei suoi abitanti e dei loro bestiami, per terza vi era poi una ragione burocratica legata al catasto mirabellese. Queste frizioni diedero vita ad atti di vera e propria violenza, di cui il pi\u00f9 grave fu ai danni del notaio criminale che stava conducendo l'inchiesta per conto del Senato. Egli fu aggredito da un gruppo di individui armati che lo malmenarono e gli sottrassero i documenti.\nDopo l'annessione del Monferrato negli stati sabaudi, nel 1708, Mirabello entr\u00f2 a far parte della provincia di Casale e cos\u00ec rimase fino al 1798. Durante le Guerre napoleoniche, il casalese fu inquadrato in una circoscrizione avente come capoluogo Alessandria. Dopo la Restaurazione, Mirabello torn\u00f2 nella provincia di Casale, che nel 1859 divenne poi solo un circondario della provincia di Alessandria. Nel corso del XVIII secolo il governo sabaudo avanz\u00f2 delle ipotesi di aggregazione dei \"tenimenti separati\" del Monferrato ai territori delle vicine comunit\u00e0. Il processo, che prevedeva l'assegnazione di Baldesco, Castel Grana e Motta di Grana a Mirabello, pot\u00e9 essere completato solo nel 1797, quando fu abolito il feudalesimo. Altri contrasti territoriali molto pi\u00f9 intricati e duraturi furono nei confronti di Lu. Sebbene i due paesi fissarono i rispettivi confini nel 1819, i problemi sorsero quando venne costruita nel 1830 una strada che collegava Lu alla provinciale tra Casale e Alessandria. Il tracciato si snoda in gran parte nel territorio di Mirabello, ma visto che questa comunit\u00e0 si affacciava gi\u00e0 sulla provinciale l'amministrazione statale decret\u00f2 che il 90% degli oneri doveva ricadere sul paese di Lu. Le dispute per\u00f2 riprendono nel 1837, anno in cui devono essere programmati i primi seri interventi di manutenzione della strada. La contesa per\u00f2 mascherata da problemi finanziari e da divergenze riguardo alle opere pubbliche strategiche per il territorio, era in realt\u00e0 causata dal incerto confine tra i due paesi che non poteva essere riconosciuto con certezza dalle mappe comunali. Nel 1842 venne concordata una migliore sistemazione dei confini anche se la disputa and\u00f2 avanti fino agli anni 30 del XX secolo.\nSimboli.\nLo stemma e il gonfalone del comune di Mirabello Monferrato \u00e8 stato concessio con decreto del presidente della Repubblica del 29 ottobre 1971, il gonfalone con D.P.R. del 21 marzo 1997.\nMonumenti e luoghi d'interesse.\nArchitetture religiose.\nLe chiese di San Vincenzo, San Sebastiano, San Michele, Madonna della neve, Santa Caterina (a Baldesco), la cappelletta del cimitero e quelle rionali dedicate a Maria Ausiliatrice, alla Sacra Famiglia e a Don Bosco, sono i luoghi di culto mirabellesi.\nChiesa parrocchiale di San Vincenzo.\nCostruita nel 1562 e consacrata nel 1620, presenta una facciata pi\u00f9 alta in corrispondenza della navata centrale che termina con una croce in ferro. Le porte sono fiancheggiate da quattro coppie di colonne mentre quattro colonnine formano delle nicchie sulla parte superiore, in cui sono raffigurati il Santo Patrono e scene di vita quotidiana. La facciata rimase intonacata dall'Ottocento fino al 1947, anno in cui furono riportati i mattoni a vista. La navata centrale \u00e8 alta 15 metri mentre quelle laterali 9 metri, i pilastri sono quadrati e hanno capitelli in stile dorico e corinzio. Lungo le navate laterali sono presenti molte cappelle, partendo da sinistra la prima \u00e8 quella col fonte battesimale accanto alla quale si trova la statua di un angelo proveniente dalla tomba di famiglia della scrittrice Rosetta Loy. Proseguendo vi sono poi le cappelle dedicate alla Vergine Immacolata, a Maria Ausiliatrice e a Don Bosco sulla sinistra, mentre sulla navata di destra sono presenti le cappelle dedicate alla Madonna del Rosario di Pompei e quella del Sacro Cuore. Il presbiterio \u00e8 decorato con due grandi affreschi che ritraggono il patrono davanti al giudice e in prigione, dietro l'altar maggiore opera del Pellegatta, vi \u00e8 una nicchia in cui \u00e8 collocata una statua di San Vincenzo in gesso. nel 1860 la chiesa parrocchiale sub\u00ec un importante restauro a cui risalgono il pavimento a mosaico del presbiterio, la cantoria e la cassa d'organo, mentre lo strumento fu installato solo nel 1865. La chiesa \u00e8 attualmente usata per la celebrazione delle messe domenicali e dei riti principali del culto.\nChiesa di San Sebastiano.\nCostruita nel 1450 \u00e8 stata la prima chiesa parrocchiale del paese ed \u00e8 stata costruita in posizione sopraelevata rispetto alla piazza, in quanto si \u00e8 tenuto conto della possibilit\u00e0 di esondazione dei rii Garavalde e Campostrina. La facciata \u00e8 in stile Trecentesco, con tre porte a cui si accede salendo due gradini di pietra. San Sebastiano \u00e8 di forma rettangolare ed \u00e8 divisa in tre navate, di cui quella centrale \u00e8 la pi\u00f9 ampia. Era originariamente priva di un coro, questo fino al 1866 anno in cui fu ricavato una piccola abside semicircolare per fargli spazio. L'altare probabilmente settecentesco \u00e8 opera del Pellegatta e dietro di esso vi sono quattro colonne che sostengono la volta del coro, su cui \u00e8 raffigurato il martirio di San Sebastiano. Con l'arrivo dei Salesiani in paese la chiesa fu lasciata in gestione ai parroci del Piccolo Seminario lasciando un segno profondo nella popolazione. La chiesa, in cui celebrarono oltre a Don Bosco molti altri rettori salesiani \u00e8 ad oggi usata per le messe infrasettimanali.\nCultura.\nBiblioteca \"Alfredo Rota\".\nLa biblioteca \"Alfredo Rota\" \u00e8 ubicata in Piazza Marconi 17, a pochi passi dal comune, conta 5000 volumi e 500 prestiti annui.\nIstruzione.\nNel paese \u00e8 presente la scuola dell'infanzia in via Maria Ausiliatrice 7 e la scuola primaria \"Tenente Vincenzo Acuto\" in Via Talice 2, appartenenti all'Istituto Comprensivo \"Don Milani\" di Ticineto.\nGastronomia e tradizioni locali.\nProdotti tipici.\nTra i prodotti tradizionali di Mirabello a marchio De.Co troviamo:\nEventi.\nTra gli eventi pi\u00f9 significativi che si ripetono ogni anno in paese ci sono:\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nBric e fos.\nAppuntamento sportivo che si rinnova ogni anno, una corsa podistica con tracciati di 12\u00a0km (competitiva valevole per il campionato provinciale AICS), 7\u00a0km e 2\u00a0km. Premi per i primi classificati in assoluto (12\u00a0km), per i primi tre classificati di ogni categoria e numerosi premi speciali come quello al gruppo pi\u00f9 numeroso o al corridore pi\u00f9 anziano. Domenica di met\u00e0 aprile."}
{"id": "36214", "revid": "2164129", "url": "https://it.wikipedia.org/wiki?curid=36214", "title": "Molare (Italia)", "text": "Molare (\"Morele\" in piemontese, \"Morere\" in ligure) \u00e8 un comune italiano di 2.112 abitanti della provincia di Alessandria, in Piemonte.\n\u00c8 uno dei comuni principali dell'Ovadese, area storico-culturale del Basso Piemonte e del Monferrato, che prende il nome dalla citt\u00e0 di Ovada.\nGeografia fisica.\nClima.\nIl clima di Molare \u00e8 molto simile al clima appenninico anche se rientra nella fascia padana; gli inverni sono freddi e nevosi con accumuli nevosi che si aggirano ai 50\u00a0cm, ma poco ventosi, spesso le temperature massime sono le temperature minime della riviera ligure, gi\u00e0 dall'autunno si hanno minime che assumono valori negativi per le inversioni termiche da irraggiamento; le estati sono abbastanza afose e seppur meno che in citt\u00e0 come, ad esempio, Alessandria, Acqui Terme ecc. \u00e8 facile toccare i 30\u00a0\u00b0C.\nStoria.\nUn primo centro abitato nella localit\u00e0 Ceriato \u00e8 attestato gi\u00e0 da tempi antichissimi. Queste trib\u00f9 di origine ligure, gli Stazielli, vennero sottomessi ai Romani dal II secolo a.C. Lo stesso toponimo di \"Ceriato\" deriverebbe da Cerere, dea delle messi. Questo insediamento venne distrutto dai Longobardi attorno al VII secolo d.C. Dopo il periodo carolingio, in cui i territori erano suddivisi tra conti e marchesi, si stanziarono nel luogo gli Aleramici, che costruirono un primo castello (\"Castrum de Molariis\", XIII secolo). Dopo i Marchesi del Bosco (che contro l'espansione genovese si erano alleati con i Malaspina di Cremolino) e gli stessi Malaspina (dal 1331 fino al 1467), governarono sul borgo ormai cinto di mura i Paleologi. Il Quattrocento nel Monferrato fu segnato da guerre, carestie e pestilenze, cos\u00ec morirono due terzi della popolazione. Dal 1530 al 1700 circa questo territorio venne governato dai Gonzaga di Mantova. Tuttavia il borgo soffriva ancora della sua contesa tra Spagnoli, Genovesi, Austriaci, Francesi, e Piemontesi, e c'erano continui passaggi di propriet\u00e0, liti, faide e nefande occupazioni. Nel 1706 Molare venne annesso al dominio sabaudo e per qualche decennio attravers\u00f2 un prosperoso periodo di pace durante il quale venne infeudato alle famiglie genovesi dei Grillo, Spinola e Gentile. Devastata da Francesi e Genovesi nel 1774, per tutta la seconda met\u00e0 del Settecento attravers\u00f2 continue carestie. Napoleone regn\u00f2 sulla cittadina per quasi un ventennio, fino al 1815, quando i Savoia si ripresero il Piemonte. Da qui fino alla seconda guerra mondiale, Molare attraverser\u00e0 una fase di pace e di crescita.\nSi inizi\u00f2 a costruire fuori delle mura, venne realizzata la strada di collegamento Ovada-Acqui Terme, che passava per il paese ed il ponte sull'Orba (1857). I Gaioli edificarono il castello medievaleggiante come loro residenza, mentre la citt\u00e0 si espanse nella piana di Ceriato, raggiungendo i 1900 abitanti nel 1860. Nel 1893 venne finita la ferrovia Acqui Terme-Genova. I nobili (come i Gaioli ed i Moscheni), si trasferirono nelle grandi citt\u00e0 (Genova e Torino), causando una crisi anarchica dei mezzadri che venne interrotta nel 1907 con l'istituzione di un commissionariamento straordinario, che aveva in progetto la costruzione di una diga sull'Orba, rallentata dallo scoppio della Grande Guerra. Nel secondo conflitto mondiale i boschi attorno alla citt\u00e0 fornirono rifugio per i Partigiani, mentre negli anni settanta e ottanta il boom economico caus\u00f2 esempi di speculazione edilizia, abbandono delle campagne ed emigrazione della popolazione verso le grandi citt\u00e0. Oggi ha comunque un consistente sviluppo demografico, grazie anche ai nuovi arrivi in cerca di una migliore qualit\u00e0 della vita.\nIl disastro di Molare.\nIl 13 agosto 1935 la sella Bric Zerbino (una delle due dighe che contenevano il lago di Ortiglieto), in seguito a forti piogge ed a una paleofrana, cedette scaricando a valle l'acqua dell'invaso. Furono colpiti i paesi di Molare (la zona del fiume e dei ponti stradali e ferroviari) e Ovada (soprattutto Piazza Castello) e le vittime furono stimate in 111.\nSimboli.\nLo stemma e il gonfalone del comune di Molare sono stati concessi con decreto del presidente della Repubblica del 3 dicembre 1963.\nInfrastrutture e trasporti.\nStrade ed autostrade.\nMolare \u00e8 situata lungo la ex Strada statale 456 del Turchino che collega Genova Voltri con Asti.\nMolare \u00e8 il punto di partenza della SP205 \"Strada Provinciale Molare - Visone\". \u00c8 attraversata da due linee di autobus delle \"Autolinee S.A.A.M.O. (Societ\u00e0 Autolinee Alto Monferrato Ovadese)\", con capolinea a Cassinelle nella frazione di Bandita, Carpeneto e Ovada e dalla linea ARFEA Ovada - Acqui Terme.\nDista circa 7\u00a0km dal casello autostradale di Ovada/Belforte Monferrato, 18\u00a0km da Acqui Terme, 29\u00a0km da Sassello e 14\u00a0km da Visone.\nLinee ferroviarie.\nMolare \u00e8 dotata di una stazione ferroviaria, relativa alla linea Acqui\u2013 Genova, situata per\u00f2 nel territorio del comune di Ovada, a poche centinaia di metri dal confine tra i due comuni.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nL'A.C.D. Pro Molare \u00e8 la squadra calcistica avente sede a Molare e fondata nel 1926.\nAttualmente \u00e8 impegnata nel campionato regionale di Prima Categoria Gir. H della L.N.D. Piemonte VDA.\nImperniata nel triangolo industriale del Nord Italia, fra Genova e il Piemonte, la societ\u00e0 pu\u00f2 vantare una lunga e gloriosa storia, prima nei gironi liguri e poi in quelli piemontesi, con apice la vittoria del campionato di Promozione Ligure 1968-69 (spareggio per il primo posto in classifica e promozione in Serie D a Genova Stadio L. Ferraris il 25 maggio 1969: Pro Molare-Campese Mobilificio Triestino 3-1. La Pro Molare \u00e8 promossa in Serie D.) e la successiva partecipazione al campionato di serie D.\nAttualmente la societ\u00e0 \u00e8 guidata dal presidente Corrado Canepa."}
{"id": "36215", "revid": "88740", "url": "https://it.wikipedia.org/wiki?curid=36215", "title": "Molino dei Torti", "text": "Molino dei Torti (\"Mul\u00e8j di T\u00f2rt\" in dialetto tortonese) \u00e8 un comune italiano di 593 abitanti della provincia di Alessandria, in Piemonte.\nGeografia fisica.\nCon Isola Sant'Antonio \u00e8 il comune meno alto del Piemonte.\nEconomia.\nProdotto agricolo tipico del comune \u00e8 l'aglio, di cui si tiene una sagra-mercato ogni ultimo fine settimana di agosto.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nCalcio.\nIl Gruppo Sportivo Dilettantistico Molinese rappresenta la squadra di calcio del comune di Molino dei Torti, i suoi colori sociali sono bianco e celeste che sono gli stessi del comune di appartenenza.\nFondata nel 1985 come Gruppo Sportivo Molinese (trasformatasi nel 2016 in Gruppo Sportivo Dilettantistico Molinese) con presidente Giancarlo Zorzetto ha sempre militato nel campionato Terza Categoria Alessandria aggiudicandosi nella stagione 1986/87 e 1992/93 il Trofeo Disciplina, il trofeo pi\u00f9 prestigioso per le squadre che non puntano ad ambizioni di alto livello.\nNella stagione 1997/98 il club, allenato da Sozz\u00e8 Roberto (che era anche giocatore) vince nettamente il campionato e viene promossa in Seconda Categoria con presidente Saracino Mario. Quella rosa \u00e8 tutt'ora \u00e8 soprannominata come \"Gli imbattibili\" per aver concluso la stagione senza nemmeno una sconfitta.\nLa Seconda Categoria dura solo due anni e la Molinese ritorna in Terza con il presidente Pleba Pier Maria, dove riporta la squadra nel campionato superiore solamente con il ripescaggio vista la sconfitta dei Play Off, ma l'avventura dura solo un anno.\nNella stagione 2013/14 la Molinese, con presidente Balduzzi Carlo (in carica dalla stagione 2009/2010), dopo un girone di andata fallimentare dove ha conquistato solo 13 punti e il primo esonero dell'allenatore da parte della dirigenza durante la stagione in corso, \u00e8 riuscita, con la nuova guida di Setti Fabrizio e Giorgi Gian Paolo, a recuperare posizioni vincendo il girone di ritorno e classificandosi 5\u00ba. Tale posizione in classifica ha dato modo alla squadra di raggiungere il Play Off contro la S.D. Serravallese, vincendo la sfida ai supplementari per 2-4 (2-2 durante i tempi regolamentari dopo il 2-0 in favore della Serravallese) conquistando la promozione in Seconda Categoria dopo 12 anni. L'avventura della Seconda Categoria dur\u00f2 solo un anno.\nNel corso degli anni la Molinese ha avuto come presidente Giancarlo Robino e l'attuale Rusconi Alessandro Aldo Ambrogio.\nAl termine della stagione calcistica 2016-2017 la G.S.D. Molinese, guidata da Massimo Maresca, ha vinto il proprio girone di Terza Categoria con 64 punti, ed ha conquistato l'accesso alla Seconda Categoria. Sempre nella stessa stagione la squadra di Molino dei Torti ha vinto anche la Coppa Disciplina come squadra pi\u00f9 corretta a livello provinciale.\nAl termine della stagione calcistica 2017 - 2018 la G.S.D. Molinese, ha raggiunto il 7\u00ba posto in classifica, sfiorando la zona play off, miglior risultato di sempre in 2\u00aa categoria della compagine bianco azzurra. Da segnalare inoltre in questa stagione una striscia positiva di 17 risultati utili consecutivi e soprattutto la prima vittoria nel derby con la Castelnovese. Stesso risultato sfiorato nella stagione successiva dove il club biancoceleste raggiunge l'8\u00ba posto dopo un inizio di stagione difficile trasformandosi positivamente nel girone di ritorno. Grazie a questa stagione La Molinese per la prima volta conquista la sua seconda salvezza consecutiva in Seconda Categoria."}
{"id": "36216", "revid": "1516566", "url": "https://it.wikipedia.org/wiki?curid=36216", "title": "Mombello Monferrato", "text": "Mombello Monferrato (\"Momb\u00e8\" in piemontese) \u00e8 un comune italiano di 930 abitanti della provincia di Alessandria in Piemonte, situato a circa 21 chilometri ad ovest di Casale Monferrato.\nStoria.\nSimboli.\nLo stemma e il gonfalone del comune di Mombello Monferrato sono stati concessi con decreto del presidente della Repubblica del 27 giugno 1983. \nMonumenti e luoghi d'interesse.\nSantuario di San Gottardo a Pozzengo.\nLa chiesa di San Gottardo di Pozzengo \u00e8 stata voluta dalla devozione religiosa monferrina, in pieno clima della Controriforma, sulla strada che congiunge la frazione di Gaminella con quella di Pozzengo. La sua origine \u00e8 affidata alle tradizioni popolari ancora ben radicate nella zona, come la miracolosa apparizione del santo vescovo di Hildesheim per salvare un bambino dalla furia di una coppia di buoi imbizzarriti oppure quella del viandante che si era appoggiato al muro del portico dove rimase impressa la figura del Santo, intorno alla quale si costru\u00ec la prima edicola. L'oratorio compare per la prima volta come documento nella richiesta inviata il 21 marzo 1692 dal priore Lodovico Mombellardo al vescovo di Casale Monferrato per trasformare la cappella di San Gottardo in chiesa campestre, adatta alla celebrazione della Santa Messa.\nNell'ultimo ventennio dell'Ottocento l'oratorio venne ampliato con l'aggiunta di un pronao tetrastilo romano sormontato da un timpano, mentre un ulteriore intervento fu realizzato negli anni 1930-31. Demolita l'antica abside della cappella, venne innalzata sul presbiterio la cupola con lanterna e costruiti i due transetti laterali semicilindrici che conferirono alla costruzione una planimetria a croce latina. L'ultimo intervento sul santuario di Pozzengo in ordine di tempo fu attuato nel 1996, con la sostituzione delle vetrate e del manto di copertura in coppi con lastre di rame sagomate.\nAll'interno della chiesa, la grande statua di \"San Gottardo\", che ha preso il posto di un quadro seicentesco, domina il presbiterio, mentre le numerose immagini votive fissate alle pareti rappresentano il segno di riconoscenza popolare per le grazie concesse.\nSociet\u00e0.\nEvoluzione demografica.\nIn cento anni, dal 1911, la popolazione si \u00e8 \"ridotta di due terzi\", superando oggi di poco i mille abitanti.\nCultura.\nLibri.\nLa piazza della chiesa di Mombello \u00e8 citata nel libro \"Il diavolo sulle colline\" di Cesare Pavese.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36217", "revid": "848247", "url": "https://it.wikipedia.org/wiki?curid=36217", "title": "Moncestino", "text": "Moncestino (\"Mustin\" in piemontese) \u00e8 un comune italiano di 195 abitanti della provincia di Alessandria in Piemonte.\nHa una superficie di circa 6,4\u00a0km\u00b2 che comprende la pianura, il fiume Po e la collina (278 m), in cui \u00e8 ubicato il centro abitato.\nMoncestino si trova a 50\u00a0km da Torino, a 30\u00a0km da Casale Monferrato, 45\u00a0km da Asti e 60\u00a0km da Alessandria.\nStoria.\nSimboli.\nLo stemma e gonfalone del comune di Moncestino sono stati concessi con decreto del presidente della Repubblica del 15 settembre 1988.\nMonumenti e luoghi d'interesse.\nFu distrutto nel 1633 dall'esercito di Vittorio Amedeo I durante la guerra per la successione del Monferrato, conflitto nel quale i conti di Miroglio si schierarono con i Gonzaga. \nRicostruito in stile barocco nel 1650 presenta facciata barocca a due ordini, scandita da lesene e fasce marcapiano. \nCompletano la facciata una torre e un timpano in cui si prolungano le due lesene mediali.\nSociet\u00e0.\nEvoluzione demografica.\nIn cento anni si \u00e8 assistito ad un esteso spopolamento del Comune, pari \"ad una perdita netta dei due terzi\" della popolazione residente nel 1911.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune:"}
{"id": "36218", "revid": "124690918", "url": "https://it.wikipedia.org/wiki?curid=36218", "title": "Mongiardino Ligure", "text": "Mongiardino Ligure (\"Mongiardin\" in piemontese e in ligure) \u00e8 un comune italiano sparso di abitanti della provincia di Alessandria, in Piemonte, situato nell'alta Val Sisola, tributaria della val Borbera. La sede comunale \u00e8 nella frazione di \"Lago Patrono\". \u00c8 l'unico comune della val Borbera sotto l'arcidiocesi di Genova (di conseguenza nella regione ecclesiastica Liguria), esclusa la frazione di Casalbusone sotto la diocesi di Tortona.\nGeografia fisica.\nIl comune \u00e8 interamente compreso in val Borbera (nelle valli Sisola e Gordenella), mentre la frazione di Salata Mongiardino si trova in val Vobbia.\nEcco le frazioni divise per valli:\nStoria.\nIn localit\u00e0 Vergagni sorgeva un castello (prima met\u00e0 del secolo XIV), della famiglia genovese degli Spinola. Del castello resta un tratto di muro della lunghezza di circa 50 metri, presso il quale passava un'antica mulattiera di accesso. Sono presenti tracce di bastioni e una cisterna per la raccolta dell'acqua piovana, con muri intonacati e soffitto a botte.\nFece parte del complesso sistema politico dei feudi imperiali e dalla fine del XVII secolo alcune quote del feudo passarono ai Fieschi delle due linee di Crocefieschi e di Savignone, ricevute per eredit\u00e0 da Tomasina Spinola. Infatti i figli Innocenzo e Gerolamo Fieschi decidono di dividersi, in accordo con la madre Tomassina Spinola, l'eredit\u00e0 paterna nel 1687 tra cui la quota su Mongiardino, feudo passato in eredit\u00e0 dal nonno Innocenzo Fieschi al loro zio Antonio Maria (-1720) con Cantalupo e Busalla, Vergagni per la quota c.d. de \u201cIl lago\u201d. \nCon atto del 16 aprile 1687, rogato nel palazzo di Savignone dal notaio Pier Giuseppe Tagliavacca si ripartisce cos\u00ec il patrimonio familiare in tre porzioni, creando i due marchesati di Savignone, tenuto da Gerolamo e di Croce, tenuto da Innocenzo e la quota di Mongiardino, data in usufrutto alla madre con Vobbia e Noceto. Nel 1735, a causa di intricate propriet\u00e0 nella zona, Ettore (-1746) permuta i suoi possessi di Mongiardino con le propriet\u00e0 del marchese Giovan Battista Rivarola. \nAlla morte del marito Ettore (III), Maria Apollonia Spinola diviene reggente del feudo per conto del figlio minore Agostino Innocenzo che poi regner\u00e0 fino al 1797.\nNel 1863 il comune di Mongiardino assunse la nuova denominazione di \"Mongiardino Ligure\".\nNel 1956 perse le frazioni di Dova Superiore, Dova Inferiore e Guazzolo nella val Gordenella, annesse al comune di Cabella Ligure. \nA Mongiardino Ligure si produce quello che \u00e8 considerato il formaggio pi\u00f9 raro del mondo, il Montebore.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "36219", "revid": "38427", "url": "https://it.wikipedia.org/wiki?curid=36219", "title": "Monleale", "text": "Monleale (\"Monli\u00e0\" in piemontese) \u00e8 un comune italiano di 556 abitanti della provincia di Alessandria in Piemonte, situato su una collina alla sinistra del torrente Curone all'imbocco della valle, di fronte a Volpedo.\nGeografia fisica.\nIl borgo antico sorge in cima a una collina che raggiunge i 306 m s.l.m., sulla sponda sinistra del torrente Curone. Altre colline si estendono a sud di questa, come il Monte Lanate (341 m) e, ancora pi\u00f9 a sud, il Monte Cenelli, alto 442 m.\nIl centro principale, sede comunale, \u00e8 sorto nel XX secolo a fondo valle, sulla sponda del Curone e si trova a 182 m.\nOrigine del nome.\nIl toponimo compare per la prima volta in un documento del 1172, quando alcuni nobili della zona donano in feudo al vescovo di Tortona Oberto e ai consoli tortonesi, il \"monte della Forca\" in seguito denominato \"Mons Legalis\", che sembra derivare dal sostantivo \u2018monte\u2019 seguito dal nome personale \u2018Leale\u2019, da cui venne poi il cognome \u2018Leali\u2019. Un'altra possibile ipotesi \u00e8 che 'legalis' faccia riferimento a \"legis\" (\"della legge\" in latino), quindi con il senso di \"monte legale\" ovvero \"monte della legge\", che attesterebbe quindi l'esercizio della giustizia con le relative condanne a morte ivi eseguite.\nStoria.\nDopo i vescovi di Tortona, si ritrova il feudo ceduto da Filippo Maria Visconti nel 1403 a Perino Cameri, come pagamento di un debito di 1 500 fiorini, e mantenuto dai suoi discendenti fino al 1727, ai quali succedettero i Calcamuggi di Alessandria. Da sempre rivale della vicina Volpedo, nel 1513 i monlealesi ghibellini attaccarono e distrussero il borgo guelfo dall'altra parte del torrente.\nNel 1885 viene realizzata l'attuale strada tra Monleale e Castellar Guidobono, su cui correr\u00e0, tra il 1889 e il 1933, la tramvia Tortona-Monleale che, insieme alla costruzione del ponte con Volpedo nel 1856, favorir\u00e0 l'insediamento di abitazioni lungo la sponda sinistra del Curone, dando origine all'attuale Monleale basso.\nTra il 1929 e il 1947 Monleale, insieme ai comuni di Berzano e Volpeglino, divent\u00f2 parte di Volpedo.\nNel 1964 la sede comunale viene trasferita dal paese storico in cima alla collina a Monleale basso, frazione sorta all'inizio del XX secolo in seguito alla realizzazione della tramvia e presto divenuto centro principale del borgo.\nTra il 6 e il 7 ottobre 1977 una grave alluvione abbattutasi sul basso Piemonte provoca ingenti danni alle attivit\u00e0 e abitazioni lungo il Curone.\nInfrastrutture e trasporti.\nTra il 1889 e il 1934 Monleale fu capolinea di una tranvia a vapore per Tortona.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nLe frazioni del Comune sono le seguenti: Bellaria, Cadaborgo, Casareggio, Casa Vecchia, C\u00e0 del Pep, Cenelli, Cusinasco, Poggio, Profigate, Repregosi, Valmaia e Ville di San Rocco.\nIl comune faceva parte della Comunit\u00e0 Montana Valli Curone Grue e Ossona.\nSport.\nMonleale ha una societ\u00e0 sportiva di hockey in linea. La squadra pi\u00f9 rappresentativa \u00e8 la Hockey Club Monleale Sportleale che milita in Serie A1 del Campionato italiano di hockey in-line. Le squadre giovanili maschili e femminili hanno vinto vari campionati e trofei."}
{"id": "36220", "revid": "38427", "url": "https://it.wikipedia.org/wiki?curid=36220", "title": "Montacuto", "text": "Montacuto (\"Mont\u00e8igo\" in ligure) \u00e8 un comune italiano della provincia di Alessandria, in Piemonte, situato in val Curone, sul torrente Museglia, alle falde del monte Giarolo. Fa parte del territorio delle Quattro province.\nStoria.\nFin dall'epoca longobarda il territorio \u00e8 fra i possedimenti dell'Abbazia di San Colombano di Bobbio, inserito nel territorio della corte monastica di Casasco. \nDurante il medioevo il paese fu sotto la giurisdizione dei vescovi di Tortona dal 1157, che lo assegnarono in feudo alla famiglia Malaspina. Pass\u00f2 poi alla famiglia Frascaroli.\nSede di un'importante pieve del XIII secolo da cui dipendevano tutte le parrocchie della valle.\nIl patrono comunale \u00e8 san Fermo e si festeggia la seconda domenica di agosto.\nSimboli.\nLo stemma del comune di Montacuto \u00e8 stato concesso con decreto del presidente della Repubblica del 4 marzo 2002.\nNella partizione sinistra sono raffigurate le armi della famiglia Frascaroli.\nMonumenti e luoghi d'interesse.\nMontacuto possiede i resti del castello, ricostruito nel XVII secolo e in seguito abbandonato e la chiesa di San Pietro, ricostruita in stile barocco nel XVII secolo.\nGeografia antropica.\nFrazioni.\nIl comune comprende le frazioni di Benegassi, Costa dei Ferrai,Roverassa, Giara, Giarolo, Gregassi, Magroforte Inferiore, Poggio, Poldini, Restegassi, Serbaro, Solarolo\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune faceva parte della Comunit\u00e0 Montana Valli Curone Grue e Ossona."}
