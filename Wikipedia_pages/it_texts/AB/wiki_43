{"id": "56145", "revid": "1272592", "url": "https://it.wikipedia.org/wiki?curid=56145", "title": "Forgotten Realms", "text": "Forgotten Realms (a volte tradotto in Reami Perduti oppure Reami Dimenticati) \u00e8 un universo immaginario per il gioco di ruolo fantasy \"Advanced Dungeons &amp; Dragons\" (AD&amp;D) creato negli anni ottanta dall'autore e \"game designer\" canadese Ed Greenwood, e in seguito adattato per essere usato anche nelle nuove versioni di \"Dungeons &amp; Dragons\".\nSolitamente abbreviato con la sigla FR o chiamato semplicemente \"Reami\", il mondo \u00e8 stato sviluppato dapprima con articoli apparsi sull'edizione americana della rivista \"Dragon\", poi con la pubblicazione di un numero elevatissimo di manuali di gioco e supplementi e di una lunga serie di romanzi, scritti, oltre che dallo stesso Greenwood, da numerosi autori differenti, fra i quali R.A. Salvatore, dalla cui fertile penna \u00e8 nato il celebre drow Drizzt Do'Urden e il mondo sotterraneo chiamato Underdark. Anche i videogiochi, tra cui \"Baldur's Gate\", hanno contribuito, oltre che ad espandere la conoscenza dei Reami, ad aumentare notevolmente la loro diffusione fra i giocatori di \"Dungeons &amp; Dragons\". Forgotten Realms \u00e8 attualmente una delle ambientazioni pi\u00f9 longeve della storia dei giochi di ruolo fantasy ed \u00e8, assieme ad \"Eberron\" e \"Dragonlance\", una delle tre ambientazioni per cui la Wizards of the Coast (WotC) pubblica ancora materiale.\nAmbientazione.\nPunto focale dell'ambientazione \u00e8 il pianeta immaginario Abeir-Toril, spesso abbreviato in Toril, del tutto simile alla Terra; come essa infatti \u00e8 formato da mari e da pi\u00f9 continenti, di cui il pi\u00f9 importante \u00e8 di gran lunga Faer\u00fbn. Gli altri finora scoperti sono Anchorome, Kara-Tur, Maztica e Zakhara.\nToril ha in orbita attorno a s\u00e9 un satellite naturale simile alla luna terrestre, chiamato nel Faer\u00fbn Sel\u00fbne, lo stesso nome della dea delle stelle; attorno al pianeta, sulla scia di Sel\u00fbne, orbita anche uno sciame di asteroidi chiamato Lacrime di Sel\u00fbne.\nTrama.\nLa storia dei Forgotten Realms, raccontata dettagliatamente in molti manuali, \u00e8 densa di eventi straordinari come voli di draghi, guerre sanguinose, deicidi, invasioni barbariche, cadute di antichi e potenti imperi. \nPersonaggi.\nMolti sono i personaggi che vivono nei Reami, sia buoni che malvagi, che il \"Dungeon Master\" pu\u00f2 utilizzare per le sue avventure.\nNei Reami vivono una miriade di razze diverse, ma quella umana \u00e8 la predominante su tutti i continenti conosciuti. Sono presenti tutte le razze standard descritte nel \"Manuale del Giocatore\", ed alcune di esse sono ulteriormente divise in sottorazze. Ad esempio, gli elfi, o \"Tel'quessir\", si suddividono nelle sottorazze Elfi della Luna, Elfi del Sole, Drow, Elfi dei Boschi, Elfi Selvaggi, Elfi Marini. Tutte le classi base presenti nel \"Manuale del Giocatore\" possono essere utilizzate, anche se alcune combinazioni razza-classe sono sconsigliate (ma non vietate). La regione di appartenenza del personaggio, da scegliere nella fase di creazione, ricopre un ruolo fondamentale, non solo dal punto di vista dell'aspetto fisico, del modo di vivere e della personalit\u00e0 del personaggio, ma anche in termini di gioco: infatti, a seconda della regione di appartenenza, si acquisiscono ulteriori linguaggi automatici, e la lista dei linguaggi bonus viene modificata. Inoltre esistono \"talenti regionali\", ovvero talenti fra i cui prerequisiti figurano determinate regioni dove la classe a cui \u00e8 indirizzato il talento \u00e8 prevalente.\nCosmologia.\nI Reami hanno una cosmologia che prevede numerosi piani di esistenza, tra cui il Piano Materiale in cui si trova Toril. Fin dal rilascio del primo manuale base, la cosmologia era condivisa con quella di molte altre ambientazioni di D&amp;D; la disposizione dei piani di esistenza era tale da formare una \"Grande Ruota\", ed ogni ambientazione era collegata alle altre da vari piani di esistenza, in modo da formare un unico universo interconnesso. Nella revisione dell'ambientazione per D&amp;D Terza Edizione la cosmologia dei Forgotten Realms \u00e8 stata cambiata da Sean K. Reynolds, distaccandosi da quella comune per formarne una a s\u00e9 stante, anche se alcuni piani sono rimasti (i Piani di Transizione, i Piani Interni e, dei Piani Esterni, l'Abisso e i Nove Inferi); la disposizione dei piani (cos\u00ec come il Piano Astrale) ha ora assunto la forma di un \"Grande Albero\". Una delle differenze pi\u00f9 importanti fra le due tipologie di cosmologia \u00e8 che in quella ad albero \u00e8 estremamente difficile viaggiare da un piano all'altro (cio\u00e8 da un \"ramo\" all'altro) senza passare dal Piano Materiale (cio\u00e8 il \"tronco\"); gli abitanti degli altri piani quindi tengono in grande considerazione quest'ultimo piano. Inoltre, fino alla seconda revisione, il Piano Astrale era incastonato nel \"Realmspace\", un'enorme sfera dalle pareti cristalline il cui interno \u00e8 simile al sistema solare, appartenente all'ambientazione per AD&amp;D Seconda Edizione \"Spelljammer\"; nel Realmspace, Toril \u00e8 uno degli otto pianeti esistenti ed \u00e8 il terzo in ordine di distanza dal sole. Il Realmspace \u00e8 stato introdotto con l'omonima espansione nel 1991, ma nei manuali per D&amp;D Terza Edizione non ce n'\u00e8 traccia, probabilmente perch\u00e9 per \"Spelljammer\" non c'\u00e8 stata nessuna revisione per D&amp;D3ed. Sparsi per tutto il Faer\u00fbn, parte dei quali lascito dell'antico impero di Netheril, vi sono numerosi portali magici che consentono a chi li attraversa di viaggiare fra i piani. \u00c8 previsto inoltre che le divinit\u00e0 degli altri continenti possano risiedere in piani di esistenza la cui disposizione assume una forma differente (ad esempio, il Piano Astrale delle divinit\u00e0 di Maztica ha la forma di una \"Grande Piramide\").\nMagia.\nNei Reami, che sono pervasi dalla magia, esiste la Trama. Essenzialmente mantenuta da Mystra, la divinit\u00e0 della magia, permette agli incantatori arcani mortali di lanciare incantesimi senza incorrere nel pericolo della magia allo stato grezzo. Dopo la sua prima morte si sono andate a creare delle imperfezioni della Trama; per questo motivo, esistono zone di magia selvaggia e magia morta. Nelle prime gli incantatori arcani hanno una probabilit\u00e0 di vedere il loro incantesimo mutare, visto che si trovano nelle vicinanze di imperfezioni della trama. Nelle zone di magia morta invece vi sono dei buchi nella Trama. Questo si rispecchia nell'impossibilit\u00e0 di lanciare incantesimi. Le dimensioni di queste zone variano notevolmente, potendo passare da pochi metri quadrati ad intere regioni.\nReligione.\nLa religione nei Forgotten Realms \u00e8 politeista. Sono presenti moltissime divinit\u00e0, diverse nei loro poteri e nelle loro aree di influenza, divise in pantheon a seconda del luogo e del popolo che li venera. Gli dei hanno un ruolo attivo nell'influenzare gli eventi e spesso entrano in diretto contatto con gli abitanti del pianeta, a volte prescegliendo i propri \"Eletti\". Possono anche essere presenti fisicamente sotto forma di avatar, ma ci\u00f2 accade di rado e quasi sempre all'insaputa dei mortali. A seconda della zona geografica una divinit\u00e0 pu\u00f2 essere conosciuta con nomi differenti.\nLa divinit\u00e0 pi\u00f9 importante, comune a tutti i pantheon, \u00e8 Ao, creatore dell'universo, impegnato nel mantenimento del bilanciamento cosmico; Lord Ao pu\u00f2 elevare i mortali a divinit\u00e0 o distruggere quelle esistenti, se necessario.\nStoria editoriale.\nManuali.\nI manuali, usciti per le varie edizioni di \"Dungeons &amp; Dragons\", si dividono in base e supplementi (o accessori). I primi offrono un quadro generale dell'ambientazione, con una limitata descrizione delle zone geografiche, degli eventi e dei protagonisti. I supplementi, oltre ad approfondire la conoscenza di specifiche zone geografiche e la storia di quei territori, possono essere dedicati a divinit\u00e0, personaggi, particolari razze o classi, organizzazioni o compagnie mercenarie, oggetti (magici o meno), o altro ancora. Molti dei manuali sono stati pubblicati in passato dalla TSR, mentre oggi vengono pubblicati dalla Wizards of the Coast. La traduzione in italiano di una parte di essi \u00e8 fatta ad opera della casa editrice Twenty Five Edition.\nI manuali di base sono tre e possono essere considerati delle revisioni successive; infatti, oltre ad aggiornare il contenuto con le regole dell'ultima versione di \"D&amp;D\", approfondiscono le informazioni presenti nel manuale precedente e ne aggiungono di nuove.\nI supplementi sono oltre un centinaio, pubblicati per le varie edizioni di \"D&amp;D\", aggiornati regolisticamente e storicamente in riferimento al manuale base esistente al momento della loro uscita. Alcuni esempi:\nNessun manuale per AD&amp;D Prima Edizione \u00e8 stato tradotto in italiano, mentre della moltitudine di supplementi usciti per AD&amp;D Seconda Edizione solo due sono stati tradotti:\nSupplementi per D&amp;D Terza Edizione tradotti in italiano:\nModuli d'avventura.\nI moduli d'avventura contribuiscono ad approfondire le informazioni gi\u00e0 presenti nei manuali o ad aggiungerne di nuove. Alcuni esempi:\nModuli d'avventura per AD&amp;D Seconda Edizione tradotti in italiano:\nModuli d'avventura per D&amp;D Terza Edizione tradotti in italiano:\nRomanzi.\nSono oltre 250 i romanzi che hanno contribuito ad aggiungere nuovi personaggi, nuovi eventi e ad approfondire la storia di \"Forgotten Realms\", ma solo una piccola parte di essi \u00e8 stata tradotta in italiano (le prime traduzioni risultarono pessime) e pubblicati dalla casa editrice Armenia, tra i quali:\nDifferenze nelle traduzioni.\nNelle traduzioni in italiano del materiale per \"Dungeons &amp; Dragons\", dei romanzi e dei videogiochi dedicati a \"Forgotten Realms\", si sono verificate delle discrepanze.\nDragon.\n\"Dragon\", una delle riviste ufficiali di \"Dungeons &amp; Dragons\" attualmente edita dalla Paizo Publishing, pubblica, fra gli altri, articoli che contengono nuove informazioni sui Reami, spesso scritti personalmente da Ed Greenwood; anche molte avventure di \"Dungeon\" sono ambientate nei FR. Alcuni di questi scritti possono essere trovati anche nell'edizione italiana della rivista, \"Dragon &amp; Dungeon\".\nInternet.\nIl sito della Wizards of the Coast dedicato ai \"Forgotten Realms\" contiene alcune serie di articoli riguardanti il Faer\u00fbn (molti scritti da Greenwood) che contribuiscono ad aggiungere e ad approfondire informazioni contenute nei manuali base e nei supplementi. Alcune serie vengono tutt'oggi regolarmente aggiornate: \nAltre sono disponibili nell'archivio delle serie ritirate (la WotC dichiara di volerlo cancellare a breve):\n\u00c8 possibile inoltre scaricare gratuitamente alcuni supplementi e moduli d'avventura per AD&amp;D Seconda Edizione, fra i quali:\nAltri media.\nVideogiochi\nMoltissimi i videogiochi, soprattutto CRPG, sviluppati sia per Personal Computer che per console, parte dei quali localizzati in italiano, che, fin dagli anni novanta, hanno avuto come ambientazione i \"Forgotten Realms\". Molti di essi formano delle serie in cui, oltre ai capitoli principali, sono state pubblicate degli \"expansion pack\". \nRiconoscimenti.\nOrigins Award"}
{"id": "56146", "revid": "1318658", "url": "https://it.wikipedia.org/wiki?curid=56146", "title": "Sensore", "text": "Il sensore \u00e8 un dispositivo che si trova in diretta interazione con il sistema misurato.\nIn ambito strettamente metrologico, riferito solamente al componente che fisicamente effettua la trasformazione della grandezza d'ingresso in un segnale di altra natura. I dispositivi in commercio spesso integrano al loro interno anche alimentatori stabilizzati, amplificatori di segnale, dispositivi di comunicazione remota, ecc. In quest'ultimo caso si preferisce definirli trasduttori. \nIn commercio esistono dei trasduttori di pressione in cui l'elemento sensore \u00e8 costituito da una membrana su cui \u00e8 stato applicato un ponte estensimetrico; all'interno dello stesso dispositivo, un amplificatore porta il debole segnale del ponte ai valori di 5-10 V del segnale d'uscita finale del trasduttore.\nDescrizione.\nClassificazione.\nA seconda del tipo e dell'utilizzo, i sensori possono:\nI sensori possono essere classificati in base al loro principio di funzionamento oppure al tipo di segnale in uscita, ma pi\u00f9 comunemente vengono classificati in base al tipo di grandezza fisica che misurano, esempio:\nApplicazioni.\nAnche se storicamente sono sempre stati usati dispositivi che traducono le grandezze fisiche in visualizzazioni di pi\u00f9 semplice leggibilit\u00e0, con lo sviluppo dell'elettronica di consumo i sensori hanno invaso ogni campo tecnologico. I comuni smartphone sono sempre pi\u00f9 dotati di sensori (tipicamente magnetometro e accelerometro, ma anche pedometro, sensore di luminosit\u00e0, sensore di pressione). A parte le ovvie applicazioni legate alla strumentazione di misura, i sensori sono usati intensamente in medicina, nell'industria e nella robotica e in generale nei sistemi di controllo.\nBiologia.\nIn biologia gli organi di senso possono essere considerati i sensori degli esseri viventi.\nPer esempio le vibrisse dei gatti sono una specie di sensore di contatto e prossimit\u00e0."}
{"id": "56150", "revid": "287204", "url": "https://it.wikipedia.org/wiki?curid=56150", "title": "Ainur", "text": "Gli Ainur (singolare Ainu) sono entit\u00e0 dell'universo immaginario fantasy creato dallo scrittore inglese J. R. R. Tolkien. Sono spiriti di natura divina, per certi versi equiparabili agli angeli. Il termine \"Ainur\" significherebbe \"I primi\", in lingua Quenya; gli Ainur sono infatti la prima creazione di Eru Il\u00favatar.\nStoria fittiva e caratteristiche.\nAntecedentemente la creazione di E\u00e4 (l'universo) Eru (o Il\u00favatar) cre\u00f2 gli Ainur, chiamandoli a s\u00e9 affinch\u00e9 portassero a compimento il suo disegno divino. Essi intonarono una Grande Musica, la Musica degli Ainur o Ainulindal\u00eb, di cui Il\u00favatar ispir\u00f2 il tema; attraverso essa gli Ainur immaginarono l'universo, con Arda (il mondo) al suo centro.\nUna volta terminata la Musica, Il\u00favatar and\u00f2 nel Vuoto Esterno, e mostr\u00f2 agli Ainur come sarebbe stato il successivo sviluppo del mondo, senza per\u00f2 mostrar loro il Dominio degli Uomini. Poi Il\u00favatar disse \"E\u00e4!\" (cio\u00e8 \"sia\") e cre\u00f2 l'universo, che prese il nome dalla parola con cui era stato creato. Ma ancora l'universo era vuoto, e in quel momento gli Ainur compresero che loro stessi avrebbero realizzato ci\u00f2 che avevano cantato nella Musica con il sudore delle loro fatiche. Alcuni degli Ainur rimasero con Il\u00favatar, nel Vuoto fuori dal tempo, mentre la maggior parte volle entrare nel creato per guidarne lo sviluppo (cosa gi\u00e0 preannunciata dalla stessa Musica). Eru affid\u00f2 il controllo del mondo agli Ainur che lo abitavano. Essi divennero conosciuti col nome di Valar e Maiar: i Valar erano i maggiori fra gli Ainur discesi su Arda, i Maiar erano dello stesso ordine dei Valar, ma di grado minore.\nManw\u00eb, il signore dei venti e dell'aria, uno degli Ainur pi\u00f9 potenti, fu subito proclamato \"Re dei Valar\", e guid\u00f2 Arda in giustizia ed in pace, fino a che Melkor, anch'egli sceso come gli altri Ainur in E\u00e4, reclam\u00f2 il governo del mondo per s\u00e9. In risposta, conoscendo la sua indole malvagia, Manw\u00eb e dodici dei pi\u00f9 potenti Ainur, decisero di contrapporsi a lui. Alla fine, e con l'aiuto del Vala Tulkas, che arriv\u00f2 in Arda pi\u00f9 tardi, Melkor venne temporaneamente sconfitto, e i Valar cominciarono a plasmare il mondo. Gli Ainur che non erano abbastanza potenti da essere Valar, divennero conosciuti col nome di Maiar, ed erano gli spiriti minori. Alcuni di loro, come ad esempio i Balrog, furono irretiti da Melkor fin dalla Musica delle Origini. Un altro Maiar famoso per essere stato irretito da Melkor fu Sauron, luogotenente di Melkor, che divenne Signore Oscuro dopo la caduta di quest'ultimo.\nNella raccolta di lettere di Tolkien si legge che gli Ainur si possono definire \"potenze angeliche\", che esercitano la loro autorit\u00e0 all'interno delle proprie sfere di competenza. Sono \"divini\" in quanto esistevano prima della creazione del mondo e si trovavano al di fuori di esso. Il loro potere deriva proprio dal fatto che, come gi\u00e0 detto, gli Ainur hanno visto e contribuito a plasmare per mezzo di Il\u00favatar il successivo sviluppo del mondo fino al Dominio degli Uomini.\nEru Il\u00favatar e gli Ainur non sono assimilabili, essendo i secondi creazioni del primo; inoltre gli Ainur non possono dare vita ad esseri intelligenti che siano anche capaci di vivere indipendentemente da loro.\nPrincipali Ainur citati nel \"Silmarillion\".\n\"Il Silmarillion\", poich\u00e9 era stato immaginato da Tolkien come un Libro di Sapienza elfica, ci fornisce notizie riguardanti i soli Ainur che vennero ad abitare in Arda, suddivisi in Valar e Maiar. La sezione del Silmarillion intitolata \"Valaquenta\" elenca i Valar e i Maiar pi\u00f9 importanti.\nI Valar elencati sono quattordici: sette Signori dei Valar, e sette Regine dei Valar (Valier). I Signori dei Valar sono: Manw\u00eb, Aul\u00eb, Orom\u00eb, L\u00f3rien, Mandos, Tulkas, Ulmo; le Regine dei Valar sono: Varda, Yavanna, V\u00e1na, Est\u00eb, Vair\u00eb, Nessa e Nienna. Ciascun Signore dei Valar \u00e8 congiunto ad una Valier, a eccezione di Ulmo e di Nienna, che dimorano soli. Melkor, che dagli elfi fu chiamato Morgoth, \u00e8 stato tolto dal numero dei Valar, sebbene fosse uno di loro in origine, e viene indicato come \"l'Avversario\".\nI Maiar, chiamati anche Popolo dei Valar, sono in gran numero, ma non \u00e8 noto quanti essi siano esattamente, e pochi di essi sono conosciuti: questi ultimi sono molto presenti nelle vicende di Arda, ma non sono oggetto di culti particolari. Alcuni Maiar sono solamente citati da Tolkien, ma non hanno un ruolo rilevante nelle sue opere: Ilmar\u00eb, ancella di Varda; Salmar, Oss\u00eb e Uinen, vassalli di Ulmo. Altri Maiar svolgono un ruolo molto importante nelle vicende del Silmarillion: si tratta di E\u00f6nw\u00eb, araldo di Manw\u00eb, e Melian, che \u00e8 vissuta a lungo nel Beleriand come sposa di Elu Thingol. Nel Signore degli Anelli assumono ruoli maggiori gli Istari, Maiar inviati nella Terra di Mezzo come stregoni per sostenere chi lotta contro il male: Gandalf, in origine chiamato Ol\u00f3rin; Saruman, in origine Curun\u00edr, che fu corrotto dal male; Radagast, detto il Bruno; e i due Stregoni blu, poco rilevanti all'interno del libro. Sia nel Silmarillion sia nel Signore degli Anelli Sauron e i Balrog, gi\u00e0 citati in precedenza, assumono ruoli rilevanti: in particolare, nel Signore degli Anelli Sauron \u00e8 l'antagonista principale."}
{"id": "56152", "revid": "6923", "url": "https://it.wikipedia.org/wiki?curid=56152", "title": "\u00c5ngstr\u00f6m", "text": "L'\u00e5ngstr\u00f6m (\u00c5), o angstrom (pronuncia svedese: ), \u00e8 un'unit\u00e0 di lunghezza non appartenente al Sistema internazionale (SI) corrispondente a o .\nPrende nome dal fisico svedese Anders Jonas \u00c5ngstr\u00f6m, uno dei padri della spettroscopia. Questa unit\u00e0 di misura viene spesso impiegata per indicare le dimensioni delle molecole e degli atomi, il cui raggio varia tra 0,25 e , e per indicare la lunghezza dei legami chimici, compresi, di solito, tra 0,75 (molecola di H2) e .\nUtilizzo.\nNon essendo un'unit\u00e0 del Sistema internazionale di unit\u00e0 di misura, il suo uso \u00e8 ufficialmente scoraggiato. \u00c8 inserita nella Tabella 8 della pubblicazione SI (\"Altre unit\u00e0 non-SI attualmente accettate\"). Il Bureau International des Poids et Mesures (BIPM) spiega: \"La Tabella 8 elenca alcune delle unit\u00e0 non-SI correntemente accettate per l'uso all'interno del SI per soddisfare le necessit\u00e0 di interessi commerciali, legali e specifici di alcune scienze. Queste unit\u00e0 dovrebbero essere definite in relazione al SI in ogni documento in cui sono utilizzate. Il loro uso non \u00e8 incoraggiato\".\nL'indicazione in \u00e5ngstr\u00f6m pu\u00f2 essere agevolmente sostituita mediante l'utilizzo del nanometro o del picometro. In ogni caso, nonostante la deprecazione ufficiale, l'\u00e5ngstr\u00f6m viene tuttora usato da molti scienziati. Essi sostengono che sia un'unit\u00e0 molto comoda, corrispondente pi\u00f9 da vicino alle dimensioni degli oggetti da loro studiati (tra cui atomi, particelle di polvere interstellare e lunghezze d'onda ottiche).\nPer ragioni storiche, gli astronomi preferiscono usare l'\u00e5ngstr\u00f6m quando parlano dello spettro visibile.\nSimbolo.\nIl simbolo dell'angstrom \u00e8 sempre una \u00c5 maiuscola e non va mai scritto in corsivo.\nL'Unicode comprende il \"simbolo dell'angstrom\" come U+212B (in un browser ha l'aspetto di \u00c5). Sempre in Unicode, un simbolo uguale ad '\u00c5' si ottiene dalla combinazione di 'A' e '\u00b0' con la codifica U+00C5 o, in sistemi unix-like, premendo AltGr+Shift+\u00e0 seguito dalla lettera 'A' (su una tastiera italiana)."}
{"id": "56155", "revid": "124844674", "url": "https://it.wikipedia.org/wiki?curid=56155", "title": "Via del Campo", "text": "Via del Campo (in ligure \"in-no Campo\") \u00e8 una strada lastricata del quartiere genovese di Pr\u00e8, che incrocia in senso trasversale i caruggi del centro storico.\n\u00c8 conosciuta soprattutto per essere stata l'ambientazione di una delle canzoni pi\u00f9 famose del cantautore genovese Fabrizio De Andr\u00e9, musicata con Enzo Jannacci, intitolata, per l'appunto, \"Via del Campo\" e contenuta nell'album \"Volume I.\" La via \u00e8 stata citata successivamente anche nella canzone \"La casa in via del Campo\" di Am\u00e1lia Rodrigues.\nGuida.\nUn tempo luogo di contrabbando e meretricio (che veniva praticato sia nei fondaci adibiti a magazzino sia in alcune tra le pi\u00f9 rinomate case chiuse, ed \u00e8 su tale aspetto che pone l'accento la descrizione della via nel brano di De Andr\u00e9), oggi ha perso molto dell'antico smalto e del fascino \"peccaminoso\" che fino a qualche decennio fa la contraddistingueva, limitandosi a funzionare da anello di congiunzione con l'antica porta dei Vacca - passaggio quasi \"obbligato\" per i turisti - fra il moderno lungomare del porto antico (recentemente ristrutturato ad opera di Renzo Piano) e l'adiacente via di Pr\u00e9 - luogo della \"mala\" genovese per antonomasia - che termina nel complesso romanico della Commenda di San Giovanni di Pr\u00e9.\nAll'incirca a met\u00e0 della via si apre piazza Vacchero, all'interno della quale \u00e8 situata la Colonna infame fatta costruire per Giulio Cesare Vachero che congiur\u00f2 contro la Repubblica genovese.\nAll'inizio di via del Campo, nel trivio pedonalizzato di piazza Fossatello, si apre la via Lomellini, dove si trova la casa natale di Giuseppe Mazzini, oggi sede del Museo del Risorgimento e dell'Istituto Mazziniano.\nLa memoria di De Andr\u00e9 in via del Campo.\nIn via del Campo si trovava il negozio di dischi di Gianni Tassio, grande amico di Fabrizio De Andr\u00e9, il quale frequentava fin da giovane il negozio. \nLe persone che transitavano davanti al negozio potevano ascoltare sommessamente le note delle canzoni di De Andr\u00e9, mentre in vetrina si trovavano esposte le copertine originali di tutti i dischi pubblicati dal cantautore. All'interno \u00e8 stata conservata ed esposta la chitarra Esteve appartenuta a De Andr\u00e9. Messa all'asta dalla famiglia a favore di Emergency, fu comprata da Gianni Tassio grazie al contributo dell'intera citt\u00e0. La cifra raccolta (168 milioni e 500\u00a0000 lire) \u00e8 stata utilizzata per costruire un ospedale in Sierra Leone, intitolato a Fabrizio De Andr\u00e9 e una sua corsia fu dedicata a Via del Campo.\nGianni Tassio \u00e8 morto nel 2004; l'emporio \u00e8 rimasto aperto, gestito dalla vedova Daniela, fino al 24 febbraio 2010, quando \u00e8 stato chiuso, venendo acquisito dal comune di Genova e riaperto nel febbraio 2012 dopo essere stato trasformato nel museo multimediale \"Via del Campo 29 rosso\".\nVersione fado.\nAltra canzone intitolata alla via \u00e8 \"La casa in via del Campo\", musica di Alberto Janes e testo di Roberto Arnaldi, cantata da Franco Simone, ma famosa per la magistrale interpretazione di Am\u00e1lia Rodrigues, regina del fado."}
{"id": "56157", "revid": "2225", "url": "https://it.wikipedia.org/wiki?curid=56157", "title": "Calcio Gaelico", "text": ""}
{"id": "56159", "revid": "804666", "url": "https://it.wikipedia.org/wiki?curid=56159", "title": "Football Australiano", "text": ""}
{"id": "56162", "revid": "4239", "url": "https://it.wikipedia.org/wiki?curid=56162", "title": "Metanet", "text": "Metanet \u00e8 una rete informatica decentralizzata, simile a Freenet nelle intenzioni ma non nell'implementazione. Metanet rende difficile scoprire le identit\u00e0 degli utenti sulla rete consentendo loro di ospitare contenuti e servizi IPv4.\nMotivazione.\nImplementare una rete anonima su una base \"servizio a servizio\" ha i suoi svantaggi, ed \u00e8 altamente discutiblie se un tale lavoro debba essere costruito a livello di applicazione. Un approccio molto pi\u00f9 semplice sarebbe quello di progettare una rete IPv4/IPv6 tale che i suoi partecipanti possano godere di un forte anonimato. Fare questo permette di utilizzare l'uso di qualsiasi applicazione o servizio gi\u00e0 scritto e disponibile in abbondanza su Internet.\nLe reti IPv4 non precludono l'anonimato per progetto, \u00e8 solo necessario disaccoppiare l'identit\u00e0 del detentore di un indirizzo IP dall'indirizzo stesso. La connettivit\u00e0 internet commerciale e il suo bisogno di registrazioni per la fatturazione rende questo impossibile, ma le reti IPv4 private non condividono questo requisito. Assumendo che l'amministratore di un router su una metanet conosca solo informazioni circa i router adiacenti, i protocolli standard di routing possono occuparsi di trovare il giusto percorso che deve prendere un pacchetto per raggiungere la sua destinazione. Tutte le destinazioni pi\u00f9 in l\u00e0 del primo \"hop\" sono a tutti gli scopi pratici anonime.\nArchitettura.\nDato che posare fibra ottica fino ad host molto distanti ha un costo altamente proibitivo per la natura volontaria di questo tipo di rete, la soluzione pi\u00f9 ovvia sarebbe quella di usare software VPN (che utilizza una Rete Privata Virtuale, qui indicata con la sigla inglese) sia per il collegamento router-router che per il collegamento router-utente. Questo tipo di approccio offre inoltre altri vantaggi, quali la maggiore sicurezza del canale di comunicazione (non si pu\u00f2 infatti spiare ci\u00f2 che \u00e8 in transito sulla rete) e la possibilit\u00e0 di non usare altri software che potrebbero dare indizi su chi partecipa a questa rete.\nPer evitare ogni conflitto con internet, ogni sottorete privata come 10.0.0.0/8, 172.12.0.0/12 o 192.168.0.0/16 pu\u00f2 essere usata. La sottorete 10.0.0.0/8 \u00e8 la preferita in quanto permette un maggior range indirizzabile che in teoria potrebbe permettere fino a 16 milioni di partecipanti. Per metanet ancora pi\u00f9 estese, sarebbe invece usate il protocollo IPv6.\nLa rete stessa \u00e8 idealmente ordinata in una regolare griglia di router che si ripete. Questo per renderla pi\u00f9 decentralizzata, ridurre punti morti e permettere una distribuzione del traffico pi\u00f9 uniforme. Sono in fase di sviluppo protocolli di routing che possano sfruttare appieno una tale topologia.\nOpportuni VPN sono disponibili, anche se non numerose. Sono accettati pacchetti IPsec come FreeSWAN o Greenbow. Altre possibilit\u00e0 sono soluzioni non IPsec come OpenVPN e tunnel SSH. \u00c8 comunque importante sottolineare che non \u00e8 necessario un network omogeneo, poich\u00e9 ogni link pu\u00f2 utilizzare un differente demone VPN.\nSicurezza.\nL'elenco delle organizzazioni che si suppone abbiano intenzione o che comunque sarebbero in grado di attaccare una siffatta rete \u00e8, in linea di massima, piuttosto ristretto.\nGli attaccanti di livello 1 dovrebbero avere poca o nessuna conoscenza che qualcuno \u00e8 presente su metanet. Per non menzionare il fatto che avrebbero pi\u00f9 opportunit\u00e0 di far qualcosa di brutto nella vita reale. Neanche gli attaccanti di livello 2 dovrebbero porre problemi, assumendo che sia preservato l'anonimato. Supponendo che un attaccante di livello 2 abbia qualche risorsa fantastica a disposizione, egli appartiene pi\u00f9 probabilmente ad una delle categorie superiori.\nBisogna preoccuparsi moderatamente degli attaccanti appartenenti alle categorie 3, 4 e 5. Perfino nelle nazioni democratiche pi\u00f9 liberali le autorit\u00e0 tutrici della legge non si vergognano di ficcare il naso in cose di cui non dovrebbero occuparsi. Generalmente i budget e il grado di sofisticatezza tecnica crescono andando dai tutori dell'ordine locali a quelli nazionali.\nGli avversari pi\u00f9 pericolosi sono probabilmente gli attaccanti di livello 6. Essi hanno o possono assoldare esperti con capacit\u00e0 tecniche formidabili, hanno risorse finanziarie e legali virtualmente illimitate e, pi\u00f9 spesso di quanto sia desiderabile, un atteggiamento arrogante nei riguardi di ci\u00f2 che costituisce una violazione.\nDegli attaccanti di livello 7 \u00e8 difficile scrivere senza speculare selvaggiamente sui loro supposti obiettivi, sulle loro risorse e abilit\u00e0 tecniche. Ci sono due scuole di pensiero su questo argomento: la prima attribuisce loro talenti di spionaggio sovrannaturali che usano con gran perizia nei loro disegni senza fine per il dominio del mondo; la seconda li descriverebbe come burocrati moderatamente competenti cui sono assegnati i dati dei loro nemici dai servizi di spionaggio. Come essi possano avere un qualche effetto su metanet dipende da quale sia la descrizione accurata, a fino a che punto entrambe lo siano.\nPartecipazione.\nL'accesso a metanet \u00e8 solo su invito. "}
{"id": "56164", "revid": "125130754", "url": "https://it.wikipedia.org/wiki?curid=56164", "title": "Dialetto salentino", "text": "Il dialetto salentino (\"salentinu\") \u00e8 una variante diatopica appartenente al gruppo dei dialetti italiani meridionali estremi e alla famiglia delle lingue italo-romanze, parlato nel Salento, in Puglia. Distinto dai dialetti pugliesi propriamente detti (appartenenti al gruppo italiano meridionale intermedio), \u00e8 classificato fra le variet\u00e0 di tipo meridionale estremo insieme ai dialetti parlati in Sicilia, nella Calabria centro-meridionale e nell'estremit\u00e0 pi\u00f9 meridionale del Cilento.\nL'area del dialetto salentino comprende l'intera provincia di Lecce, gran parte del territorio della provincia di Brindisi e la porzione sud-orientale della provincia di Taranto.\nStoria.\nLa storia dei dialetti salentini, di sostrato messapico, \u00e8 molto complessa ed articolata, presentando, come qualsiasi altra variet\u00e0 linguistica, influenze di adstrato derivanti, oltre che dal resto della continuit\u00e0 italo-romanza, anche da altre continuit\u00e0 linguistiche neolatine pi\u00f9 distanti (come quelle gallo-romanze ed ibero-romanze) e da continuit\u00e0 non romanze (principalmente ellenofone); di tali influenze di adstrato abbiamo testimonianze soprattutto a livello lessicale e nell'onomastica (specialmente derivanti dal greco antico e dal greco bizantino).\nVarie sono le teorie sostenute circa lo sviluppo di tale lingua, ma tanti sono anche i disaccordi tra gli studiosi, che spesso non hanno un quadro ben definito della situazione. Di una cosa, per\u00f2, si \u00e8 certi: si tratta di un dialetto derivante da un bilinguismo ben radicato tra lingua romanza (latina) e greca bizantina.\nGi\u00e0 nel periodo della Magna Grecia, con l'importanza sempre maggiore dell'agricoltura rispetto all'industria, le zone fino ad allora rurali acquisiscono importanza urbana; di conseguenza, si assiste ad una ristrutturazione dei ceti sociali che comporta un riassetto anche a livello linguistico: il greco antico, lingua volgare parlata solo nelle zone rustiche, entra a far parte della vita urbana, affiancando cos\u00ec il latino (lingua ufficiale) e influenzandolo a livello fonetico, lessicale e morfosintattico. Tale processo di radicamento linguistico prosegue con l'avvento dell'Impero bizantino, a partire dal sec. VI. Nascono cos\u00ec il salentino romanzo e il salentino greco-bizantino, frutto di prestiti reciproci delle antecedenti parlate della zona (latine e greche) e dirette ascendenti degli attuali dialetti salentini.\nPersistono i prestiti e le influenze reciproche tra una lingua romanza e lingua bizantina durante buona parte dell'Alto Medioevo e, secondo quanto afferma il Fanciullo (1996), e possibile notare, in determinati periodi, una maggiore influenza del greco sul latino, come ci viene dimostrato con l'esempio del vocalismo tonico siciliano, molto caro allo studioso, il quale, rispetto al vocalismo tonico romanzo, costituito da 7 vocali e 4 gradi (alto, medio-alto, medio-basso, basso: /i/, /u/, /e/, /o/, /\u025b/, /\u0254/, /a/), confonde le vocali medie ed \u00e8 quindi caratterizzato da 5 vocali e 3 gradi, avendo cos\u00ec la chiusura di tutte le /e/ in /i/ e le /o/ in /u/, tipica della parlata salentina. Il vocalismo tonico siciliano \u00e8 prova chiara e diretta dell'influenza bizantina sul romanzo, in quanto era proprio il bizantino ad avere tali caratteristiche.\nIn un articolo scritto da R. Coluccia: \u201c\"Migliorini e la storia linguistica del Mezzogiorno\"\u201d, inoltre, si afferma che in molti testi salentini del Quattrocento sono presenti tratti grafici propri del nord della Puglia o di altre regioni del Sud estremo; ancora, testi romanzi venivano scritti utilizzando l'alfabeto greco. Questa \u00e8 un'ulteriore testimonianza della compresenza di diverse tradizioni linguistiche e non romanze all'interno della regione, il che comporta anche un processo di affermazione della grafia italiana pi\u00f9 lento e difficile rispetto ad altre regioni.\nLe prime tracce scritte della lingua salentina, a noi pervenute, risalgono all'XI secolo: si tratta di 154 glosse, scritte con caratteri ebraici, contenute in un manoscritto conservato a Parma, la cui datazione si fa risalire intorno al 1072, proveniente da una accademia talmudica di Otranto. Il salentino usato nelle glosse \u00e8 ancora in bilico fra latino e volgare, con parecchi messapicismi. Alcune di esse specificano nomi di piante, talora chiaramente identificabili (\"lenticla nigra\", \"cucuzza longa\", \"cucuzza rutunda\", ecc.), talora no (\"tricurgu\", \"scirococcu\", ecc.). Altre glosse specificano le diverse operazioni che si possono fare nella coltivazione (\"pul\u00ecgane\": \"tagliano le sporgenze dell'albero\"; \"sep\u00e0rane\": \"staccano le foglie secche\"; \"assupt\u00ecgliane\": \"coprono di terra fine le radici che si sono scoperte\").\nUna delle fonti letterarie pi\u00f9 importanti ed utili allo studio del dialetto salentino \u00e8 il \"Libro di Sidrac otrantino\", ossia il volgarizzamento salentino del Libro di Sidrac. \u00c8 uno dei testi presenti nel volumetto \u201c\"Testi non toscani del Quattrocento\"\u201d, raccolta di brani provenienti dalle varie regioni d'Italia, e presenta caratteristiche proprie del Salento centromeridionale, oltre ad alcuni tratti settentrionali.\nCaratteristiche generali.\nFonetica.\nPer quanto riguarda il vocalismo, si evidenziano alcuni aspetti particolari: la vocale A tonica, in ogni posizione, d\u00e0 sempre \"a\" (\"ala\" per \u201cala\u201d; \"mare\" per \u201cmare\u201d; ecc.), come quella atona finale. Per il suffisso latino -ARIU si ha, normalmente, \"-aru\"; ad esempio, ci viene citato da G.B. Mancarella (1974) il vocabolo salentino Sc\"enaru\" per il latino JANUARIU, o ancora, \"cranaru \"per GRANARIU.\nUn'altra particolarit\u00e0 fonetica \u00e8 data dalle vocali O e U pretoniche che normalmente danno sempre \"u\" (\"puddicaru\" per POLLICARIU oppure \"puddara\" per PULLARIA), tranne per alcune eccezioni, in cui possono trasformarsi in \"a\" (brindisino \"canoscu\" per COGNOSCO o otrantino \"caniatu\" per COGNATU) o in \"i \"dovuto a dissimilazione (brindisino \"diluri \"per DOLORES). Le stesse vocali O e U atone finali, invece, danno sempre un solo esito e si fondono in \"u\": cos\u00ec, abbiamo \"manu\" per \u201cmano\u201d o \"liettu\" per \u201cletto\u201d.\nRispetto al consonantismo, il salentino \u00e8 caratterizzato dalla presenza di alcuni suoni dovuti a particolari gruppi consonantici e che non esistono nella lingua italiana. Primo fra tutti, \u00e8 l'esito cacuminale o retroflesso del gruppo -LL-, che d\u00e0 il suono \"\u1e0d\u1e0d\" ([\u0256] in IPA) in tutto il Salento centro-meridionale (mentre nelle regioni pi\u00f9 settentrionali e in parte in quelle meridionali si ha solo un esito dentale, ma non retroflesso: \"dd\"). In questo modo, \u201ccavallo\u201d diventa \"cava\u1e0d\u1e0dru\" nel leccese, otrantino, gallipolino, ecc. (\"cavaddu\" nel brindisino). Lo stesso esito \u00e8 dato dal gruppo -TR-, che diventa\" \u1e6d\u1e5b \"in tutto il Salento centro-meridionale (mentre rimane dentale nel Nord del Salento): \u201cpietra\u201d diventa cos\u00ec \"pe\u1e6d\u1e5ba\" (\"petra \"in brindisino).\nUn'altra caratteristica importante \u00e8 la palatalizzazione intensa del gruppo -STR- intervocalico, per cui si ha il suono \"\u0161\u0161 \"([\u0283:] in IPA): \"no\u0161\u0161u\" (\u201cnostro\u201d), \"fine\u0161\u0161a\" (\u201cfinestra\u201d), ecc.\nL'assimilazione di -ND- e -MB- analizzata dal D'Elia (1957) \u00e8 un dato altres\u00ec peculiare della lingua salentina e non \u00e8 resa uniformemente in tutto il Salento: in alcune localit\u00e0, infatti, tale assimilazione non compare assolutamente, sicch\u00e9 i due gruppi consonantici si mantengono (\"kuandu\" \u201cquando\u201d, \"kiumbu\" \u201cpiombo\u201d). \u00c8 questo il caso di Gallipoli, Alezio, Tuglie, Sannicola, Aradeo, Secl\u00ec, Galatone, Cutrofiano, Soleto, Galatina, Noha, Sternatia, Zollino, Martano, Martignano, Calimera. Diversamente, in localit\u00e0 come Lecce, Squinzano, Carmiano, Surbo, Collepasso, Parabita, Galugnano, Strud\u00e0, Lizzanello, Cavallino, S. Pietro Vernotico l'assimilazione avviene solo con -MB- che diventa \"-mm-\" (\"kiummu\"). Infine, a Castrignano del Capo, Alliste, Racale, Taviano, Ugento, Ruffano, Francavilla Fontana, Melendugno, Trepuzzi, Casarano, Muro, S. Vito dei Normanni, Lizzano, Manduria, Presicce, Acquarica del Capo, Gagliano, Galugnano, Melissano, Palmariggi, Vernole, S. Cesario, Surano, Nociglia l'assimilazione si ha con entrambi i gruppi -ND- e -MB- (\"kuannu\", \"kiommu\").\nUn ultimo caso su cui soffermarsi \u00e8 quello di alcune occlusive: in particolare, la dentale sonora -D- in posizione intervocalica diventa sorda (\"pete \"&lt; PEDE, \"nutu\" &lt; NUDU). La bilabiale sonora -B-, invece, passa a una fricativa sonora \"-v-\" (\"vasciu\" &lt; BASSU, \"freve\" &lt; FEBRE) oppure cade (\"ucca\" &lt; BUCCA, \"t\u00e0ula\" &lt; TABULA).\n\"Suoni non presenti in italiano:\"\nSintassi.\nA livello sintattico, il salentino \u00e8 caratterizzato da alcuni esiti in cui il Rohlfs (1969) individua un'influenza messapica. Fra questi, l'infinito dipendente solo dal verbo \u201cpotere\u201d (\"pozzu scire\" \u201cposso andare\u201d), ma sostituito negli altri casi da altri costrutti (\"m'ha dittu cu bbau\" \u201cmi ha detto di andare\u201d, \"senza cu mminti \"\u201csenza mettere\u201d). Inoltre, importante \u00e8 anche la distinzione di due congiunzioni che introducono una subordinata: si utilizza \"cu\" se si tratta del verbo \u201cvolere\u201d (\"oju cu bbau\" \u201cvoglio andare\u201d) o se introduce una preposizione volitiva (\"pensa cu bbai\" \u201cvedi di andare)\u201d; altrimenti, si utilizza \"ca\" (\"pensu ca egnu\" \u201cpenso che verr\u00f2\u201d).\nSempre di influenza messapica \u00e8 il periodo ipotetico costruito con l'indicativo imperfetto. Un esempio pu\u00f2 essere dato dalla frase \u201cse avessi fame, mangerei\u201d, che viene resa con \"\u010di tin\u00eca fame, man\u011fava\".\nAltra caratteristica di provenienza messapica \u00e8 la tendenza a inserire il verbo in posizione finale di frase: \u201cecco, \u00e8 il dottore!\u201d in salentino diventa \"na', lu tuttore ete!.\" I tempi progressivi vengono poi costruiti utilizzando l'indicativo al posto del gerundio (\"sta bbae \"\u201csta andando\u201d, \"sta\" \"\u0161\u0161\u00eca\" \u201cstava andando\u201d) oppure nella zona di Surano, Nociglia, Spongano, San Cassiano e Botrugno, si usa (\"sta vaje\").\nNella lingua salentina, infine, non esiste il tempo futuro. Per indicare un'azione futura, vengono utilizzati due costrutti in particolare: la preposizione \"sta\" o \"aci\" + indicativo, come nel caso dei tempi progressivi (\"cagn\u00e0tuta sta bbene crai\"/\"cagnavata aci vene crai\"\n \u201ctuo cognato verr\u00e0 domani\u201d); oppure il verbo \u201cavere\u201d + infinito (\"cagn\u00e0tuta ha bbinire crai\").\nMorfologia.\nMorfologicamente parlando, il salentino presenta una vastissima gamma di particolarit\u00e0. Qui cercheremo di analizzare gli aspetti pi\u00f9 diffusi e condivisi nell'intera area del Salento.\nPer cominciare, in italiano esistono alcuni nomi che terminano in \"-e\" e il cui genere, quindi, non \u00e8 immediatamente riconoscibile (il fiore, la fronte). Al riguardo, il salentino tende a sostituire tale desinenza \u2018ambigua\u2019 con un'altra al fine di non creare confusione. Questo succede solo con i sostantivi e gli aggettivi maschili (\"lu fiuru\" \u201c, oppure \"u fiuru\" ad indicare il fiore\u201d; \"mo\u1e0d\u1e0du\" \u201cmolle\u201d, ma non sempre in alcune zone del contato di Castro si usa dire \"moddhre\"). Sempre a proposito dell'ambiguit\u00e0 di genere che comporta la desinenza \"-e\", esistono in dialetto alcuni nomi che hanno genere differente rispetto all'italiano (\u201cil ventre\u201d &gt; \"la ven\u1e6d\u1e5be o a ventre\"; \u201cil capo\u201d &gt; \"la capu\" o \"a capu\"; \u201cla parete\u201d &gt; \"lu parite\" o \"u parite\").\nUn'altra peculiarit\u00e0 \u00e8 data dall'uso di \"meju/pe\u0161u \"(meglio/peggio) al posto di \u201cmigliore/peggiore\u201d. Da ci\u00f2 si deduce che tali termini dialettali derivino piuttosto dai neutri latini MELIUS/PEIUS e non da MELIOREM, PEI(I)OREM. Per cui, in dialetto si ha \"li meju fiuri\" per \u201ci fiori migliori\u201d.\nNella lingua salentina non esiste l'uso del pronome partitivo per esprimere una quantit\u00e0 indeterminata; al suo posto, solitamente si usa \"doi\": \"aggiu cattatu doi mile\" \u201cho comprato delle mele\u201d. Bisogna poi far notare che, mentre in italiano il pronome possessivo solitamente precede il sostantivo a cui fa riferimento, in salentino lo segue; in questo modo, l'italiano \u201cil mio cane\u201d corrisponde al salentino \"lu cane meu\". Inoltre, \u00e8 molto diffuso l'uso del pronome in posizione enclitica. Alcuni esempi dal Rohlfs (1967): \"s\u00f2ruta, fr\u00e0tuta, sirata, cagn\u00e0tuta,\" ecc.\nPer quanto riguarda i pronomi personali, conviene schematizzare la situazione:\nCome si pu\u00f2 notare dalla tabella, nella funzione di soggetto la prima persona singolare deriva dal latino EO, che corrisponde alla forma popolare di EGO; ma a volte (raramente) viene utilizzata la forma MIHI al suo posto (\"m\u00ece\"). La seconda singolare viene da TIBI, mentre nella terza singolare e plurale dominano i diretti prosecutori di ILLU/A. Rispetto alla funzione complemento, nella forma tonica i pronomi rimangono pressoch\u00e9 invariati, tranne nelle prime due persone, per cui in alcune zone di Lecce (per esempio Nard\u00f2) vengono usate anche le forme \"meve\" e \"teve\" (\"a mm\u00e8ve, cu tt\u00e8ve\"), mentre a Lecce si preferisce m\u00ece e t\u00ec\u00e8 (cu mm\u00ece, cu tt\u00ece). Nella forma atona, \u00e8 interessante osservare i diversi tipi pronominali per la terza persona singolare: in varie zone del Salento (provincia di Lecce o Gallipoli), infatti, la funzione dativa viene espressa con \"ndi, nde, ni, ne\" (&lt; INDE) al posto di \"li\". Alcuni esempi: \"dinni\" \u201cdigli\u201d, \"ni disse\" \u201cgli disse\u201d, \"di\u010d\u00ecmunde\" \u201cdiciamogli\u201d,\u2026\nAltrettanto peculiare, infine, \u00e8 il modo di esprimere rispetto nei confronti di una persona alla quale ci si rivolge: al posto del \u201clei\u201d (o dell'antico \u201cvoi\u201d) italiano, la lingua salentina usa il sostantivo di riguardo \"signur\u00eca\" mantenendo il verbo alla seconda persona singolare: \"signur\u00eca u\u00e8i na fetta te pane?\" \u201cvuole (/volete) una fetta di pane?\u201d.\nLe varianti del salentino: differenze territoriali.\nNonostante le caratteristiche dialettali sopra citate e sparse uniformemente in tutto il Salento, quello salentino \u00e8 una lingua che, come la maggior parte delle lingue italiche, possiede costrutti ed espressioni fonetiche sviluppatisi nel corso della storia in maniera differenziata e non uniforme. Il Salentino \u00e8 quindi suddiviso in: \"salentino settentrionale\", che corrisponde all'area brindisina, che oltre alla provincia di Brindisi prende anche la parte orientale della provincia tarantina; \"salentino centrale\", che comprende parte della provincia di Lecce; \"salentino meridionale\", parlato nella zona a sud della linea Gallipoli-Maglie-Otranto.\nAl riguardo, tre sono gli studiosi che hanno contribuito particolarmente a tracciare un quadro generale del Salento analizzando gli esiti linguistici di tre centri che rappresentano rispettivamente le tre variet\u00e0 salentine: F. Ribezzo (1912) con Francavilla Fontana; G. Morosi (1874), Lecce; S. Panareo (1903) con Maglie.\nOronzo Parlangeli, dall'altro lato, affronta il tema soprattutto dal punto di vista storico, affermando che l'arrivo dei Bizantini in Terra d'Otranto fu motivo di rottura dell'unit\u00e0 linguistica preesistente: la parte meridionale \u00e8 rimasta cos\u00ec quella pi\u00f9 conservativa; la parte settentrionale, quella pi\u00f9 aperta alle innovazioni provenienti dal resto d'Italia; la parte centrale, infine, accettava solo le innovazioni provenienti dal Nord del Salento.\nDue furono soprattutto le innovazioni che definirono la distinzione interna al Salento: la metafonia e la dittongazione condizionata. Tali innovazioni determinarono definitivamente i caratteri dei tre sistemi vocalici del Salento:\nSalento settentrionale.\nIn merito al vocalismo tonico, il salentino settentrionale \u00e8 caratterizzato da un sistema vocalico napoletano che accetta sempre la metafonia e la dittongazione condizionata. In tal modo, si ha che \u012c, \u0112 danno \"e\" quando la vocale finale \u00e8 di prime condizioni (ossia, quando si tratta di -A, -E, -O); danno invece \"i \"quando \u00e8 di seconde condizioni ( -I, -U). Dal Ribezzo (1912), nel primo caso, abbiamo: \"pera\" (P\u012cRA), \"creu\" (CR\u0112DO). Nel secondo caso abbiamo: \"cri\u0161\u0161i\" (CR\u0112SCIS), \"pilu\" (P\u012cLU). Ugualmente, \u014c, \u016c danno \"o\" nelle prime condizioni e \"u \"nelle seconde condizioni. Sempre dal Ribezzo (1912), nel primo caso si ha: \"cota\" (C\u014cDA), \"occa\" (B\u016cCCA). Nel secondo caso: \"sulu \"(S\u014cLU), \"puzzu\" (P\u016cTEU). Sia per \u012c, \u0112 che per \u014c, \u016c, dunque, si assiste a fenomeni di metafonia.\nLa dittongazione condizionata avviene invece con la vocale latina \u0114 che diventa \"e \"date le prime condizioni, mentre si trasforma nel dittongo \"i\u00e8\" date le seconde condizioni. Ad esempio, si pu\u00f2 notare: \"\u0161ela\" (G\u0114LAT), \"pete\" (P\u0114DE). E ancora: \"mieru \"(M\u0114RU), \"fierru\" (F\u0114RRU). Allo stesso modo, \u014e d\u00e0 \"o\" nelle prime condizioni, mentre dittonga in \"u\u00e8\" nelle seconde condizioni. Esemplificando: \"rota \"(R\u014eTA), \"o\u0161i\" (H\u014eDIE); \"cueru\" (C\u014eRIU), \"fuecu\" (F\u014eCU). Infine, \u012a d\u00e0 sempre \"i\" (\"filu\" &lt; H\u012aLU) e \u016a d\u00e0 sempre \"u\" (\"crutu\" &lt; CR\u016aDU).\nRispetto al vocalismo atono, basti solo accennare che le vocali I ed E atone, tanto in posizione iniziale assoluta, quanto in posizione intertonica o finale, danno sempre \"i\" (\"piccatu\" &lt; PECCATUM, \"fori\" &lt; FORIS). Inoltre, tutte le vocali postoniche non finali tendono sempre ad assimilarsi alla vocale finale. Il Ribezzo (1912) ci segnala, ad esempio, \"passuru \"per PASSERU.\nFra le caratteristiche consonantiche del salentino settentrionale, particolare \u00e8 il comportamento dell'occlusiva velare sonora /g/ che, in posizione iniziale seguita da /a/ diventa /j/. Lo stesso pu\u00f2 accadere con la velare sorda /k/ (\"jaddu\" &lt; GALLUS, \"jattu\" &lt; CATTU). Infine, il gruppo consonantico iniziale GR- diventa sordo (\"kranu\" \u201cgrano\u201d), mentre il gruppo -ALC- all'interno di parola tende a diventare \"-au\u010d-\" (\"k\u00e0u\u010di\" \u201ccalci\u201d).\nSalento centrale.\nIl sistema vocalico della zona centrale del Salento \u00e8 un sistema \u2018di compromesso\u2019 che conosce la dittongazione condizionata, ma non presenta fenomeni di metafonia. Difatti, le vocali latine \u0114 e \u014e danno gli stessi esiti del salentino settentrionale: rimangono tali date le prime condizioni (\u0114 &gt; \"e\", \u014e &gt; \"o\") e dittongano in caso di vocale finale di seconde condizioni (\u0114 &gt; \"i\u00e8\", \u014e\n&gt; \"u\u00e8\"). Esemplificando, dal Morosi (1874) abbiamo: \"tene\" (T\u0114NET), \"tiempu\" (T\u0114MPU); \"core\" (C\u014eRE), \"vueli \"(V\u014eLAS). Diversamente, le tre vocali estreme palatali \u012a, \u012c, \u0112 danno sempre \"i\", cos\u00ec come le tre vocali estreme velari \u014c, \u016c, \u016a danno sempre \"u\". Basti notare: \"filu\" (H\u012aLU), \"pilu\" (P\u012cLU), \"\u010dira\" (C\u0112RA); \"purpu \"(P\u014cLYPU), \"nu\u010de \"(N\u016cCE), \"fruttu\" (FR\u016aCTU).\nRiguardo alle vocali atone, I ed E pretoniche tendono a diventare \"e\" (\"fene\u0161\u0161a\" &lt; \u201cfinestra\u201d); mentre in posizione finale si mantengono sempre, dando cos\u00ec due esiti distinti: \"gnuranti\" (\u201cignoranti\u201d), \"lu mare\" (\u201cil mare\u201d).\nA livello consonantico, infine, poche sono le peculiarit\u00e0 che distinguono il salentino centrale dalle altre variet\u00e0 locali. In particolare, l'occlusiva velare sorda /k/ tende a cadere, dando cos\u00ec vocaboli come \"fat\u00eca\" (al posto di \u201cfatica\u201d); mentre la velare sonora /g/ molto spesso diventa sorda (\"ka\u1e0d\u1e0du\" &lt; GALLUS).\nPer concludere, a livello sintattico esiste una caratteristica particolare e comune ad alcuni paesi dell'area della Grec\u00eca Salentina, tra cui Martano, Corigliano d'Otranto, Castrignano de' Greci, Cutrofiano, Soleto e Zollino. Si tratta dell'uso del passato remoto al posto del passato prossimo per indicare azioni appena compiute. Ad esempio, la frase \u201coggi \u00e8 andato a mare\u201d viene resa con \"o\u0161i \u0161\u00ecu a mmare\" (\u201coggi and\u00f2 a mare\u201d).\nSalento meridionale.\nIl dialetto dell'estremo sud del Salento \u00e8 caratterizzato da un sistema vocalico siciliano che non accett\u00f2 nessuna delle due innovazioni provenienti dal resto d'Italia. In altre parole, non sono presenti fenomeni metafonetici n\u00e9 di dittongazione condizionata. Come nel Salento centrale, anche qui le tre vocali estreme palatali \u012a, \u012c, \u0112 danno sempre un solo esito fondendosi in \"i\", mentre le tre estreme velari \u014c, \u016c, \u016a danno \"u\". A tal riguardo, il Panareo (1903) cita: \"ripa\" (R\u012aVA), \"s\u1e6d\u1e5bittu\" (STR\u012cCTU), \"sira\" (S\u0112RA); \"u\u010de\" (V\u014cCE), \"urpe\" (V\u016cLPE), \"nutu\" (N\u016aDU). La vocale \u014e, diversamente dalle altre variet\u00e0 salentine, d\u00e0 sempre \"o\" (\"foku\" &lt; F\u014eCU); ugualmente, \u0114 d\u00e0 -quasi- sempre \"e\" (\"pete\" &lt; P\u0114DE), tranne in alcuni casi in cui, date le seconde condizioni, si pu\u00f2 trovare il dittongo \"i\u00e8\". Alcuni esempi da Maglie: \"kurtie\u1e0d\u1e0du, martie\u1e0d\u1e0du, skarpie\u1e0d\u1e0du\" (-\u0114LLU), \"mieru\" (M\u0114RU). In aggiunta, le vocali atone I ed E sia in posizione pretonica che postonica, in alcuni dialetti danno \"i\" ed in altri \"e\", ma in generale si pu\u00f2 affermare che in tutto il Salento meridionale c'\u00e8 una forte tendenza a trasformarle in \"a\". Sicch\u00e9 abbiamo, ad esempio, \"passare\u1e0d\u1e0du\" per \u201cpasserotto\u201d oppure \"puare\u1e0d\u1e0du\" per \u201cpoveretto\u201d, mentre nella zona otrantina si usa dire \"passareddhru\" o \"pareddhru\" (Surano , Nociglia, Spongano); o ancora \"beddhru, buneddhru\" per indicare bello e carino. Le stesse vocali atone in posizione finale danno due esiti distinti \"i\" ed \"e\", proprio come nel Salento centrale.\nL'unica peculiarit\u00e0 consonantica da evidenziare del salentino meridionale \u00e8 il passaggio dell'occlusiva velare /g/ da sonora a sorda (come il salentino centrale).\nTuttavia per il dialetto salentino meridionale esistono anche delle varianti, una tra queste \u00e8 il dialetto gallipolino che presenta diverse caratteristiche soprattutto nell'uso delle vocali e nell'accento (pi\u00f9 pesante e grave rispetto a quello del resto del territorio).\nPer concludere, a livello sintattico esiste una caratteristica particolare e comune ad alcuni paesi dell'area della Grec\u00eca Salentina, tra cui Martano, Corigliano d'Otranto, Castrignano de' Greci, Cutrofiano, Soleto e Zollino. Si tratta dell'uso del passato remoto al posto del passato prossimo per indicare azioni appena compiute. Ad esempio, la frase \u201coggi \u00e8 andato a mare\u201d viene resa con \"o\u0161e \u0161\u00ecu a mmare\" (\u201coggi and\u00f2 a mare\u201d).\nDialetti salentini e dialetti pugliesi.\nA livello pi\u00f9 generale, esiste una notevole differenza linguistica fra i dialetti parlati nel Salento e gli altri dialetti pugliesi. Mentre i primi, come gi\u00e0 citato, fanno parte del gruppo meridionale estremo e sono una variet\u00e0 della lingua siciliana, i secondi appartengono al gruppo meridionale intermedio e posseggono, in linea di massima, un sistema vocalico di tipo napoletano. Tale differenza ha motivazioni di carattere storico-linguistico: deriva, infatti, gi\u00e0 da un'antica diversit\u00e0 del latino accettato dai Messapi (che popolavano il sud della regione) e quello dei Sanniti (che ne dominavano il nord). Tale distinzione venne poi accentuata nei secc. VII-VIII, con le lotte dei Longobardi-Bizantini. Questi ultimi, una volta ottenuta la supremazia economica e culturale nel Salento, impedirono qualsiasi tipo di innovazione linguistica proveniente dal resto d'Italia. Ecco perch\u00e9 oggigiorno ci si trova davanti a due realt\u00e0 linguistiche particolarmente diverse, nonostante facciano parte della stessa regione.\nCome nel salentino, anche all'interno dei dialetti pugliesi esistono dei \u2018sottogruppi\u2019, o variet\u00e0, dialettali: vi \u00e8 il dialetto foggiano, parlato pi\u00f9 a nord, e il dialetto barese, parlato, appunto, nella provincia di Bari e in quella di Barletta-Andria-Trani (BAT). Vi \u00e8 poi la cosiddetta \u2018soglia messapica', ossia tutta l'area che si sviluppa lungo la linea immaginaria fra Taranto e Ostuni, le cui variet\u00e0 dialettali presentano caratteristiche di transizione fra il dialetto barese e quello salentino.\nAnalizziamo ora gli elementi fondamentali su cui si basa la distinzione fra Puglia e Salento. La prima notevole caratteristica propria dei dialetti pugliesi \u00e8 l'utilizzo della \u201ce\u201d muta (\"\u0451\" o /\u01dd/, \"schwa\") al posto delle vocali atone, soprattutto in posizione finale (\"cas\u0451\" \u201ccasa\u201d; \"port\u0451 \"\u201cporta\u201d). Il salentino, al contrario, pronuncia tutte le vocali in maniera chiara. Altro fenomeno molto diffuso nella Puglia centro-settentrionale e sconosciuto nel Salento \u00e8 la sonorizzazione delle consonanti postnasali. I gruppi \u201cnt\u201d, \u201cnc\u201d, \u201cmp\u201d, \u201cns\u201d diventano cos\u00ec \"nd, ng, mb, nz\" (\"candare, angora, tembo, penziero\"). Tipico soprattutto del dialetto barese \u00e8 il cosiddetto frangimento vocalico. Ad esempio, \"gadd\u00f6in\u0451 \"per \u201cgallina\u201d, \"far\u00e8in\u0451\" per \u201cfarina\u201d, e cos\u00ec via. Un altro fenomeno caratteristico \u00e8 la palatalizzazione di \u201ca\u201d in dittongo, sicch\u00e9 \u201cfratello\u201d diventa \"freut\u0451\" (&lt; FRATER) e \u201cpala\u201d, \"peul\u0451\". Inoltre, il sistema vocalico salentino (escluso il Salento settentrionale) non presenta la metafonia, una delle famose innovazioni che raggiunsero il centro-sud ma non riuscirono ad entrare nell'estremo meridione. Nei dialetti pugliesi, quindi, \u201cquesto\u201d si dice \"chistu\" o \u201cmese\u201d diventa \"misi\". Caratteristico di questa variet\u00e0 dialettale, infine, \u00e8 l'uso della desinenza \"-k\u0451\" alla prima persona dell'indicativo presente, per cui si dir\u00e0 \"m\u00e0ng\u0451k\u0451\" o \"p\u00f2rt\u0451k\u0451\" per \u201cmangio\u201d o \u201cporto\u201d (sal. \"man\u011fu, portu\").\nLetteratura in lingua salentina.\nTesti dialettali del '700 - '800.\nI primi testi di cui si ha notizia sono databili ai secc. XVIII-XIX, molti dei quali provenienti da una tradizione orale. La maggior parte dei componimenti venivano scritti sotto forma di poesia, e si trattava soprattutto di sonetti o poemetti in ottava rima. Erano scritti, inoltre, per occasioni particolari come ricorrenze annuali o riunioni accademiche e spesso erano destinati alla recitazione. Fra i temi e motivi pi\u00f9 ricorrenti, si possono incontrare riferimenti mitologici, la satira politica, il contrasto fra lingue diverse o la cultura popolare. Qui di seguito, sono riportati alcuni fra i testi pi\u00f9 antichi in dialetto salentino, scritti da autori sconosciuti e pubblicati successivamente.\nIl viaggio de Leuche: si tratta di un poemetto dialettale in ottave composto nei primi del 1700. Nell'intestazione \u00e8 scritto: \"Viaggio de Leuche \u00e0 lingua de Lecce compostu dallu Mommu de Salice, ed ultimamente dallu medesimu rinuatu mpiersu lu Scegnu de Casaleneu, e deddicatu allu Marchese d'Oria D. Michele Imperiale. Divisu ntre Canti\" (\u201cviaggio di Leuca nella lingua di Lecce composto da Geronimo di Salice, ed ultimamente dallo stesso rinnovato presso la Fonte Pliniana di Manduria, e dedicato al Marchese di Oria D. Michele Imperiale. Diviso in tre Canti\u201d). Dell'autore (\"Mommu de Salice\") si sa poco: mor\u00ec nel 1714 a Manduria ed era un sacerdote originario di Salice che operava a Guagnano. Il tema, come lo stesso titolo suggerisce, \u00e8 quello del viaggio (pi\u00f9 precisamente, il viaggio che l'autore fece a Leuca); ma ricorrono altri motivi all'interno del componimento, come quello della cultura popolare: cita infatti alcuni detti popolari ancora vitali, canti tradizionali, soprannomi, oppure usa talvolta espressioni scurrili. La variet\u00e0 linguistica in cui \u00e8 scritto il tutto \u00e8 il dialetto leccese.\nNniccu Furcedda: \u00e8 una farsa pastorale del sec. XVIII divisa in tre atti e ambientata in una masseria di Francavilla Fontana. Viene rappresentata tuttora nella citt\u00e0, per le feste carnevalesche. Dell'autore non si sa molto, ma si suppone che si tratti di un certo \"Ciommo Bachisi \"(versione dialettale di Girolamo Bax): originario di Grottaglie, avrebbe studiato medicina a Napoli sotto la protezione di Michele Imperiali. Si spos\u00f2 con una sua parente, Angela Bax, nel 1714 e mor\u00ec nel 1740. Riguardo al componimento, il protagonista, \"Nniccu Furcedda\", \u00e8 un massaro che vuole dare in moglie la figlia Nina a Rocco, un dottore che ha studiato a Napoli. Ma Nina \u00e8 innamorata di un altro uomo, Paolo, che alla fine riesce a sposare grazie anche all'aiuto della madre Perna. Nel corso della farsa sono presenti molti riferimenti alla cultura popolare: vengono utilizzati soprannomi e ingiurie, modi di dire tradizionali, imprecazioni e proverbi. Emblematica \u00e8 la figura di Rocco, dottore che, in quanto tale, cerca di utilizzare un linguaggio pi\u00f9 \u2018aulico\u2019 e \u2018italianizzato\u2019, ricorrendo spesso nel ridicolo.\nDialogo tra un Toscano e un Gallipolino: si tratta di un componimento in versi del 1794 di cui non si conosce l'autore. \u00c8 un dialogo fra un Gallipolino e un Toscano, i quali discutono su una commedia appena vista: molto apprezzata dal primo, meno dal secondo. Si struttura quindi come un vero e proprio contrasto, non solo di idee, ma anche di personaggi (uno viene da una precisa citt\u00e0 del Salento, Gallipoli, mentre l'altro \u00e8, pi\u00f9 genericamente, \u2018toscano\u2019) e, soprattutto, di mentalit\u00e0 espresse attraverso due codici diversi: il dialetto del Gallipolino (registro popolare) e l'italiano del Toscano (registro aulico). Il contrasto diventa cos\u00ec una messa in ridicolo non del registro dialettale, ma di quello pi\u00f9 aulico dell'italiano.\nAutori contemporanei.\nOrazio Testarotta di Taviano (1870-1964): il suo vero nome \u00e8 Oronzo Miggiano. Lo pseudonimo con cui si conosce fu scelto per motivi ben precisi: il nome Orazio rimanda al poeta latino con cui condivide il carattere satirico dei suoi componimenti; mentre Testarotta \u00e8 la traduzione in italiano del dialetto \"capiruttu \"perch\u00e9 cadeva a terra sempre di testa. La sua \u00e8 una poesia che sfrutta la satira per denunciare la situazione politica e sociale dell'epoca. Tre, infatti, sono i temi fondamentali su cui si basa: la condizione politico-sociale dal fascismo all'et\u00e0 repubblicana; la condizione del popolo in relazione con l'economia; il progresso industriale e tecnologico che sconvolge l'intero sistema.\nGiuseppe Susanna (1851-1929): la sua poesia ha una funzione ideologica e progressista, perci\u00f2 in netto contrasto con la poesia dialettale precedente. Il principale obiettivo nelle opere del Susanna \u00e8 l'emancipazione del proletariato e dei contadini, basandosi su un linguaggio non pi\u00f9 sentimentale come quello di fine '800.\nPietro Gatti di Ceglie Messapica (1913-2013): insieme a Nicola G. De Donno ed Erminio Caputo, \u00e8 uno dei massimi rappresentanti di quella generazione di autori che adoperarono soprattutto nel secondo dopoguerra. Si tratta di un periodo caratterizzato da maggiore libert\u00e0 di scrittura e da continue sperimentazioni. Soprattutto, la poesia dialettale venne rinnovata radicalmente, caratterizzata ora da un forte individualismo e soggettivismo.\nNicola Giuseppe De Donno di Maglie (1920-2004): fa parte della generazione di autori nati fra il 1915 e il 1930. Nelle sue opere affronta temi e problemi molto attuali, spaziando dall'autobiografismo alla satira ad argomenti religiosi o sociali. Utilizza il dialetto come lingua autonoma, libera da ogni compromesso espressivo.\nErminio Caputo (nato a Campobasso, nel 1921): anche lui appartiene alla generazione degli scrittori nati nel primo trentennio del secolo. Nato da genitori salentini, si stabil\u00ec a Lecce nel 1965, dopo soggiorni occasionali in Toscana e nelle Marche. A differenza del De Donno, che ha costituito per lui un punto di riferimento importante, la sua \u00e8 una poetica prevalentemente religiosa, legata non tanto alla realt\u00e0 esterna che lo circonda, quanto a quella interiore, intima, dell'anima.\nProverbi.\n\"A cinca sparte la meju parte\"\n\u201ca chi effettua la divisione (spetta) la parte migliore\u201d\n\"Bbatti lu fierru quannu \u00e8 ccautu\"\n\u201cbatti il ferro finch\u00e9 \u00e8 caldo\u201d: ogni situazione va affrontata e risolta in tempi brevi, non conviene lasciare in sospeso niente.\n\"\u010ci sputi 'ncielu a 'nfa\"\u010d\u010d\"e te cate\"\n\u201cse sputi in aria ti ricade in faccia\u201d: se disprezzi qualcuno o qualcosa ti ricadr\u00e0 addosso prima o poi.\n\"\u010ci \u00e8 tt\u00f9rtura all'acqua torna\"\n\u201cse \u00e8 tortora all'acqua torna\u201d: se qualcuno sembra essere propenso a qualcosa prima o poi ne dar\u00e0 la prova.\n\"\u010ci llassa la s\u1e6d\u1e5bada ecchia pe lla noa, sape \u010d\u010de llassa ma nu ssape \u010d\u010de\" \"\u1e6d\u1e6d\u1e5boa\"\n\u201cchi lascia la strada vecchia per la nuova, sa cosa lascia ma non sa cosa trova\u201d: quando si decide di intraprendere un nuovo cammino, si \u00e8 sempre coscienti di ci\u00f2 che si lascia alle spalle, ma non si sa mai a cosa si va incontro.\n\"\u010ci na\u0161\u0161e \u010du\u010d\u010du nu ppote murire cava\u1e0d\u1e0du\"\n\u201cchi nasce asino non pu\u00f2 morire cavallo\u201d: nella vita non si cambia mai.\n\"Fa\u010de cchi\u00f9 mmir\u00e0culi na utte te mieru ca na chiesa china te santi\"\n\u201cfa pi\u00f9 miracoli una botte di vino che una chiesa piena di santi\u201d.\n\"Fanne comu te fannu ca nu bb\u00e8 ppiccatu\"\n\u201cfai ci\u00f2 che gli altri ti fanno che non \u00e8 peccato\u201d: occhio per occhio dente per dente.\n\"La cuta \u00e8 fforte a scur\u010dare\"\n\u201cla coda \u00e8 forte da spellare\u201d: la parte finale di una cosa \u00e8 sempre la pi\u00f9 difficile da terminare.\n\"Lu purpu se co\u010de cu ll'acqua soa stessa\"\n\u201cil polpo si cuoce con la sua stessa acqua\u201d: una persona pu\u00f2 imparare solo dai propri errori.\n\"N'ha fritti purpi\"\n\"ne ha fritti polpi\" : dicesi di ragazza dai costumi lascivi\n\"Nu ppoi tinire la utte china e lla mugghiere mbriaca\"\n\u201cnon puoi avere la botte piena e la moglie ubriaca\u201d: non si pu\u00f2 avere tutto dalla vita, bisogna saper scegliere.\n\"Puttana pe nna fava, puttana pe nn'\u00f2ngulu\"\n\"Puttana per una fava, puttana per un baccello\" : se fai buon viso per una cosa tanto vale farlo per tutto.\n\"Quannu au\u1e6d\u1e5bu nu ttei cu mm\u00e0mmata te curchi\"\n\u201cquando altro non hai con tua madre ti corichi\u201d: quando non hai altre possibilit\u00e0 ti accontenti di ci\u00f2 che hai.\n\"Quannu lu ciucciu nu mbole cu mbie, magari ca fischi\"\n\"quando l'asino non vuole bere \u00e8 inutile che fischi\" : quando qualcuno si ostina su qualcosa, \u00e8 inutile insistere.\n\"Quannu lu ti\u00e0ulu te ncarizza l'\u00e0nima toa ole\"\n\u201cquando il diavolo ti accarezza l'anima tua vuole\u201d: se una persona improvvisamente si comporta gentilmente, \u00e8 perch\u00e9 vuole qualcosa in cambio.\n\"Stenni lu pete pe cquantu \u00e8 llongu lu passu\"\n\u201cstendi il piede per quanto \u00e8 lungo il passo\u201d: fa ci\u00f2 che ti \u00e8 possibile fare in base alle risorse a disposizione.\n\"Ttacca lu ciucciu a ddonca ole lu patrunu\"\n\"lega l'asino dove vuole il padrone\" : fai ci\u00f2 che ti viene chiesto\n\"Te lu iabbu nu n\u010di mueri ma \u010d\u010di ccappi\"\n\"cabbu\" (o \"iabbu\") = \u201ccriticare\u201d, \u201cparlar male\u201d : non bisogna criticare o dare giudizi inappropriati perch\u00e9 un giorno potrebbe capitare la stessa sventura a chi per primo ne parlava in malo modo.\nOnomastica.\nLa forte influenza della lingua messapica in primis, poi latina si percepisce non solo nella lingua parlato, ma anche nel campo dell'onomastica salentina. In generale, vi \u00e8 una forte presenza di toponimi e antroponimi messapici rispetto a quelli latini.\nPer quanto riguarda i toponimi basti elencarne alcuni dei tanti di origine messapica: \"Aradeo\", \"Badisco\", \"Calimera\", \"Coc\u00f9mola\", \"Leuca\", \"Par\u00e0bita\", \"R\u00e0cale\", \"San\u00e0rica\", \"Sternat\u00eca\", \"Alliste\", in dialetto \"Ka\u1e0d\u1e0di\u0161te\" Vi sono poi molti toponimi (soprattutto nella parte meridionale del Salento) terminanti in \"-ano\" (\"Alessano, Gagliano, Taurisano,\u2026\"): si tratta di una desinenza di origine latina che deriva dall'uso, in epoca imperiale, di determinare una propriet\u00e0 (o fondo rustico) dal nome del padrone, creando un aggettivo dal nome gentilizio. In questo modo, ad esempio, da ANTONIUS si aveva ANTONIANUM.\nLo stesso suffisso \"-ano\" \u00e8 molto presente anche fra gli antroponimi, con la sola differenza che qui \u00e8 accentato: \"Castrignan\u00f2\", \"Corlian\u00f2\", e cos\u00ec via. Si tratta, in questo caso, di antroponimi di origine messapica. Pi\u00f9 in generale, possiamo riconoscere per \u2018messapici\u2019 tutti quegli antroponimi (o -pochi- toponimi) che sono di accentuazione ossitona (\"Agros\u00ec\", \"Arn\u00f2\", \"Bassil\u00ec\"; \"Castr\u00ec\", \"Nard\u00f2\"). Secondo quanto afferma il Cassoni (1989), \u00ab\"-\u00f2\" corrisponde ad \"-os\", \"-on\"; \"-\u00e0\" corrisponde al suffisso greco \"-as\", da un anteriore \"-\u00e9as\"; \"-\u00ec\" corrisponde a \"-e(ta)\", \"-\u00econ\"\u00bb.\nEsistono poi nomi che rispecchiano le varie minoranze linguistiche susseguitesi nel corso della storia. Ad esempio, troviamo cognomi di origine albanese (\"Bellusci, Frascino, Gramascio, Stamati/stamaci, Manis, Cosi, da Kosj -latticini- Tocci, Isceri etc\u2026\"), risultanti dall'immigrazione di tali popolazioni attorno alla provincia di Taranto fra il XV secolo e il 1530 e i alcuni paesi del Salento come Cannole o Miggiano Trepuzzi. O ancora, vi sono tracce dell'immigrazione slava avuta intorno al '500 in alcuni comuni della provincia di Brindisi (\"San Vito dei Normanni\", originariamente chiamato \"San Vito degli Schiavoni\") o lo stesso cognome \"Bax\", \"Vadruccio/Vadrucci, Mitruccio/Mitrucci\" sicuramente slavo, mentre altri di origine dichiaratamente greca come \"Galati\".\nFraseologia.\n\"Bba\u0161\u0161are l'ali\"\n\u201cabbassare le ali\u201d: smetterla con la superbia e l'arroganza.\n\"Can\u011fare/can\u010dare l'acqua allu \u010de\u1e0d\u1e0du\"\n\u201ccambiare l'acqua all'uccello\u201d: \u00e8 il modo pi\u00f9 casto per dire \u201curinare\u201d.\n\"Canu\u0161\u0161utu comu lu sette danari\"\n\u201cconosciuto come il sette di denari\u201d: si dice di una persona molto nota.\n\"Curnutu, vattutu e cca\u010d\u010datu te casa\"\n\u201cCornuto, picchiato e cacciato di casa\u201d: \u00e8 l'equivalente di \u201coltre al danno la beffa\u201d. Si dice di chi, oltre a subire il danno per qualcosa di cui non \u00e8 colpevole, deve sopportarne anche le ingiuste conseguenze.\n\"Fare casa e pputea\"\n\u201cfare casa e taverna\u201d: abitare in una piccola casa, che comprende alloggio e attivit\u00e0 commerciale.\n\"Nde \u0161imme cu nna manu a nnanzi e una a rretu\"\n\u201cce ne andammo con una mano davanti e una dietro\u201d: come se ci si coprisse dalle proprie nudit\u00e0. Il detto si utilizza quando si rimane senza una lira.\n\"Nu ffischia\"\n\u201cnon fischia\u201d: si dice di chi \u00e8 impotente, non ha capacit\u00e0 sessuali, ma anche chi non riesce a fare con precisione il lavoro.\n\"Restare all'urmu\"\nRimanere senza niente.\n\"Rricc\u00f2jere cu llu cucchiarinu\"\n\u201craccogliere con il cucchiaino\u201d: si dice di una persona che non sta per niente bene e dev'essere aiutata da qualcuno a tirarsi su.\n\"Stare a\" \"\u010d\u010dommu\"\nEssere ridotto veramente male.\n\"Stare cchi\u00f9 \u1e0d\u1e0dai ca quai\"\n\u201cessere pi\u00f9 di l\u00e0 che di qua\u201d: essere in fin di vita. In alcuni paesi si dice anche \"stare cu lli peti a lla fossa\".\n\"Stare cu lla luna\"\nAvere la luna storta, essere irascibile.\n\"Tare nu corpu alla utte a unu allu tampagnu\"\n\u201cdare un colpo alla botte e uno al coperchio\u201d: essere un po' stratega, cercare di andare d'accordo con tutto e tutti.\n\"Ttaccare bbuttune\"\n\u201cattaccare bottone\u201d: iniziare a parlare tanto da non rendersi conto di scocciare chi ascolta.\n\"Ucca te furnu\"\n\u201cbocca di forno\u201d: si dice di una persona mangiona.\nUso in cinematografia.\nNella storia del cinema italiano, \"Pizzicata\" (1996), di Edoardo Winspeare, \u00e8 il primo film interamente parlato in dialetto salentino e sottotitolato in italiano. Ad esso hanno fatto seguito, con le stesse caratteristiche, \"Sangue vivo\" (2000) e Galantuomini (2008) dello stesso Winspeare con dialoghi in Salentino recitati anche dall'attore siciliano Giuseppe Fiorello. Pi\u00f9 di recente si annovera anche \"Fine pena mai\", un film del 2007 diretto da Davide Barletti e Lorenzo Conte.\nGli altri sono \"La terra trema\" (1948) di Luchino Visconti, \"Tot\u00f2 che visse due volte\" (1998) di Daniele Cipr\u00ec, Franco Maresco, infine \"LaCapaGira\" (2001) di Alessandro Piva, parlato in dialetto barese, e infine qualche parlata si trova anche in \"Mine vaganti\" di Ferzan \u00d6zpetek."}
{"id": "56165", "revid": "47767", "url": "https://it.wikipedia.org/wiki?curid=56165", "title": "S.Rocco", "text": ""}
{"id": "56170", "revid": "1543377", "url": "https://it.wikipedia.org/wiki?curid=56170", "title": "Friedrich Wilhelm Bessel", "text": "Biografia.\nNato in Vestfalia figlio di un funzionario pubblico, all'et\u00e0 di 14 anni lavor\u00f2 come apprendista in una ditta di import-export, diventando in poco tempo contabile dell'azienda. Gli interessi della ditta sulle navi mercantili lo portarono a rivolgere le sue abilit\u00e0 matematiche verso i problemi della navigazione. A sua volta questo lo condusse ad interessarsi di astronomia come strumento per determinare la longitudine e quindi la corretta posizione delle navi.\nRealizzando un miglioramento dei calcoli orbitali della cometa di Halley, attir\u00f2 l'attenzione di una figura di spicco dell'astronomia tedesca del tempo, Heinrich Wilhelm Olbers. Entro i successivi due anni lasci\u00f2 il precedente impiego e divenne assistente all'osservatorio di Lilienthal, vicino a Brema, ove lavor\u00f2 sulle osservazioni stellari di James Bradley per determinare la posizione precisa di 3222 stelle.\nGrazie a questo lavoro, all'et\u00e0 di 26 anni, fu nominato direttore dell'Osservatorio di K\u00f6nigsberg da Federico Guglielmo III di Prussia. L\u00ec pubblic\u00f2 delle tavole di rifrazione atmosferica basate sulle osservazioni di Bradley che gli permisero di vincere il Premio Lalande dell'Institut de France. L'epoca in cui visse era dominata dalla figura del grande matematico tedesco Gauss, comunemente definito \"il principe dei matematici\".\nBessel \u00e8 ricordato, soprattutto, perch\u00e9 fu il primo ad usare la parallasse per misurare la distanza di una stella. Nel 1838 Bessel misur\u00f2 la parallasse di 61 Cygni, che risult\u00f2 di 0.314 secondi d'arco; questo, dato il diametro dell'orbita della Terra, indicava che la stella era lontana circa 3 parsec (il satellite Hipparcos ha calcolato la parallasse a 0.28547 secondi d'arco). Bessel batt\u00e9 in velocit\u00e0 von Struve e Henderson che nello stesso anno misurarono la parallasse di Vega e Alpha Centauri.\nAlla luce di queste scoperte, gli astronomi sono stati in grado non solo di ampliare l'ambito osservazionale ad una scala di grandezze enormemente maggiore, bens\u00ec, specialmente dopo la scoperta nel 1728 dell'aberrazione annua da parte di James Bradley, di fornire una seconda prova fisico-empirica del moto terrestre e dell'eliocentrismo, bench\u00e9 quest'ultimo, ai tempi di Bessel, fosse ritenuto ormai assodato.\nOltre a ottenere la determinazione della parallasse di 61 Cygni, le precise misurazioni permisero a Bessel di notare, anche, le deviazioni nei moti di Sirio e Procione, che dedusse essere causate dall'attrazione gravitazionale di una seconda stella non visibile (stella \"compagna\"). Il suo annuncio sull'esistenza del \"compagno oscuro\" di Sirio, nel 1841, fu la prima affermazione corretta di un compagno non visibile mai rilevato, e port\u00f2 alla scoperta di Sirio B.\n\u00c8 inoltre dovuto a Bessel il metodo rigoroso di calcolo delle circostanze topocentriche delle eclissi e delle occultazioni.\nIl confronto delle osservazioni personali con i dati ricavati dalle altrui osservazioni, port\u00f2 Bessel a comprendere l'esistenza di una variabilit\u00e0 delle misure dirette compiute da un osservatore, derivanti dalle distorsioni sistematiche di questi, fenomeno noto come \"equazione personale\", e la conseguente necessit\u00e0 di una correzione sistematica da apportare a tali misure. Il concetto di equazione personale fu esteso successivamente ad altre discipline, soprattutto alla psicologia e alle scienze sociali.\nDi rilievo furono anche i suoi contributi alla geodesia, quali: il calcolo delle misure dell'ellissoide terrestre e quello per le basi geodetiche (apparato di Bessel).\nNonostante non abbia avuto un'istruzione universitaria, Bessel fu una figura di primaria importanza nell'astronomia dei suoi tempi. Nel 1812 fu eletto all'Accademia delle Scienze di Berlino e, nel 1825, divenne membro della Royal Society, la prestigiosa accademia nazionale inglese delle scienze.\nMor\u00ec di fibrosi retroperitoneale a K\u00f6nigsberg (l'attuale Kaliningrad, Russia).\nOnorificenze.\nVinse, inoltre, la Medaglia d'Oro della Royal Astronomical Society nel 1841 e gli fu intitolato il pi\u00f9 grande cratere nel Mare Serenitatis sulla Luna e un asteroide, 1552 Bessel.\nCollegamenti esterni.\nMedaglia d'Oro della Royal Astronomical Society"}
{"id": "56171", "revid": "124341379", "url": "https://it.wikipedia.org/wiki?curid=56171", "title": "Mir (stazione spaziale)", "text": "La Mir ( ; parola che significa sia \"mondo\" sia \"pace\") fu una stazione spaziale del tipo modulare, cio\u00e8 composta da diversi moduli lanciati separatamente e successivamente assemblati nello spazio, prima sovietica e poi russa. L'assemblaggio infatti inizi\u00f2 il 20 febbraio 1986, per\u00f2 il suo completamento impegn\u00f2 oltre un decennio. La Mir venne considerata, dopo il lancio del primo satellite artificiale (Sputnik 1 nel 1957) e del primo volo umano nello spazio di Jurij Gagarin (Vostok 1 nel 1961) come ulteriore successo di prestigio del programma spaziale sovietico sebbene non fosse stata progettata da Sergei Korolev.\nLa Mir era posta in orbita terrestre bassa e la sua altitudine variava da a 421\u00a0km, la sua velocit\u00e0 media era di che le permetteva di completare 15,7 orbite al giorno.\nLa stazione fece il suo rientro distruttivo programmato in atmosfera il 23 marzo 2001.\nOrigine della stazione.\n\"Mir\" fu autorizzata con decreto del 17 febbraio 1976, che chiedeva di progettare una stazione spaziale migliore delle precedenti del programma Saljut. Quattro stazioni spaziali Saljut erano gi\u00e0 state lanciate a partire dal 1971, con altri tre in fase di lancio nel corso dello sviluppo Mir. Venne deciso che il modulo centrale della stazione (DOS-7) sarebbe stato dotato di un totale di quattro porte di aggancio: due alle estremit\u00e0 della stazione, come nelle stazioni Saljut, e altre due porte su entrambi i lati, al fine di consentire l'assemblaggio di ulteriori moduli per espandere le capacit\u00e0 della stazione. Nell'agosto 1978, il piano era gi\u00e0 evoluto con una configurazione finale che prevedeva una porta a poppa e cinque porte in un compartimento sferico posto all'estremit\u00e0 anteriore della stazione.\nIn origine era previsto che alle porte si agganciassero moduli da 7,5 tonnellate derivati dalla navicella Sojuz. Questi moduli avrebbero usato un modulo di propulsione Sojuz, come nella Sojuz e nelle Progress, gli altri moduli sarebbero stati convertiti in moduli laboratorio. Tuttavia, a seguito di una risoluzione governativa del febbraio 1979, il programma fu ulteriormente aggiornato da Vladimir \u010celomej e le porte di attracco furono rinforzate per ospitare moduli da 20 tonnellate.\nLa \"S.P. Korolev Rocket and Space Corporation Energia\" \u00e8 stata l'azienda responsabile della progettazione complessiva della \"Mir\", subappaltando gran parte dei lavori alla KB Saljut a causa degli intensi lavori gi\u00e0 commissionati sul razzo Energia e Saljut 7, Sojuz-T e della produzione di veicoli spaziali Progress. KB Saljut ha iniziato a lavorare nel 1979 e i primi progetti sono stati pubblicati nel 1982 e nel 1983.\nNella stazione furono incorporati nuovi sistemi quali: il computer digitale Saljut 5B per il controllo di volo, nuovi sistemi di gestione dell'assetto (derivato da quello studiato per la stazione Almaz), il sistema automatico di rendezvous \"Kurs\", il sistema di comunicazione satellitare \"Lunch\", i generatori di ossigeno \"Elektron\" e i depuratori di anidride carbonica \"Vozduch\".\nEntro l'inizio del 1984, i lavori sulla Mir subirono una battuta d'arresto: le risorse economiche vennero dirottate nel programma Buran in preparazione per il primo test di volo. I finanziamenti ripresero nei primi mesi del 1984, grazie alla nomina Valentin Glu\u0161ko come responsabile del programma spaziale sovietico.\nIl primo tentativo di lancio della stazione avvenne il 16 febbraio 1986 ma fall\u00ec a causa del malfunzionamento dei sistemi di comunicazione. La Mir fu poi lanciata con pieno successo al secondo tentativo di lancio, il 19 febbraio 1986 alle ore 21:28:23 UTC.\nDescrizione.\nDopo che l'Unione Sovietica mise in funzione pi\u00f9 stazioni spaziali del tipo Saljut negli anni settanta fino all'inizio degli anni ottanta, la Mir divenne la prima stazione spaziale abitata perennemente e funzionante scientificamente raggiungendo cos\u00ec l'obiettivo per cui fu concepita. La Mir infatti pot\u00e9 basarsi sulle stazioni spaziali Saljut e sulle precedenti esperienze ricavate con la loro operativit\u00e0. La sua struttura infatti venne concepita analogamente. Ovviamente si pot\u00e9 evitare di commettere diversi errori e di incappare in diversi inconvenienti grazie a quanto riscontrato nelle varie missioni che avevano volato verso le Saljut e che avevano soggiornato a bordo di queste stazioni spaziali. La Mir eredit\u00f2 diverse parti degli strumenti di bordo e dell'attrezzatura scientifica dall'ultima stazione del tipo Saljut attiva cio\u00e8 la Sojuz T-15.\nIl modulo o blocco di base della Mir era dotato, a differenza dei blocchi impegnati per le Saljut, di ben sei congegni d'aggancio per navicelle di trasporto e per moduli o blocchi per ampliare la stazione spaziale stessa. Nel corso degli anni infatti, la Mir fu costantemente ampliata grazie ai citati blocchi agganciati, fino a quando nel 1996, ebbe raggiunto l'ultimo stadio d'ampliamento previsto, quando vi fu agganciato il modulo denominato \"Priroda\".\nPer diversi anni, la Mir fu l'unico avamposto permanente della presenza umana nello spazio. Oltre agli innumerevoli esperimenti di carattere scientifico vennero effettuate particolarmente esperienze di carattere medico, in particolare sugli effetti sull'organismo umano della permanenza prolungata nello spazio. Diversi cosmonauti infatti rimasero a bordo della stazione spaziale per periodi di quasi un anno intero.\nL'assemblaggio modulare della Mir fu fondamentale per lo sviluppo e la messa in funzione della successiva Stazione Spaziale Internazionale \u2013 ISS. Infatti anche il modulo Zvezda impegnato sull'ISS, rappresenta una versione modificata del blocco base impegnato per la Mir.\nI primi cosmonauti che visitarono la stazione spaziale vennero trasportati con le navicelle spaziali Sojuz, mentre il rifornimento della stazione stessa con generi alimentari, acqua potabile, carburante, ecc. veniva garantito dalle navicelle di trasporto prive di equipaggio del tipo Progress.\nMediante il montaggio di un apposito congegno d'aggancio, si poterono agganciare alla Mir a partire dal 1995 anche gli Space Shuttle statunitensi anche se questo era stato originariamente progettato per il Buran, lo \"shuttle\" sovietico, che non fu mai operativo. Infatti originariamente i programmi spaziali russi prevedevano di impegnare questo orbiter per rifornire la Mir.\nCos\u00ec questa interoperativit\u00e0 contribu\u00ec a creare una prima combinazione ideale per l'esplorazione umana dello spazio a livello internazionale. Questa fu raggiunta durante l'esecuzione del programma di collaborazione Mir-Shuttle. Infatti la stazione spaziale russa combin\u00f2 le sue potenzialit\u00e0 con lo Shuttle americano. La Mir forn\u00ec un grande e vivibile laboratorio scientifico nello spazio, mentre lo Space Shuttle port\u00f2 rifornimenti e un ulteriore spazio vivibile: insieme formarono la pi\u00f9 grande navicella spaziale di sempre, ben 250 tonnellate di massa. Se il programma test Apollo-Sojuz del 1975 era stata una prima dimostrazione della disponibilit\u00e0 di collaborazione in questo campo da parte delle due superpotenze, questo programma ne fu la dimostrazione sia pratica sia dell'utilit\u00e0 di una reciproca collaborazione. Tanto pi\u00f9 se si considera che in precedenza vi furono 20 lunghi anni di \"congelamento\" nei rispettivi rapporti.\nOspiti del mondo occidentale.\nA dicembre del 1990 la stazione spaziale fu visitata dal giornalista giapponese Toyohiro Akiyama, il quale invi\u00f2 in diretta una serie di documentari sul modo di lavorare in una stazione spaziale. Questo fu solamente l'inizio di una lunga serie di visite della stazione da parte di cittadini di origine non russa. Infatti negli anni successivi aument\u00f2 notevolmente il numero di nazioni estere che inviarono personale a bordo della Mir. Per l'Europa fu sicuramente importante la visita nel 1991 del primo austriaco, l'austronauta Franz Viehb\u00f6ck, o dei due cittadini tedeschi Klaus-Dietrich Flade (nel 1992) e dott. Reinold Ewald (nel 1997) e non per ultimo del francese Michel Tognini. Dal gennaio del 1994 fino a maggio 1995 la Mir fu equipaggiata, fra l'altro dal cosmonauta russo Valerij Vladimirovi\u010d Poljakov. Con oltre 437 giorni consecutivi Poljakov raggiunse un nuovo record di permanenza nello spazio. Tale permanenza prolungata venne pure effettuata allo scopo di testare la reazione dell'organismo umano per un'eventuale missione equipaggiata verso Marte. Un volo verso il pianeta rosso infatti impegnerebbe diversi mesi. Nel 1995 la Mir venne visitata pure dall'astronauta dell'ESA Ulf Merbold, originario della Germania, il quale aveva gi\u00e0 in precedenza volato nello spazio a bordo dello Space Shuttle Columbia durante la missione STS-9 svoltasi nel 1983.\nNel 1995, oltre a un ulteriore ampliamento della stazione, venne lanciato pure il primo astronauta statunitense che visit\u00f2 la Mir: Norman Earl Thagard venne lanciato il 14 marzo dal cosmodromo di Bajkonur a bordo della Sojuz TM-21. Solo pochi mesi dopo, per la precisione a luglio dello stesso anno, venne avviato con l'aggancio della Atlantis durante la missione STS-71 il programma Shuttle-Mir sopra descritto.\nUn ulteriore ospite della Mir, che vi soggiorn\u00f2 ben 179 giorni, fu il tedesco Thomas Reiter, anch'esso giunto a bordo della stazione spaziale nel 1995. Nel 1996 si concludono finalmente i lavori di ampliamento della stazione spaziale, grazie all'aggancio del modulo denominato Priroda. Un ultimo fatto degno di nota \u00e8 dovuto alla circostanza che pure la permanenza pi\u00f9 lunga nello spazio da parte di un astronauta cittadino americano \u00e8 ironicamente stata raggiunta a bordo della Mir \u2013 la stazione spaziale lanciata dall'Unione Sovietica con la quale si ebbero tante rivalit\u00e0 durante la corsa nello spazio. Nel 1996 infatti John Blaha rimase ben 118 giorni a bordo della Mir.\nIl record di permanenza di un astronauta americano \u00e8 stato superato il 2 marzo 2016 da Scott Kelly con 340 giorni sulla Stazione Spaziale Internazionale (ISS).\nSerie di incidenti.\nIl 24 febbraio 1997 si svilupp\u00f2 un incendio di un generatore chimico di ossigeno. Immediatamente si svilupp\u00f2 del fumo altamente tossico che costrinse i due cosmonauti russi e l'astronauta statunitense presenti a bordo della stazione spaziale a indossare per un periodo prolungato delle maschere antigas e d'ossigeno.\nGrazie alla reazione immediata e corretta dell'equipaggio della Mir, pot\u00e9 essere evitata un'interruzione della missione con conseguente immediato rientro a Terra dell'equipaggio. Infatti i tre riuscirono a ripulire l'aria entro il brevissimo tempo di un solo giorno. Solo due settimane pi\u00f9 tardi comunque smise di funzionare correttamente l'apparato primario di alimentazione d'ossigeno della stazione spaziale e si dovette provvedere ad attivare l'alimentazione secondaria. Inoltre, a causa di un difetto del controllo di posizionamento della stazione spaziale, vi fu esclusivamente la possibilit\u00e0 di eseguire delle manovre orbitali volando manualmente.\nUn ulteriore problema non meno grave fu il fatto che i sistemi di collegamento via radio tramite satelliti artificiali di comunicazione ormai pi\u00f9 che obsoleti, consentivano un contatto via radio con il centro di controllo di volo di Mosca di soli 10 minuti per orbita terrestre, che dura mediamente 89,1 minuti. Pertanto per un'ora e quasi venti minuti gli equipaggi si trovavano del tutto impossibilitati a comunicare con il centro di controllo, seguiti da 10 minuti spesso non sufficienti per effettuare le comunicazioni necessarie prima che il tutto fosse seguito da un'ulteriore ora e venti minuti di silenzio radio.\nAll'inizio del 1997, la NASA annunci\u00f2 i suoi primi dubbi relativi alla continuazione della collaborazione con la Russia per mantenere la Mir operativa. Ci\u00f2 nonostante venne lanciata il 15 maggio 1997 l'Atlantis per eseguire diversi lavori di riparazione dei sistemi e strumenti di bordo. Contemporaneamente la missione provvide a sostituire l'astronauta statunitense Jerry Linenger con l'astronauta Michael Foale.\nUn mese pi\u00f9 tardi, il 25 giugno 1997, la navicella di trasporto Progress M-34 si schiant\u00f2 contro la stazione spaziale a causa di un errore nella programmazione della traiettoria di volo e di aggancio. Oltre a danneggiare il blocco Spektr, che dovette essere sigillato, furono particolarmente danneggiati alcuni pannelli solari della stazione spaziale, tanto che ben un terzo dell'alimentazione di energia della Mir fu interrotto. I problemi conseguenti poterono essere superati due mesi pi\u00f9 tardi grazie a una missione durante la quale venne pure sostituito l'equipaggio della stazione spaziale.\nIl 26 settembre 1997 venne nuovamente lanciata l'Atlantis in direzione Mir, dopo che vi furono enormi controversie e polemiche all'interno della NASA riguardo all'opportunit\u00e0 di continuare con le missioni del programma Mir-Shuttle in seguito alla serie di inconvenienti e incidenti intercorsi e sopra descritti.\nDeorbitazione.\nIl 20 novembre 1998 venne lanciato il primo modulo della Stazione Spaziale Internazionale ISS denominato Zarja. Il direttivo della NASA, allora, inizi\u00f2 a tentare di convincere il governo russo a far precipitare la Mir in maniera controllata nelle acque dell'oceano Pacifico.\nIn un primo momento il governo russo non accett\u00f2 tale proposta, volendo mantenere attiva a tutti i costi la stazione spaziale. Nel 1999 si form\u00f2 addirittura un'apposita organizzazione, atta a garantire il mantenimento in volo della Mir, grazie a finanziamenti di privati. Evidente contrasto e segno indiscutibile che tale impegno non portava frutti concreti fu il fatto che l'equipaggio atterrato il 28 agosto 1999 non venne immediatamente sostituito.\nDur\u00f2 infatti fino al 4 aprile 2000, quando l'ultimo equipaggio della Mir verr\u00e0 lanciato a bordo della Sojuz TM-30. Al momento del lancio i responsabili dei programmi spaziali russi non avevano abbandonato la speranza di mantenere attiva la Mir per ulteriori due anni grazie a denaro investito da imprenditori del mondo occidentale. Questa speranza si dimostr\u00f2 ben presto irrealizzabile a causa degli enormi costi che dovettero gi\u00e0 in quel momento essere sostenuti dal governo russo solo per garantire il mantenimento attivo della stazione spaziale, cio\u00e8 senza mettere in bilancio eventuali missioni verso e dalla Mir.\nA causa del descritto carico finanziario per il bilancio statale, dovuto ai costi per mantenere contemporaneamente due stazioni spaziali, il 23 ottobre 2000 venne annunciato ufficialmente l'addio e la messa in disfunzione della Mir. L'idea e la proposta del governo russo di trasportare e impegnare parti della Mir per l'assemblaggio della Stazione Spaziale Internazionale \u2013 ISS, non venne accettato da parte americana.\nNelle prime ore del mattino del 23 marzo 2001 venne avviata la manovra controllata di rientro in atmosfera della Mir, grazie a tre accensioni dei retrorazzi frenanti dell'ultima navicella di trasporto del tipo Progress che era rimasta agganciata alla stazione spaziale. Le ultime parti e componenti metalliche che non si erano consumate man mano mentre rientravano in atmosfera, precipitarono alle ore 6:57 UTC nella zona precedentemente calcolata nelle acque del sud dell'oceano Pacifico. Dalle isole Figi fu ben visibile lo spettacolo che ricordava i fuochi d'artificio e gli spettacoli pirotecnici di Capodanno.\nIn 15 anni della sua storia, la Mir \u2014 progettata per una durata di vita di 7 anni \u2014 orbit\u00f2 intorno alla Terra per volte, percorrendo circa a un'altezza media di 390\u00a0km sopra la superficie terrestre.\nEquipaggi.\nLa stazione spaziale fu visitata da un totale di 96 cosmonauti. Diciannove di loro vi soggiornarono per due volte, Aleksandr Stepanovi\u010d Viktorenko quattro volte e Anatolij Jakovlevi\u010d Solov'\u00ebv cinque volte. Il record di permanenza a bordo della Mir fu stabilito dal cosmonauta russo Valerij Vladimirovi\u010d Poljakov: vi rimase infatti per un totale di 679 giorni, di cui 437 (dal gennaio del 1994 a marzo del 1995) in un unico periodo.\nLa vita a bordo.\nAll'interno, la Mir sembrava un labirinto angusto, pieno di tubi, cavi e strumenti scientifici cos\u00ec come delle attrezzature per la vita quotidiana, come foto, disegni, libri e una chitarra. La stazione comunemente ospitava tre membri dell'equipaggio, ma era in grado di supportarne fino a sei per un massimo di un mese. La stazione era stata progettata per rimanere in orbita per circa cinque anni ma ne rimase quindici. Come risultato, l'astronauta della NASA John Blaha rifer\u00ec che, con l'eccezione dei moduli Priroda e Spektr, che sono stati aggiunti in seguito, Mir aveva l'aspetto di \"usato\".\nAttivit\u00e0 dell'equipaggio.\nIl fuso orario utilizzato a bordo della Mir era quello di Mosca. Le finestre venivano coperte durante le ore notturne per dare l'impressione del buio poich\u00e9 la stazione sperimentava 16 albe e tramonti al giorno. La giornata tipo per l'equipaggio iniziava con la sveglia alle 8:00, seguita da due ore di igiene personale e prima colazione. Il lavoro veniva programmato dalle 10:00 alle 13:00, seguito da un'ora di esercizio fisico e pausa pranzo di un'ora. Successivamente vi erano altre tre ore di lavoro e un'altra ora di esercizio fisico. Verso le 19:00 gli equipaggi iniziavano a preparare il loro pasto serale. Alla sera i cosmonauti disponevano del tempo libero.\nNel loro tempo libero, gli equipaggi osservavano la Terra sotto di loro, rispondevano alle lettere, ai disegni e altri oggetti inviati dalla Terra (erano soliti timbrare la corrispondenza con un timbro ufficiale) o utilizzare gli apparecchi radioamatoriali della stazione. Due segnali di chiamata radio non ufficiali, U1MIR e U2MIR, erano stati assegnati alla Mir a partire dalla fine del 1980, consentendo ai radioamatori sulla Terra di comunicare con i cosmonauti. La stazione era stata dotata anche di una grande quantit\u00e0 di libri e film.\nL'astronauta della NASA Jerry Linenger racconta come la vita a bordo della Mir fosse programmata secondo dettagliati itinerari pianificati dal controllo di terra. Ogni momento della vita a bordo era contabilizzato e tutte le attivit\u00e0 erano rigidamente programmate. Dopo aver lavorato qualche tempo a bordo della Mir Linenger ha rilevato che l'ordine in cui venivano assegnate le sue attivit\u00e0 non rappresentava l'ordine pi\u00f9 logico o efficiente possibile. Decise, allora, di compiere le sue funzioni pi\u00f9 autonomamente e ci\u00f2 gli permise di lavorare in modo pi\u00f9 efficiente, con meno stanchezza e di soffrire meno di stress. Linenger not\u00f2 che i suoi compagni sulla Mir non \"improvvisavano\" in questo modo e come medico osserv\u00f2 gli effetti dello stress su di loro e ritenne che la causa fosse proprio quella di seguire rigide pianificazioni senza poter apportare alcuna modifica. Nonostante questo, comment\u00f2 che i suoi compagni eseguirono tutti i loro compiti in modo estremamente professionale.\nL'astronauta statunitense Shannon Lucid, che stabil\u00ec il record per la pi\u00f9 lunga permanenza nello spazio di una donna a bordo della Mir (superata da Sunita Williams, undici anni dopo sulla ISS e poi dall'Italiana Samantha Cristoforetti rimasta a bordo della ISS per 199 giorni), comment\u00f2 cos\u00ec il lavoro a bordo della Mir: \"Credo che andare a lavorare ogni giorno sulla Mir sia molto simile ad andare a lavorare quotidianamente su una base in Antartide. La grande differenza con l'andare a lavorare qui \u00e8 l'isolamento, perch\u00e9 in realt\u00e0 si \u00e8 isolati. Non si ha supporto da terra. Si \u00e8 veramente da soli\".\nEsercizi.\nGli effetti negativi pi\u00f9 significativi a lungo termine dell'assenza di peso sono l'atrofia muscolare e il deterioramento dello scheletro (o osteopenia da volo spaziale). Altri effetti significativi comprendono la ridistribuzione dei fluidi, un rallentamento del sistema cardiovascolare, la diminuzione della produzione di globuli rossi, disturbi dell'equilibrio e un indebolimento del sistema immunitario. Sintomi minori includono la perdita di massa corporea, congestione nasale, disturbi del sonno, eccesso di flatulenza e gonfiore del viso. Questi effetti diminuiscono rapidamente al ritorno sulla Terra.\nPer evitare alcuni di questi effetti negativi fisiologici, la stazione era stata dotata di due tapis roulant (nel modulo core e Kvant-2) e una bicicletta stazionaria (nel modulo core); ogni cosmonauta doveva compiere degli esercizi ogni giorno. I ricercatori ritengono che l'esercizio fisico sia una buona contromisura per la perdita di densit\u00e0 ossea e muscolare che si verifica quando gli esseri umani vivono per lungo tempo senza gravit\u00e0.\nIgiene.\nSulla Mir vi erano due toilette spaziali, poste nei moduli Core e Kvant-2. Queste unit\u00e0 utilizzavano un sistema di aspirazione simile a quello dello Space Shuttle per la raccolta dei rifiuti. Per prima cosa i cosmonauti si fissavano al sedile del WC, che \u00e8 stato dotato di maniglie per garantire una buona tenuta. Una leva metteva in moto un potente ventilatore che portava via i rifiuti. I rifiuti solidi erano raccolti in singoli sacchetti. I contenitori pieni venivano trasferiti sulla navicella Progress per lo smaltimento. I rifiuti liquidi venivano evacuati da un tubo collegato alla parte anteriore del WC, con adattatori anatomici a \"imbuto\" in modo che sia gli uomini sia le donne potessero usarlo.\nLa Mir possedeva una doccia, denominata \"Bania\", che si trovava in Kvant-2. L'unit\u00e0 rappresentava un notevole miglioramento delle unit\u00e0 installate nelle stazioni Saljut precedenti. La doccia, composta da una tenda di plastica e da una ventola per raccogliere l'acqua tramite un flusso d'aria, \u00e8 stata successivamente trasformata in un bagno di vapore. Quando la doccia non era disponibile, i membri dell'equipaggio si lavavano con salviette umidificate, sapone erogato da un contenitore a forma di tubo, o utilizzando un lavabo dotato di un cappuccio di plastica. Gli equipaggi erano forniti anche di uno shampoo che non necessitava di risciacquo e di dentifricio commestibile al fine di risparmiare acqua.\nDormire nello spazio.\nLa stazione disponeva di due alloggi permanenti, detti \"Kayutkas\". Questi erano delle dimensioni di una cabina telefonica ed erano posti verso la parte posteriore del modulo principale. Ognuno di essi era dotato di un sacco a pelo, di una scrivania e di un obl\u00f2, oltre ai contenitori per gli effetti personali. Gli equipaggi in visita non disponevano di un modulo assegnato per il sonno, dormivano invece in un sacco a pelo su di uno spazio disponibile appeso al muro. Gli astronauti americani erano alloggiati all'interno del modulo Spektr fino alla collisione con il veicolo spaziale Progress che ne ha causato la depressurizzazione. Era importante che i luoghi dove soggiornavano gli astronauti fossero ben ventilati, in caso contrario gli astronauti potevano svegliarsi privi di ossigeno e senza fiato, poich\u00e9 l'anidride carbonica espirata dagli occupanti tendeva a formare una \"bolla\" intorno alle loro teste.\nCibo e bevande.\nLa maggior parte del cibo consumato da parte degli equipaggi della stazione era congelato o in scatola. I menu venivano preparati dai cosmonauti con l'aiuto di un dietista, prima del loro volo per la stazione. I pasti erano programmati per fornire circa 100 g di proteine, 130 g di grasso e 330 g di carboidrati al giorno, oltre a minerali e integratori vitaminici appropriati. I pasti erano divisi in tutto il giorno per aiutare l'assimilazione. Solitamente gli equipaggi bevevano t\u00e8, caff\u00e8 e succhi di frutta, ma la stazione disponeva anche di una fornitura di vodka e cognac per le occasioni speciali."}
{"id": "56172", "revid": "2207", "url": "https://it.wikipedia.org/wiki?curid=56172", "title": "Friedrich Bessel", "text": ""}
{"id": "56180", "revid": "483325", "url": "https://it.wikipedia.org/wiki?curid=56180", "title": "Shofar", "text": "Lo shofar (\u05e9\u05d5\u05e4\u05e8) \u00e8 un piccolo corno di montone utilizzato come \nstrumento musicale. Viene utilizzato durante alcune funzioni religiose ebraiche ed in particolar modo durante Rosh haShana e Yom Kippur.\nBibbia e letteratura rabbinica.\nLo \"shofar\" \u00e8 menzionato spesso nella Bibbia, dal libro dell'Esodo a quello di Zaccaria e lungo il Talmud e la letteratura rabbinica successiva. Fu la voce dello shofar, eccezionalmente forte, suonato dalle nubi che ricoprivano la cima del monte Sinai che fece tremare il popolo di Israele (Esodo 19,20)\nLo shofar \u00e8 usato per annunciare la luna nuova e le feste solenni (Numeri 10,10, Ps. 81,4) cos\u00ec come per proclamare l'anno del Giubileo (Levitico 25,8-13). Viene suonato anche il primo giorno del settimo mese (Tishri) per proclamare Rosh haShana (Levitico 23,24 e Numeri 29,1).\nIn tempi lontani venne usato anche durante altre cerimonie religiose e processioni (II Sam. 5, 15; I Chron. 15, 28), o nelle orchestre come accompagnamento alle formule di preghiera (Ps. 98. 6; comp. ib. 47, 5). Pi\u00f9 spesso venne usato come segnale di battaglia, come la tromba d'argento menzionata in Numeri 10;9 \"Quando nel vostro paese andrete in guerra contro il nemico che vi attaccher\u00e0, suonerete le trombe con squilli di acclamazione e sarete ricordati davanti al Signore vostro Dio e sarete liberati dai vostri nemici\".\nLa Torah descrive il primo giorno del settimo mese di Tishri (Rosh haShana) come \"zikron teruah\"\n(memoria del soffio, Levitico 23;23) e \"yom teru'ah\" (giorno del soffio Numeri. 29;1). Questo viene interpretato, dall'ebraismo, come indicante il suono dello shofar.\nNel Tempio di Gerusalemme lo shofar veniva associato alla tromba ed entrambi venivano usati assieme in numerose occasioni. Nel giorno del Capodanno la cerimonia veniva eseguita con lo shofar affiancato da due trombe; era un corno slanciato di capra selvatica, con oro ed avorio d'ornamento. Durante i digiuni, invece, la cerimonia veniva celebrata con la tromba affiancata da due shofar. In queste occasioni gli shofar erano di montone, di forma curva ed arricchiti con argento ed avorio. Durante il digiuno di Yom Kippur negli anni giubilari la cerimonia veniva eseguita secondo l'uso di Rosh haShana.\nIl suonare il corno trae origine dal sacrificio di Isacco. Nella tradizione biblica Isacco fu salvato dal sacrificio, e al posto suo Abramo sacrific\u00f2 un ariete rimasto impigliato, giustappunto per le corna, in un cespuglio sul monte. Cos\u00ec, suonando il corno Dio si ricorda della fede di Abramo, della salvezza di Isacco e di quella della sua discendenza. Nella tradizione cristiana, l'ariete che viene immolato al posto di Isacco rappresenta Ges\u00f9 Cristo, immolato al posto nostro per accordarci la salvezza.\nLo shofar pu\u00f2 essere un corno di [quasi] qualsiasi animale casher, ad eccezione della mucca e del vitello, questo come ricordo dell'episodio del Vitello d'oro. La presenza di crepe o buchi sulla superficie del corno lo rendono inadatto all'uso cerimoniale. Lo shofar non pu\u00f2 essere dipinto, ma pu\u00f2 essere cesellato artisticamente. Secondo la tradizione halakhica le donne ed i minori (coloro che ancora non hanno celebrato il bar mitzvah) non hanno l'obbligo di ascoltare il suono dello shofar, ma ne hanno la possibilit\u00e0 e sono incoraggiati ad essere presenti alla cerimonia (talvolta, non per celebrazioni congregazionali, possono anche suonarlo, per esempio \"privatamente\").\nIl corno viene reso il pi\u00f9 piatto possibile e forgiato a campana riscaldandolo per poterlo ammorbidire. Un buco viene praticato sulla punta del corno per raggiungere la naturale cavit\u00e0 interna.\nUso.\nViene suonato grossomodo come una tromba, applicando le labbra al buco e facendo vibrare la colonna d'aria interna al corno. Tipicamente il suonatore emette una specie di pernacchietta. Esistono diverse usanze sulla presenza o meno di un invito per le labbra sulla punta del corno; se la tradizione Askenazita tende ad escluderne la presenza, la tradizione Sefardita porta all'incisione di un invito simile a quelli delle trombe.\nPer via della forma non regolare della cavit\u00e0 interna al corno, l'armonica emessa dallo strumento, quando suonato, pu\u00f2 essere molto varia: possono uscirne delle quinte perfette, quanto degli intervalli limitati come delle quarte o ampi come delle seste.\nI suoni di \"tekiah\" e di \"teruah\" menzionati nella Torah sono rispettivamente un suono grave ed uno acuto. La Tekiah \u00e8 un suono piano e profondo che viene interrotto improvvisamente. La Teruah \u00e8 un trillo tra due Tekiah. Questi tre suoni, che costituiscono una sorta di musica, sono eseguiti in tre occasioni: la prima volta in onore del regno del Signore; la seconda in ricordo del Sacrificio di Isacco per ricordare che la comunit\u00e0 va ricordata dopo Dio; la terza per onorare il precetto dell'ascolto dello shofar.\nIl primo \u00e8 rappresentato da tre brevi suoni connessi; il secondo da nove note veramente brevi divise in tre terzine di suoni interrotti. La durata della Teruah \u00e8 pari a quella dello shevarim. La Tekiah ha una durata pari alla met\u00e0 di una Teruah.\nNel tempo sono nati dubbi riguardo al giusto suono di Teruah. Nel Talmud non \u00e8 chiaro se indichi un suono di urla o di pianto. Per non cadere in errore si usa ripetere due volte la sequenza dei suoni eseguendo, quindi, entrambe le versioni. La sequenza che ne risulta \u00e8 quindi:\nteki'ah, shebarim, teru'ah, teki'ah; teki'ah, shebarim, teki'ah; teki'ah, teru'ah, teki'ah.\nQuesta sequenza, ripetuta tre volte, genera una sequenza di trenta suoni. Nella tradizione Askenazita, il suono di shebarim della prima sequenza viene legato a primo Teruah. Al termine della funzione viene suonato lo shofar un'ultima volta con un suono tenuto lungo fino a quando il suonatore ha fiato e viene chiamato \"Tekiah Gedolah\" (Tekian lunga).\nDurante la festa di Rosh haShana, la sequenza di 30 suoni viene ripetuta per 3 volte durante la preghiera di Mussaf (preghiera addizionale) in corrispondenza delle sezioni chiamate \"Malkiot\", \"Zikronot\" e \"Shofarot\". La sequenza ha origine dalle tre citazioni di Teruah, in corrispondenza del settimo mese, nei libri del Levitico ( 23 e 25) e dei Numeri (29). Un'ulteriore sequenza di 10 suoni viene eseguita una volta sola e quindi la Tekiah Gedolah. il complesso delle esecuzioni crea una sequenza di 101 suoni l'ultimo dei quali chiude la preghiera addizionale legata alla festivit\u00e0.\nLa Tekiah Gedolah viene eseguita anche in occasione di Yom Kippur e ne segna la fine.\nAd ogni ripetizione dei suoni vengono recitati 10 versi della Torah che terminano con una benedizione.\nUsi moderni.\nAl giorno d'oggi lo shofar viene utilizzato in occasione di Rosh haShana e del digiuno di Yom Kippur. Suonato in sinagoga per indicare il termine del digiuno ed in quattro punti della preghiera di Rosh haShana, come spiegato in precedenza.\nLa melodia che viene eseguita pu\u00f2 variare notevolmente a seconda dei riti e delle tradizioni locali.\nAl di fuori dell'uso liturgico, si contano poche apparizioni dello shofar nella musica classica. Un esempio si pu\u00f2 trovare nell'oratorio di Edward Elgar \"Gli apostoli\", sebbene venga utilizzato uno strumento molto simile allo shofar attuale, il flicorno.\nUn'apparizione lo shofar la fa nel disco di Vinicio Capossela \"Ovunque proteggi\". Nel primo brano - \"Non trattare\", di argomento biblico - si trova uno shofar suonato da Elia Galante.\nPresente anche nel cd Cabaret Europa del duo Stellerranti lo Shofar suonato da Pier Gallesi prodotto ed arrangiato da Mauro Sabbione. Sempre Pier Gallesi, in coppia con Cinzia Bauci contralto, danno vita alla performance \"La via del cuore\" per voce e Shofar, all'interno della mostra \"Sulla soglia\" dell'artista Silvio Wolf al Padiglione d'Arte Contemporanea di Milano."}
{"id": "56181", "revid": "767487", "url": "https://it.wikipedia.org/wiki?curid=56181", "title": "Star Trek - L'insurrezione", "text": "Star Trek - L'insurrezione (\"Star Trek: Insurrection\") \u00e8 un film del 1998 diretto da Jonathan Frakes che \u00e8 anche uno dei protagonisti. \u00c8 il nono film ambientato nell'universo fantascientifico di \"Star Trek\" e il terzo dei quattro interpretati dal cast della serie tv \"\".\nTrama.\nLa nave stellare \"Enterprise\" giunge nell'orbita del pianeta Ba'Ku, dove deve far fronte ad un'improvvisa emergenza causata dallo strano comportamento del Tenente Comandante Data, che compromette la missione di osservazione dissimulata che era in corso sul pianeta da parte della Federazione dei pianeti uniti. Il popolo dei Ba'Ku e il pianeta stesso sono infatti depositari di uno straordinario segreto: un particolare genere di radiazione naturale, che induce il DNA ad una continua autorigenerazione. Sulla Terra, avventurieri e sognatori avevano cercato inutilmente per secoli la mitica fonte della giovinezza, senza immaginare che su questo remoto sistema planetario i loro lontani discendenti l'avrebbero infine trovata.\nQuest'unica, incredibile ricchezza naturale fa per\u00f2 gola a molti, compresa la stessa Federazione dei Pianeti Uniti, che si \u00e8 imprudentemente alleata con Ahdar Ru'afo, il malvagio capo dei Son'a, gente infida e spietata che tuttavia possiede la tecnologia necessaria per estrarre la radiazione dal pianeta. Il prezzo da pagare si presenta tuttavia alto: il processo di estrazione render\u00e0 il pianeta Ba'ku una terra inabitabile per secoli e quindi si rende necessario deportare l'intera popolazione.\nIl capitano Jean-Luc Picard e il suo equipaggio dell'Enterprise non vogliono assecondare tale piano e, anche a costo di rischiare la vita, si ribellano agli ordini della Federazione.\nProduzione.\nLe riprese sono state effettuate dal 31 marzo 1998 al 2 luglio 1998. Gli esterni sono stati girati in varie localit\u00e0 della California (USA): le scene al lago a Bishop; Data che entra nel lago presso il lago Convict, Mammoth Lakes Park; il set Ba'ku al lago Sherwood, Thousand Oaks; le scene sul fiume a San Gabriel Dam, San Gabriel Canyon, Angeles National Forest.\nPer motivi promozionali era prevista una partecipazione di attori noti di vari paesi nel cast; ad esempio, durante i primi minuti di film \u00e8 infatti possibile scorgere, nella base di ascolto federale/Son'A, Lorella Cuccarini, la cui parte doveva essere pi\u00f9 consistente ma venne poi tagliata in post produzione.\nAccoglienza.\nIl film, prodotto ad un costo stimato di circa 58 milioni di dollari (13 pi\u00f9 del precedente), ne guadagn\u00f2 al botteghino 112 (di cui 22 solo nel fine settimana di apertura negli USA), a cui si sono aggiunti nel tempo altri 75 milioni di dollari per i noleggi nel circuito dell'home video."}
{"id": "56183", "revid": "104265", "url": "https://it.wikipedia.org/wiki?curid=56183", "title": "Teoria della calcolabilit\u00e0", "text": "La teoria della calcolabilit\u00e0, della computabilit\u00e0, e della ricorsione cerca di comprendere quali funzioni possono essere calcolate tramite un procedimento automatico. In altre parole, essa cerca di determinare se una data funzione \u00e8 teoricamente calcolabile a prescindere dal fatto che sia anche \"trattabile,\" cio\u00e8 a prescindere dalla quantit\u00e0 di risorse che la sua esecuzione richiede in termini di tempo o di memoria, che a livello pratico potrebbero essere proibitive. Questa disciplina \u00e8 comune sia alla matematica sia all'informatica.\nDi conseguenza l'obiettivo principale \u00e8 dare una definizione formale e matematicamente rigorosa dell'idea intuitiva di funzione calcolabile. Da una parte l'approccio \u00e8 quello di approfondire il concetto di calcolabilit\u00e0, cercando di individuare le categorie di problemi che sono teoricamente risolvibili, e dall'altra mappare questo concetto su ci\u00f2 che \u00e8 teoricamente calcolabile \"sui computer\", sempre senza considerare le limitazioni imposte dai costi, dal tempo e dalla quantit\u00e0 di memoria impiegata.\nUn altro importante aspetto \u00e8 quello di definire matematicamente il concetto di \"algoritmo\" in modo che i programmi possano essere concretamente pensati in termini di oggetti matematici, pi\u00f9 precisamente come funzioni che restituiscono un determinato risultato a partire da un certo insieme di dati in ingresso.\nCos'\u00e8 un algoritmo.\nUna prima definizione di algoritmo \u00e8 la seguente: un algoritmo \u00e8 una sequenza finita di istruzioni che definiscono in modo chiaro e non ambiguo le operazioni da eseguire per raggiungere un risultato. Per esempio, ragionando ad un alto livello di astrazione,\npu\u00f2 essere un algoritmo per raggiungere una determinata posizione. Questa definizione per\u00f2 non esaurisce pienamente il concetto di che cosa sia un algoritmo. Per ottenere una definizione accettabile sono stati pensati diversi modi equivalenti, ad esempio mediante le macchine di Turing, le funzioni parziali ricorsive, i sistemi di Post e Markov e le macchine a registri, parenti stretti dei moderni elaboratori. Tutti questi metodi sono stati dimostrati fra loro equivalenti, con la conseguenza che la potenza di calcolo, cio\u00e8 che cosa possono calcolare in linea di principio, \u00e8 la stessa.\nPoich\u00e9 quando si scrive un programma in un qualsiasi linguaggio di programmazione si fornisce una sequenza di istruzioni per produrre un certo risultato, si pu\u00f2 dire che un algoritmo \u00e8 ci\u00f2 che nasconde una funzione che prende in ingresso dei numeri naturali e restituisce in uscita numeri naturali. Se un algoritmo computa su un insieme qualunque A, \u00e8 possibile associare ad esso una funzione parziale:\nformula_1 ...\nFunzioni parziali ricorsive.\nLe funzioni parziali ricorsive sono un esempio di un formalismo atto a definire il concetto di funzione intuitivamente calcolabile.\nSi pu\u00f2 dimostrare che il formalismo delle funzioni parziali ricorsive ha la stessa espressivit\u00e0 di quello della macchina di Turing. La dimostrazione si basa sull'implementazione di un interprete per una macchina di Turing tramite funzioni parziali ricorsive.\nTesi di Church-Turing.\nSe una funzione \u00e8 calcolabile secondo un qualsiasi formalismo esistente e non, allora lo \u00e8 anche con una macchina di Turing."}
{"id": "56184", "revid": "919135", "url": "https://it.wikipedia.org/wiki?curid=56184", "title": "Determinante (algebra)", "text": "In algebra lineare, il determinante di una matrice quadrata formula_1 \u00e8 un numero che descrive alcune propriet\u00e0 algebriche e geometriche della matrice.\nEsso viene generalmente indicato con formula_2 e, a volte, con formula_3. Quest'ultima notazione \u00e8 pi\u00f9 compatta, ma anche pi\u00f9 ambigua, in quanto utilizzata talvolta per descrivere una norma della matrice.\nIl determinante \u00e8 un potente strumento usato in vari settori della matematica: innanzitutto nello studio dei sistemi di equazioni lineari, quindi nel calcolo infinitesimale a pi\u00f9 dimensioni (ad esempio nello Jacobiano), nel calcolo tensoriale, nella geometria differenziale, nella teoria combinatoria, ecc.\nIl significato geometrico principale del determinante si ottiene interpretando la matrice quadrata formula_1 di ordine formula_5 come trasformazione lineare di uno spazio vettoriale a formula_5 dimensioni: con questa interpretazione, il valore assoluto di formula_2 \u00e8 il fattore con cui vengono modificati i volumi degli oggetti contenuti nello spazio (anche se ci\u00f2 \u00e8 improprio senza considerare il significato di misura). Se \u00e8 diverso da zero, il segno del determinante indica inoltre se la trasformazione formula_1 preserva o cambia l'orientazione dello spazio rispetto agli assi di riferimento.\nDefinizione.\nIl determinante di una matrice 2 \u00d7 2 \u00e8 pari a:\nPer definire il determinante di una generica matrice quadrata formula_10 si possono seguire due approcci: quello assiomatico, che definisce il determinante come l'unica quantit\u00e0 che soddisfa alcuni assiomi, e quello costruttivo tramite una formula esplicita. Esistono poi vari metodi di calcolo che risultano pi\u00f9 agevoli a seconda del contesto.\nDefinizione tramite assiomi.\nSia formula_11 lo spazio vettoriale delle matrici quadrate formula_12 a valori nel campo formula_13 (ad esempio, il campo dei numeri reali o complessi).\nIl determinante \u00e8 l'unica funzione formula_14 avente le propriet\u00e0 seguenti: \nLe propriet\u00e0 elencate hanno un significato geometrico: sono le propriet\u00e0 che deve verificare una funzione il cui valore assoluto \u00e8 il volume del poliedro individuato dai vettori riga della matrice formula_18 e il cui segno \u00e8 positivo se e solo se tali vettori sono equiorientati alla base canonica.\nDefinizione costruttiva.\nIl determinante di una matrice formula_29 pu\u00f2 essere definito in un modo pi\u00f9 costruttivo, tramite la \"formula di Leibniz\":\nNella formula, formula_31 \u00e8 l'insieme di tutte le permutazioni formula_32 dell'insieme numerico formula_33, formula_34 denota il segno della permutazione (formula_35 se formula_32 \u00e8 una permutazione pari, formula_37 se \u00e8 dispari) e formula_38 indica l'formula_39-esimo elemento della permutazione.\nDa questa formula si vede che il numero di elementi della sommatoria \u00e8 uguale a formula_40 (la cardinalit\u00e0 di formula_41).\nPer esempio, il determinante di una matrice formula_42 (cio\u00e8 formula_43) \u00e8\nIn particolare:\nQuest'ultima formula pu\u00f2 essere memorizzata tramite la regola di Sarrus (che non \u00e8 per\u00f2 estendibile ai casi formula_52).\nLa complessit\u00e0 della definizione costruttiva (comprese la generazione delle permutazioni) \u00e8 elevata:\nMetodi di calcolo.\nLa definizione costruttiva del determinante \u00e8 spesso complicata da usare per un calcolo concreto, perch\u00e9 si basa su una somma di ben formula_40 addendi. Esistono altri algoritmi che consentono di calcolare il determinante pi\u00f9 facilmente. Ciascun metodo ha una efficienza variabile, dipendente dalla grandezza della matrice e dalla presenza di zeri.\nMatrici quadrate di ordine 2.\nIl determinante di una matrice 2 \u00d7 2 \u00e8:\nIl valore assoluto di questa espressione \u00e8 uguale all'area del parallelogramma con vertici in formula_56 e formula_57. Il segno del determinante (se diverso da zero) dipende invece dall'ordine ciclico con cui compaiono i vertici del parallelogramma (il segno \u00e8 negativo se il parallelogramma \u00e8 stato \"ribaltato\", e positivo altrimenti).\nCome spiegato pi\u00f9 sotto, questa propriet\u00e0 geometrica si estende anche in dimensioni maggiori di 2: il determinante di una matrice formula_58 \u00e8 ad esempio il volume del poliedro i cui vertici si ricavano dalle colonne della matrice con lo stesso procedimento visto.\nMatrici quadrate di ordine 3.\nIl determinante di una matrice 3 \u00d7 3 \u00e8:\nUn metodo mnemonico per ricordare questa formula, espresso dalla regola di Sarrus (questo metodo non si estende a matrici pi\u00f9 grandi), prevede di calcolare i prodotti dei termini sulle diagonali \"continue\". Ripetendo a destra della matrice le sue prime due colonne:\nI prodotti delle componenti sulle 3 \"diagonali\" che partono dall'alto a sinistra (diagonali principali) sono formula_61, formula_62 e formula_63, mentre sulle 3 \"diagonali\" che partono dal basso a sinistra (diagonali secondarie) si trovano formula_64, formula_65, formula_66. Il determinante della matrice \u00e8 esattamente la differenza tra la somma dei primi tre termini formula_67 e la somma degli ultimi tre formula_68.\nNotare che il valore del determinante equivale in questo caso al prodotto misto tra i vettori:\ne il suo valore assoluto \u00e8 uguale al volume del parallelepipedo che ha i tre vettori come spigoli.\nSviluppo di Laplace.\nLo sviluppo di Laplace \u00e8 un metodo di calcolo del determinante, che risulta efficiente solo per matrici molto piccole o contenenti un gran numero di zeri. Si procede scegliendo una riga, la formula_39-esima, tramite la formula:\ndove formula_72 \u00e8 il complemento algebrico della coppia formula_73, cio\u00e8 formula_72 \u00e8 data da formula_75 per il determinante (minore) di ordine formula_76 ottenuto dalla matrice formula_1 eliminando la riga formula_39-esima e la colonna formula_79-esima.\nEsiste uno sviluppo analogo anche lungo la formula_79-esima colonna.\nAlgoritmo di Gauss.\nLa definizione assiomatica fornisce un altro utile strumento di calcolo del determinante, che si basa su questi due principi:\nEsempio.\nSupponiamo di voler calcolare il determinante di:\nSi pu\u00f2 procedere direttamente tramite la definizione costruttiva:\nAlternativamente si pu\u00f2 utilizzare lo sviluppo di Laplace secondo una riga o una colonna. Conviene scegliere una riga o una colonna con molti zeri, in modo da ridurre gli addendi dello sviluppo; nel nostro caso sviluppiamo secondo la seconda colonna:\nLo sviluppo di Laplace pu\u00f2 essere combinato con alcune mosse di Gauss. Ad esempio qui risulta particolarmente vantaggioso sommare la seconda colonna alla prima:\nQuesta mossa non cambia il determinante. Sviluppando lungo la prima colonna si ottiene quindi ancora:\nPropriet\u00e0.\nPropriet\u00e0 elementari.\nDalle propriet\u00e0 elencate nella definizione assiomatica, \u00e8 facile dedurre che:\nMoltiplicazione di matrici.\nIl determinante \u00e8 una funzione moltiplicativa, nel senso che vale il teorema di Binet:\nUna matrice quadrata formula_1 con valori in un campo formula_13 \u00e8 invertibile se e solo se formula_96. In caso affermativo vale l'uguaglianza:\nLe propriet\u00e0 appena elencate mostrano che l'applicazione:\ndal gruppo generale lineare negli elementi non nulli di formula_13 \u00e8 un omomorfismo di gruppi.\nCome conseguenza del teorema di Binet, se formula_16 \u00e8 la matrice identit\u00e0 di tipo formula_12 e formula_102 uno scalare, \u00e8 facile verificare che formula_103. Infatti:\nTrasposte, matrici simili.\nUna matrice e la sua trasposta hanno lo stesso determinante:\nSe formula_1 e formula_18 sono simili (cio\u00e8 esiste una matrice invertibile formula_108 tale che formula_109) allora per il teorema di Binet formula_110\nQuesto significa che il determinante \u00e8 un invariante per similitudine. Da questo segue che il determinante di una trasformazione lineare formula_111 \u00e8 ben definito (non dipende dalla scelta di una base per lo spazio vettoriale formula_112).\nD'altra parte, esistono matrici con lo stesso determinante che non sono simili.\nNel campo dei numeri reali, il segno del determinante \u00e8 anche invariante per congruenza.\nAutovalori.\nIl determinante di una matrice triangolare \u00e8 il prodotto degli elementi nella diagonale.\nSe formula_1 \u00e8 di tipo formula_12 con valori reali o complessi e ha tutti gli autovalori formula_115 nel campo (contati con molteplicit\u00e0), allora:\nQuesta uguaglianza segue dal fatto che formula_1 \u00e8 sempre simile alla sua forma normale di Jordan, che \u00e8 una matrice triangolare superiore con gli autovalori sulla diagonale principale.\nDal collegamento fra determinante e autovalori si pu\u00f2 derivare una relazione fra la funzione traccia, la funzione esponenziale e il determinante:\nDerivata.\nIl determinante pu\u00f2 considerarsi una funzione polinomiale:\nquindi essa \u00e8 differenziabile rispetto a ogni variabile corrispondente al valore che pu\u00f2 assumere in una casella e per qualunque suo valore. Il suo differenziale pu\u00f2 essere espresso mediante la formula di Jacobi:\ndove formula_121 denota la trasposta della matrice dei cofattori (detta anche \"dei complementi algebrici\") di formula_1, mentre formula_123 ne denota la traccia. In particolare, se formula_1 \u00e8 invertibile si ha:\no, pi\u00f9 colloquialmente, se i valori della matrice formula_108 sono sufficientemente piccoli:\nIl caso particolare di formula_1 coincidente con la matrice identit\u00e0 formula_16 comporta:\nApplicazioni.\nSistemi lineari.\nIl determinante \u00e8 utile a calcolare il rango di una matrice e quindi a determinare se un sistema di equazioni lineari ha soluzione, tramite il teorema di Rouch\u00e9-Capelli. Quando il sistema ha una sola soluzione, questa pu\u00f2 essere esplicitata usando il determinante, mediante la regola di Cramer.\nMatrici e trasformazioni invertibili.\nUna matrice \u00e8 detta \"singolare\" se ha determinante nullo. Una matrice singolare non \u00e8 mai invertibile, e se \u00e8 definita su un campo vale anche l'inverso: una matrice non singolare \u00e8 sempre invertibile.\nUna trasformazione lineare del piano, dello spazio, o pi\u00f9 in generale di uno spazio euclideo o vettoriale (di dimensione finita) formula_111 \u00e8 rappresentata (dopo aver scelto una base) da una matrice quadrata formula_132 Il determinante \u00e8 una quantit\u00e0 che non dipende dalla base scelta, e quindi solo dalla funzione formula_133: si pu\u00f2 quindi parlare di \"determinante di formula_133\", che si indica con formula_135.\nLe seguenti affermazioni su formula_133 sono equivalenti:\nQuindi ciascuna di queste affermazioni equivalenti \u00e8 vera se e solo se il determinante non \u00e8 zero.\nAutovalori e autovettori.\nIl determinante consente di trovare gli autovalori di una matrice quadrata formula_1 mediante il suo polinomio caratteristico:\ndove formula_16 \u00e8 la matrice identit\u00e0 avente stesso ordine di formula_132\nBasi, sistemi di riferimento.\nDati formula_5 vettori nello spazio euclideo formula_151, sia formula_1 la matrice avente come colonne questi vettori. Le seguenti affermazioni sono equivalenti:\nSe gli formula_5 vettori formano una base, allora il segno di formula_2 determina l'orientazione della base: se positivo, la base forma un \"sistema di riferimento destrorso\", mentre se \u00e8 negativo si parla di \"sistema di riferimento sinistrorso\" (in analogia con la regola della mano destra).\nVolumi.\nIl valore assoluto formula_160 del determinante \u00e8 uguale al volume del parallelepipedo sotteso dai vettori dati dalle colonne di formula_1 (il parallelepipedo \u00e8 in realt\u00e0 un parallelogramma se formula_48, e un solido di dimensione formula_163 in generale). Pi\u00f9 in generale, data una trasformazione lineare:\nrappresentata da una matrice formula_1, e un qualsiasi sottoinsieme formula_166 di formula_167 misurabile secondo Lebesgue, il volume dell'immagine formula_168 \u00e8 dato da:\nAncora pi\u00f9 in generale, se la trasformazione lineare formula_170 \u00e8 rappresentata da una matrice formula_1 di tipo formula_172 e formula_166 \u00e8 un sottoinsieme di formula_174 misurabile secondo Lebesgue, allora il volume di formula_168 \u00e8 dato da:\nGeneralizzazioni.\nPfaffiano.\nLo pfaffiano \u00e8 un analogo del determinante per matrici antisimmetriche di tipo formula_177 Si tratta di un polinomio di grado formula_5 il cui quadrato \u00e8 uguale al determinante della matrice.\nInfinite dimensioni.\nPer gli spazi a infinite dimensioni non si trova alcuna generalizzazione dei determinanti e della nozione di volume. Sono possibili svariati approcci, inclusa la utilizzazione dell'estensione della traccia di una matrice.\nDeterminante di un endomorfismo.\nSe formula_112 \u00e8 uno spazio vettoriale di dimensione finita formula_5 sul campo formula_181 allora \u00e8 possibile definire il determinante di un endomorfismo formula_182 direttamente, senza fare ricorso a una base di formula_112. Sia formula_184 lo spazio vettoriale degli formula_185vettori di formula_112. Consideriamo l'endomorfismo formula_187 di formula_184 definito di modo che:\nper ogni formula_190, ed esteso per linearit\u00e0 a tutto formula_184. Poich\u00e9 formula_184 ha dimensione uguale a 1 risulta che formula_187 altro non \u00e8 che la moltiplicazione per uno scalare. Quindi possiamo definire il determinante di formula_133 attraverso l'equazione:\nper ogni formula_190. A questo punto seguono tutte le propriet\u00e0 del determinante, in particolare \u00e8 immediato che formula_197 dove formula_198 \u00e8 l'endomorfismo identit\u00e0 di formula_112. Se formula_200 \u00e8 un altro endomorfismo di formula_201 allora:\nda cui formula_203. Se formula_133 non \u00e8 un isomorfismo allora l'immagine di formula_133 ha dimensione strettamente minore di formula_5 e quindi formula_207 sono sicuramente linearmente dipendenti, essendo che formula_208 \u00e8 una forma multilineare alternante segue che formula_209 e quindi formula_210. Si verifica che fissata una base su formula_112 il determinante della matrice associata a formula_133 rispetto a tale base coincide con il determinante di formula_133."}
{"id": "56185", "revid": "1494169", "url": "https://it.wikipedia.org/wiki?curid=56185", "title": "Leone II", "text": ""}
{"id": "56186", "revid": "697352", "url": "https://it.wikipedia.org/wiki?curid=56186", "title": "Leone I", "text": ""}
{"id": "56190", "revid": "33921", "url": "https://it.wikipedia.org/wiki?curid=56190", "title": "Miles Davis Nonet", "text": ""}
{"id": "56192", "revid": "709565", "url": "https://it.wikipedia.org/wiki?curid=56192", "title": "David Bailey", "text": "Biografia.\nCresciuto nell'East Ham lasci\u00f2 la scuola a 15 anni, fece i lavori pi\u00f9 disparati, prima di arruolarsi nella RAF nel 1956. Nel 1957 mentre era di stanza a Singapore comper\u00f2 la sua prima Rolleiflex biottica. Congedatosi nel 1958 decise di diventare fotografo, prov\u00f2 prima ad entrare al London College of Printing di Elephant &amp; Castle ma venne scartato per mancanza di requisiti, divenne quindi fattorino nello studio fotografico di David Ollins, nel 1959 divenne assistente fotografo nello studio di John French (1907\u20131966). Nel 1960 fu assunto come fotografo nello studio Five di John Cole (1923\u20131995) e poco dopo ricevette il suo primo contratto da British Vogue.\nInsieme con Terence Donovan (1936\u20131996) e Brian Duffy ha rappresentato lo spirito della \"Swinging London\" degli anni sessanta: una rivoluzione culturale basata sull'edonismo e sulla curiosit\u00e0 per tutte le nuove idee e che vide fiorire nuove proposte nella musica nelle arti e nella moda. I fotografi furono per la prima volta delle stars, frequentavano attori, musicisti e addirittura la famiglia reale e avevano spazio sui media alla pari dei personaggi che ritraevano. Bailey, Donovan e Duffy furono chiamati da Norman Parkinson \"the Black Trinity\", i fotografi che catturarono su pellicola gli anni 60. \nGli eroi della \"Swinging London\" furono i protagonisti della raccolta \"Box of Pin-Ups\" (1965): una pubblicazione presentata come una scatola di stampe. I personaggi ritratti furono, tra gli altri, Terence Stamp, i Beatles, Mick Jagger, Jean Shrimpton, PJ Proby, Cecil Beaton, Rudolf Nureyev ed i gangster dell'east end Londinese Kray twins. L'inclusione dei due feroci delinquenti trov\u00f2 la fiera opposizione di Lord Snowdon e questo imped\u00ec la pubblicazione in America della raccolta e la seconda edizione in Inghilterra, anche se molto richiesta, si fece mai. \"Box of Pin-Ups\" \u00e8 ormai una rarit\u00e0 ed il suo valore ha superato le 20.000 sterline, \nNel 1966 fu realizzato il film \"Blow up\" di Michelangelo Antonioni. Argomento del film erano il lavoro e gli amori di un fotografo di moda londinese, il cui personaggio era ampiamente basato su Bailey.\nOltre che alla foto di moda, Bailey ha scattato a copertine di dischi per musicisti come i Rolling Stones e Marianne Faithfull. In Italia David Bailey ha collaborato con Vogue Italia dagli anni 70 fino al 1988, sotto la direzione di Franco Sartori, con la caporedattrice Lucia Raffaelli ha realizzato numerosissimi editoriali dedicati all'alta moda ed alle sfilate di Roma . Sempre in Italia ha realizzato la fotografia di copertina del 33 giri \"Strada facendo\" di Claudio Baglioni, pubblicato nel 1981. Oltre al Lavoro di fotografo di moda si \u00e8 anche cimentato nella regia di spot televisivi e documentari, fra i documentari ricordiamo quelli su Andy Warhol, Sir Cecil Beaton e Luchino Visconti .\nDavid Bailey \u00e8 anche un profondo conoscitore della storia della fotografia di moda, nel 1985 ha selezionato le foto per un'esposizione sull'argomento al Victoria and Albert Museum, nel catalogo, introdotto da Martin Harrison ha tracciato il percorso della fotografia di moda dalle origini fino a quei giorni, unendo ad una puntuale esposizione storiografica i suoi commenti ed opinioni, che rendono la lettura ancora pi\u00f9 interessante.\nBailey si \u00e8 sposato quattro volte: nel 1960 con Rosemary Bramble, nel 1965 con l'attrice Catherine Deneuve, nel 1975 con la modella Marie Helvin e nel 1986 con la modella Catherine Dyer. Nel 2001 gli \u00e8 stato conferito l'Ordine dell'Impero Britannico."}
{"id": "56194", "revid": "37401", "url": "https://it.wikipedia.org/wiki?curid=56194", "title": "Tebe", "text": ""}
{"id": "56196", "revid": "121532620", "url": "https://it.wikipedia.org/wiki?curid=56196", "title": "Erlangen", "text": "Erlangen (in bavarese \"Erlanga\") \u00e8 una citt\u00e0 extracircondariale tedesca situata nel Land della Baviera nel distretto governativo della Media Franconia.\nStoria.\nUn avvenimento che ancora influenza la citt\u00e0 \u00e8 l'insediamento degli Ugonotti dopo il ritiro dell'Editto di Nantes nel 1685.\nErlangen oggi \u00e8 dominata dall'universit\u00e0 Friedrich-Alexander-Universit\u00e4t Erlangen-N\u00fcrnberg e dalle numerose sedi distaccate della Siemens AG, come pure da un grande istituto di ricerca del Fraunhofer-Gesellschaft. Dal 1\u00ba ottobre 2015 ospita la sede principale di Siemens Healthineers."}
{"id": "56201", "revid": "827882", "url": "https://it.wikipedia.org/wiki?curid=56201", "title": "Natalie Clifford Barney", "text": "Trasferitasi in Francia nel 1899, trascorse gran parte della sua vita a Parigi animando per quasi sessant'anni, nella sua abitazione al 20 Rue Jacob, sulla Rive Gauche, un salotto letterario internazionale che sarebbe stato frequentato da alcuni fra i pi\u00f9 importanti esponenti del modernismo.\nPromotrice della letteratura femminile, organizzando, dal 1927 nel suo \"salon\", la cosiddetta \"Acad\u00e9mie des Femmes\" (\"Accademia delle donne\"), un'informale consesso accademico che si opponeva - nei suoi proponimenti - al maschilismo dell'Acad\u00e9mie fran\u00e7aise. Considerando lo \"scandalo\" come \"Il miglior modo di liberarsi dei fastidi\" non fece mai mistero delle sue scelte di vita personali, pubbliche e politiche dichiarandosi apertamente lesbica, femminista, sostenitrice del paganesimo, del pacifismo e della poliamoria.\nBiografia.\nLa Barney ha lasciato un gran numero di lettere ed ha scritto sonetti, raccolte di \"pensieri\", racconti, testi teatrali e memorie. Ha ispirato a sua volta molte opere letterarie scritte da altre donne, tra cui Ren\u00e9e Vivien, che le dedic\u00f2 \"Donna m'apparve\" (Une femme m'apparut) ed innumerevoli poesie. \u00c8 Flossie nell'\"Idylle Saphique\" di Liane de Pougy; \u00e8 Laurette Wells ne \"L'Ange et le Pervers\" scritto da Lucie Delarue Mardrus che raccont\u00f2 la loro storia d'amore in \"Nos Secr\u00e8tes Amours\"; \u00e8 Dame Evangeline Musset in \"Ladies Almanack\" di Djuna Barnes, Flossie in \"Claudine s'en va\" di Colette e Val\u00e9rie Seymour in \"The well of loneliness\" di Radclyff Hall. La poetessa Marina Ivanovna Cvetaeva le dedic\u00f2 \"Lettera all'Amazzone\".\nLo scrittore, saggista, poeta, filosofo, esteta e critico letterario Remy de Gourmont, che la conobbe nel 1910, le dedic\u00f2 \"Lettres \u00e0 l'Amazone\" nel 1914 e successivamente \"Lettres intimes \u00e0 l'Amazone\" rendendola famosa come \"L'Amazone de Remy de Gourmont\", frase che \u00e8 riportata sulla lapide della tomba della Barney, che si trova nel cimitero di Passy a Parigi, non lontana da quella di Ren\u00e9e Vivien.\nNella sua casa di Neuilly organizzava incontri riservati alle sole donne artiste e/o scrittrici; il \"Salon\", che aveva lo scopo di far incontrare le donne ed incoraggiarle ad esprimersi, era frequentato dalle pi\u00f9 interessanti protagoniste della cultura di quegli anni, tra le quali Colette, Ren\u00e9e Vivien, Romaine Brooks, Lucie Delarue-Mardrus, Gertrude Stein, Djuna Barnes, Marguerite Yourcenar, Mata Hari, Vita Sackville-West, Ida Rubinstein, Sylvia Beach, Marie Laurencin e Greta Garbo."}
{"id": "56202", "revid": "9", "url": "https://it.wikipedia.org/wiki?curid=56202", "title": "Monarchia assoluta", "text": ""}
{"id": "56204", "revid": "1305772", "url": "https://it.wikipedia.org/wiki?curid=56204", "title": "Essen", "text": "Essen \u00e8 una citt\u00e0 extracircondariale di abitanti della Renania Settentrionale-Vestfalia, in Germania.\nAppartiene alla regione della Ruhr, di cui \u00e8 il secondo maggiore centro dopo Dortmund. \u00c8, dopo Colonia, D\u00fcsseldorf e Dortmund, la quarta citt\u00e0 del \"Land\", e la nona dell'intera Germania. La citt\u00e0 \u00e8 legata all'industria siderurgica della famiglia Krupp, originaria di Essen. \nLa citt\u00e0 ha ricevuto il Premio Capitale verde europea per il 2017.\nGeografia fisica.\nEssen ( abitanti con l'agglomerato urbano) si trova al centro della Regione della Ruhr, compresa nella regione metropolitana della Rhein-Ruhr. Nella popolosa conurbazione si trova a met\u00e0 strada dalle citt\u00e0 di D\u00fcsseldorf e Dortmund, nonch\u00e9 molto vicina ad altri popolosi centri come Duisburg, Bochum, Wuppertal e Gelsenkirchen.\nStoria.\nEtimologia.\nNelle nazioni germanofone il nome della citt\u00e0 causa spesso confusione per ci\u00f2 che riguarda la sua origine, poich\u00e9 corrisponde all'infinito del verbo tedesco \"essen\", che significa \"mangiare\", e al sostantivo tedesco \"Essen\", che significa \"cibo\". Gli esperti discutono ancora sull'interpretazione del toponimo e hanno formulato alcune interpretazioni degne di nota.\nLa forma pi\u00f9 antica del nome della citt\u00e0 \u00e8 Astnide, che si cambi\u00f2 in Essen passando attraverso forme come Astnidum, Assinde, Essendia ed Esnede. Il nome Astnide poteva riferirsi a una regione in cui si trovavano molti frassini o a una regione nell'est dell'Impero dei Franchi. Si \u00e8 anche pensato a una derivazione dall'antico termine tedesco per indicare il focolare, \"Esse\", data la storia industriale della citt\u00e0, ma il legame \u00e8 assai improbabile poich\u00e9 le forme antiche del nome hanno origine in tempi precedenti l'industrializzazione.\nAlla fine del XVI secolo erano attive a Essen diverse miniere di carbone e la citt\u00e0 inizi\u00f2 a essere un importante centro economico legato alla produzione di armi. Lo sviluppo industriale di Essen crebbe ulteriormente con l'industria siderurgica della famiglia Krupp. Nel 1811 Friedrich Krupp cre\u00f2 la sua prima fabbrica e nel giro di due decenni Essen divenne uno dei pi\u00f9 grandi poli industriali europei. Nel 1896 la citt\u00e0 contava gi\u00e0 abitanti.\nEconomia.\nEssen \u00e8 un importante centro economico in Germania, e ospita attivit\u00e0 industriali e terziarie di rilevanza mondiale.\nIn citt\u00e0 si trova uno dei due quartieri generali della ThyssenKrupp, la principale azienda siderurgica europea, nata nel 1999 dalla fusione tra la Thyssen della vicina Duisburg e la Krupp della famiglia omonima. La maggiore compagnia della citt\u00e0 \u00e8 la E.ON, seguita dalla RWE che sono i principali produttori nazionale di energia elettrica. Vi sono anche la Hochtief AG (costruzioni), ALDI Nord (grande distribuzione), Evonik Industries, Arcandor AG, Medion (elettronica di consumo), Deichmann (commercio di scarpe), DB Schenker (divisione logistica delle ferrovie Deutsche Bahn), Eon-Ruhrgas (gas naturale). Fino al 2003 ospitava anche la filiale tedesca della Coca-Cola, poi spostata a Berlino.\nIl porto di Essen.\nIl porto \"Stadthafen Essen\" \u00e8 stato creato nel 1934, per questo \u00e8 il porto pi\u00f9 giovane della zona della Ruhr e Reno.\nLa \"Stadtwerke\" gestisce il porto dal 1987. Il porto ha un pontile sulla riva e un bacino portuale. L'area dell'acqua \u00e8 di .\nI beni di pi\u00f9 importante commercio sono i combustibili minerali, l'olio minerale e i prodotti chimici, le pietre e terra e ferro e acciaio.\nCultura.\nLa Techno-Classica \u00e8 una fiera di auto d'epoca, che si svolge dal 1989, ogni anno in primavera durante la Messe Essen.\nNel 2010 Essen \u00e8 stata capitale europea della cultura. La citt\u00e0 ospita l'universit\u00e0 di Duisburg - Essen.\nIntrattenimento.\nNel 2013, dal 26 luglio al 28 luglio, a Essen si \u00e8 tenuta la seconda edizione europea della convention di Star Wars, ovvero la \"Star Wars Celebration Europe II\", che ha avuto in tre giorni un totale di visitatori.\nSuddivisione amministrativa.\nEssen \u00e8 suddivisa in 9 distretti urbani (\"Stadtbezirk\"), a loro volta suddivisi in quartieri (\"Stadtteil\"), complessivamente 50:\nInfrastrutture e trasporti.\nEssen \u00e8 servita dalle linee S1, S2, S3, S6 e S9 del sistema \"S-Bahn\" Reno-Ruhr.\nInoltre Essen \u00e8 servita da una metropolitana leggera, chiamata Ruhrbahn.\nSport.\nVi ha sede il Rot-Weiss Essen, societ\u00e0 di calcio. La squadra di pallacanestro \u00e8 l'ETB Wohnbau Baskets Essen."}
{"id": "56205", "revid": "1957733", "url": "https://it.wikipedia.org/wiki?curid=56205", "title": "Football australiano", "text": "Il calcio australiano (in inglese \"Australian rules football\", abbreviato in \"Aussie rules\" o anche \"Footy\") \u00e8 lo sport nazionale, nonch\u00e9 l'attivit\u00e0 atletica di gran lunga pi\u00f9 praticata e seguita, dell'Australia.\nViene giocato fra due squadre di 18 giocatori (con quattro giocatori di riserva con sostituzioni \"volanti\") sui campi di cricket o altri campi in erba sempre di forma ovale. Questi campi variano nelle dimensioni: possono essere lunghi fino a 185 metri, e larghi fino a 155, dunque rappresentano i campi da gioco pi\u00f9 grandi di tutti quelli usati nelle diverse forme di \"football\": quasi quattro volte pi\u00f9 grandi di un campo di calcio. Il gioco inoltre si caratterizza per il movimento veloce e libero della palla: non c'\u00e8 il fuorigioco.\nBench\u00e9 sia uno sport giocato d'inverno (in Australia da giugno ad agosto), il precampionato comincia solitamente verso la fine di febbraio (la fine dell'estate nell'emisfero sud). La stagione normale va da marzo (l'autunno) ad agosto (l'inverno) e le finali si giocano in settembre.\nQuesto sport \u00e8 praticato anche fuori dall'Australia. Ci sono federazioni in tutta l'Oceania (quasi tutte affiliate all'AFL), in Europa e nel continente americano. Per celebrare i 150 anni di vita del football australiano, nei mesi di agosto e settembre 2008 in Australia si \u00e8 svolto il terzo campionato internazionale; in finale la Papua Nuova Guinea ha battuto a sorpresa la Nuova Zelanda.\nStoria.\nIl regolamento del gioco, codificato nel 1859 (anche se la prima partita fu disputata un anno prima, nel 1858, con un regolamento abbozzato), ha caratteristiche che derivano dagli altri football, soprattutto dal rugby union e presenta somiglianze col calcio gaelico, anche se esso fu codificato pi\u00f9 tardi.\nNel 1877 fu organizzata la Victorian Football Association con 11 squadre e nel 1897, sempre nello Stato del Victoria, si costitu\u00ec la Victorian Football League con 8 squadre. Nel 1989, dopo l'adesione di squadre degli altri stati, la VFL si trasform\u00f2 in Australian Football League (AFL), diventando finalmente lega nazionale.\nEsiste la Australian Football Hall of Fame, museo nel quale si conservano maglie e foto dei campioni; nel 2001 gli eletti della Hall of Fame erano 171 e di questi 19 sono definiti leggende: tra questi Ron Barassi, di origine italiana, nato il 27 febbraio 1936, che fu professionista dal 1953 al 1969, \u00e8 considerato il pi\u00f9 grande giocatore di tutti i tempi. Gli appassionati ricordano diversi grandi atleti d'origine italiana quali Fevola, Silvagni, Liberatore, Mercuri, Martello, Rocca, Giansiracusa, Ricciuto e Cassisi. In Italia il football australiano \u00e8 stato divulgato da diverse emittenti televisive: tra queste Telenorba trasmise in differita numerose partite, finali comprese, della lega professionisti tra il 1984 e 1988. Attualmente la TV satellitare Sky trasmette alcune partite e sintesi di partite del campionato australiano.\nRegolamento.\nIl campo (field, ground o paddock) \u00e8 di forma ovale. Le dimensioni sono:\nlunghezza (asse maggiore) da 135 a 185 metri;\nlarghezza (asse minore) da 110 a 155 metri. Il motivo di questa escursione nelle misure risiede proprio nell'utilizzo di campi da cricket, che non prevede dimensioni standard per i campi da gioco.\nGli atleti in campo sono 18 per squadra (ma il regolamento permette di utilizzarne un numero tra 14 e 18), pi\u00f9 quattro riserve (interchange players) da utilizzare durante la gara per cambi senza limite di numero (un giocatore pu\u00f2 sostituire o essere sostituito pi\u00f9 volte). La partita dura 80 minuti semi-effettivi di gioco, divisi in 4 periodi da 20 minuti con intervallo di 20 minuti tra secondo e terzo periodo, e infine di 6 minuti tra primo e secondo, e terzo e quarto periodo. L'inizio e la fine dei periodi, cos\u00ec come i minuti mancanti al loro inizio, sono segnalati da un sistema di suoni di sirena.\nIl pallone \u00e8 ovale, pi\u00f9 allungato e pi\u00f9 pesante di quello usato nel rugby. Ancora oggi \u00e8 fabbricato alla vecchia maniera, con la zona intorno alla valvola di gonfiaggio legata da stringhe. La forma e le dimensioni del pallone risalgono ai primordi di questo sport, nato a met\u00e0 dell''800: furono ideate da Tom Sherrin, un sellaio che occasionalmente riparava anche i palloni da rugby usati allora. Sherrin fond\u00f2 poi l'omonima azienda. In passato la scelta del pallone prima di una partita era sancita dal regolamento ufficiale: la squadra di casa presentava all'arbitro un minimo di due palloni, che dopo i controlli di rito venivano sottoposti all'attenzione del capitano della squadra ospite, il quale sceglieva la palla che sarebbe stata usata in partita. Attualmente sono utilizzati pi\u00f9 palloni: quando viene segnato un behind, se il pallone tarda ad essere riconsegnato per la ripresa del gioco, pu\u00f2 esserne utilizzato un altro, posto in una sacca vicino ai pali. Nelle partite diurne si usa un pallone di colore rosso, mentre in quelle notturne se ne usa uno di colore giallo.\nI giocatori possono passarsi il pallone in due modi: con un calcio (kick) o con un passaggio alla mano (handball). Il calcio \u00e8 la propulsione del pallone con una qualsiasi parte della gamba al di sotto del ginocchio; un handball \u00e8 il lancio del pallone, tenuto su una mano, e colpito con l'altra chiusa a pugno. Ogni altro modo di passarsi la palla \u00e8 vietato, a meno che non sia fortuito o costretto dalla situazione di gioco (ad esempio nella conquista di un pallone vagante da parte di pi\u00f9 giocatori). Non esiste fuorigioco: i passaggi possono avvenire in ogni direzione, e i giocatori possono disporsi sul campo a loro piacimento.\nAlle due estremit\u00e0 del campo (asse maggiore) sono piazzati 4 pali (posts), che vanno a formare le porte: 2 pali centrali pi\u00f9 alti (goal posts) e 2 laterali pi\u00f9 bassi (behind posts). Questi pali sono disposti in linea retta (cio\u00e8 non seguono la curva dell'ovale), ad una distanza di 6.4 metri l'uno dall'altro. La linea tra i pali centrali viene chiamata goal line; quella tra un palo centrale ed uno laterale viene chiamata behind line. Un calcio che mandi il pallone nella porta centrale avversaria \u00e8 un goal e vale 6 punti; in una delle porte laterali \u00e8 un behind, e vale 1 punto.\nSe il pallone viene toccato da un qualsiasi altro giocatore, o viene giocato con la mano, o viene portato direttamente in una qualsiasi porta, vale sempre un behind anche se il pallone entra tra i pali centrali (se la palla tocca in modo fortuito un arbitro, un giudice di gara o un massaggiatore, il goal \u00e8 valido, idem se il pallone prima di entrare in porta tocca il terreno). Non esiste autogoal: se un giocatore, volontariamente ed al solo scopo di ritardare il gioco, calcia o gioca di mano un pallone in una delle proprie porte viene accordata una punizione nell'area antistante le porte (goal square) alla squadra avversaria; se un giocatore tocca il pallone in una qualsiasi delle proprie porte (compresa quella centrale), senza la chiara intenzione di perdere tempo, ma solo per impedire un goal agli avversari, viene accordato solamente un behind (che in questo caso prende il nome di rushed behind). Se il pallone calciato colpisce i pali centrali, viene accordato un behind; se colpisce i pali laterali, il pallone viene considerato uscito dal campo (nessun punto).\nDalla base dei goal posts \u00e8 tracciato un rettangolo (goal square, della lunghezza di 9 metri). Da questo rettangolo avviene la rimessa in gioco della palla dopo un behind, da parte della squadra che lo ha subito.\nDavanti a ciascuna zona delle porte \u00e8 tracciata una linea ad arco, la linea dei 50 metri (50-metre arc). Essa ha il solo ruolo di indicare tale distanza dal centro della goal line alla linea stessa. Nella competizione precampionato ai goal segnati al di fuori di questo arco vengono assegnati 9 anzich\u00e9 6 punti (similarmente a quanto avviene nella pallacanestro per i tiri da fuori).\nAl centro del campo \u00e8 tracciato un quadrato, detto centre square. Al centro di tale quadrato vi sono due cerchi concentrici: uno interno (centre circle, del diametro di 3 metri) ed uno esterno (outer circle, del diametro di 10 metri). Entrambi i cerchi sono divisi in due da una linea tracciata parallelamente alle goal lines. All'interno del centre square avvengono le riprese del gioco all'inizio di ciascuno dei quattro periodi e dopo la segnatura di un goal.\nSe un giocatore prende al volo una palla calciata da almeno 15 metri di distanza gli viene accordato un mark: non pu\u00f2 essere placcato e ha diritto a un tempo minimo per decidere come giocarla. Al contrario, se un giocatore viene placcato, deve liberarsi della palla non appena ne ha la possibilit\u00e0; se non lo fa viene punito per trattenuta (holding the ball, \u00e8 una delle regole pi\u00f9 difficili da comprendere, anche perch\u00e9 lasciata alla discrezione degli arbitri). Se un giocatore invece non ha fisicamente la possibilit\u00e0 di passare la palla, perch\u00e9 bloccato da un avversario, essa viene rimessa in gioco dall'arbitro, facendola rimbalzare o semplicemente lanciandola in alto se il terreno \u00e8 troppo fangoso.\nSe in possesso del pallone, un giocatore deve farlo rimbalzare, o toccarlo con la punta del piede, o poggiarlo a terra ogni 15 metri percorsi.\nSe la palla viene lanciata o calciata volontariamente fuori dal terreno di gioco, viene rimessa in gioco dalla squadra avversaria, con le mani o calciandola (anche tra i pali), se invece termina fuori a seguito di un contatto involontario, viene rimessa in gioco dall'assistente di linea degli arbitri, con un lancio all'indietro.\nDopo la segnatura di un goal il gioco riprende con un rimbalzo al centro. Solo 4 giocatori per squadra sono ammessi all'interno dell'area di rimbalzo (50x50 metri) al momento del lancio.\nI contatti, seppur molto duri, sono soggetti a regole ben precise: \u00e8 vietato calciare un avversario, fargli uno sgambetto, placcarlo al di sopra delle spalle o spingerlo da dietro mentre sta saltando. L'infrazione di ciascuna di queste regole \u00e8 punita con un calcio libero, ma non sono previste punizioni disciplinari immediate; non esistono ammonizioni o espulsioni, i giocatori colpevoli vengono segnalati dagli arbitri alla commissione disciplinare (tribunal). Se ritenuti colpevoli dal tribunal i giocatori sono squalificati per uno o pi\u00f9 turni e vengono loro assegnati punti di demerito che verranno tenuti in considerazione in caso di future infrazioni.\nSe un giocatore non lascia giocare l'avversario dopo la concessione di un calcio di punizione, o lo colpisce dopo che il gioco \u00e8 stato fermato, protesta platealmente contro la decisione degli arbitri o calcia il pallone al di fuori del terreno di gioco per perdere tempo, la sua squadra viene punita, facendo battere il calcio 50 metri pi\u00f9 avanti; se il fallo avviene entro l'area di 50 metri dalle porte, il calcio viene battuto dalla goal square.\nIl punteggio.\nIl punteggio viene indicato dividendo il numero di goal e di behind da un segno di interpunzione ed indicando tra parentesi la somma dei punti alla fine.\nPer esempio: \"Collingwood 11. 14. (80) def. by Western Bulldogs 18. 13. (121)\", si legge Collingwood 11 goal 14 behind, ottanta punti, sconfitta dai Western Bulldogs 18 goal 13 behind, 121 punti.\nPer decidere quale squadra ha vinto, non \u00e8 importante il numero di goal o di behind segnati, ma la somma totale di punti.\nGli arbitri.\nLe partite sono dirette da tre arbitri, che sorvegliano ciascuno una parte di terreno e che si scambiano regolarmente di posizione. Due assistenti di linea e due giudici di porta coadiuvano gli arbitri nello stabilire rispettivamente se il pallone \u00e8 uscito dal campo e se ha varcato la linea di porta.\nIl giudice di porta segnala il punteggio in modo caratteristico, che \u00e8 diventato uno degli emblemi di questo sport. Per convalidare un \"goal\" alza entrambi gli avambracci ad angolo retto rispetto al corpo, mostrando entrambi gli indici ed in seguito sventolando due bandierine (riposte nel retro dei \"goal posts\"); per convalidare un \"behind\" alza un solo avambraccio, mostrando un solo indice e sventolando una sola bandierina. Nel caso l'arbitro esegua un \"overrule\", cambi cio\u00e8 la decisione del giudice di porta, quest'ultimo segnala il cambiamento di punteggio nel modo seguente: si pone al centro della \"goal line\", incrocia le bandierine al di sopra della testa, e subito dopo indica il nuovo punteggio in uno dei modi descritti."}
{"id": "56206", "revid": "767487", "url": "https://it.wikipedia.org/wiki?curid=56206", "title": "Tonatiuh", "text": "Tonatiuh (o Ollin Tonatiuh ossia \"Movimento del sole\"), nella mitologia azteca, \u00e8 il nome che viene usato pi\u00f9 spesso per indicare il dio-sole, precisamente il Quinto Sole, sorto dopo la fine apocalittica delle quattro ere anteriori. Gli Aztechi vengono spesso definiti \"il popolo del Sole\", e pur essendo questo un simbolo cardine per molte altre civilt\u00e0 (si pensi agli Egizi, ai popoli dell'India) \u00e8 vero che dagli Aztechi fu trasformato in una divinit\u00e0 ossessionante, da cui dipendevano la loro esistenza ed i loro riti.\nQuesta divinit\u00e0 era associata all'aquila e si identificava anche nella divinit\u00e0 azteca Huitzilopochtli.\nUna sintesi tragica di questo culto \u00e8 rappresentata dalla \"Pietra del Sole\" (oggi nel Museo nazionale di antropologia di Citt\u00e0 del Messico).\nCuriosit\u00e0.\nIl famoso \"conquistador\" Pedro de Alvarado fu soprannominato \"Tonatiuh\" dagli aztechi per i suoi capelli rossi e il suo carattere ridanciano e gradasso, che per\u00f2 si trasformava in estrema crudelt\u00e0 in battaglia."}
{"id": "56211", "revid": "324090", "url": "https://it.wikipedia.org/wiki?curid=56211", "title": "Xipe-Totec", "text": "Xipe-Totec (\"Nostro Signore lo Scorticato\"), era una divinit\u00e0 mixteca, in origine chiamata semplicemente Xipe, assimilata poi alla mitologia azteca. Era una divinit\u00e0 che presiedeva alla rinascita, al passaggio dalla morte alla vita e viceversa, dio dell'agricoltura, dell'occidente, delle malattie, della primavera, dei fabbri e delle stagioni. Si tolse la pelle per dare nutrimento all'umanit\u00e0, simboleggiando il seme del mais, che perde la scorza esterna per poter germogliare. Veniva raffigurato senza pelle, come un dio dorato, oppure con una seconda pelle umana.\nIl culto.\nIl culto di questo dio fu adottato dagli Aztechi durante il regno di Axayacatl (1469\u20131481).\nOgni anno, durante il Tlacaxipehualiztli, secondo mese rituale dell'anno azteco che cadeva all'equinozio di primavera, venivano fatti festeggiamenti in onore di Xipe Totec con sacrifici umani. Si costringevano schiavi e prigionieri a combattere in tornei chiamati \"Tlahuahuanaliztli\". \nA quelli che perdevano il combattimento veniva tolto il cuore e rimossa la pelle, che, tinta di giallo (chiamata \"teocuitlaquemitl\" ovvero \"abito d'oro\") era poi indossata dai vincitori.\nTempli di Xipe Totec.\nGli orafi aztechi costruirono svariati templi dedicati a Xipe Totec, in particolare quello principale di Yopico. La prima iconografia del dio, invece, ci viene dal tempio a Xolalpan.\nSi ritiene che il tempio emerso dagli scavi di Ndachjian, nella citt\u00e0 di Tehuac\u00e1n, fosse dedicato a questa divinit\u00e0."}
{"id": "56214", "revid": "1652635", "url": "https://it.wikipedia.org/wiki?curid=56214", "title": "Pablo Neruda", "text": "Scelse lo pseudonimo di Pablo Neruda, in onore dello scrittore e poeta ceco Jan Neruda. Nome che in seguito gli fu riconosciuto anche a livello legale. Definito da Gabriel Garc\u00eda M\u00e1rquez \u00abil pi\u00f9 grande poeta del XX secolo, in qualsiasi lingua\u00bb e considerato da Harold Bloom tra gli scrittori pi\u00f9 rappresentativi del canone Occidentale, \u00e8 stato insignito nel 1971 del Premio Nobel per la letteratura.\nHa anche ricoperto per il proprio Paese incarichi di primo piano, diplomatici e politici, come quello di Senatore. Inoltre \u00e8 conosciuto per la sua adesione al comunismo (per cui sub\u00ec censure e persecuzioni politiche, dovendo anche espatriare a causa della sua opposizione al governo autoritario di Gabriel Gonz\u00e1lez Videla), la sua candidatura a Presidente del Cile nel 1970, e il successivo sostegno al socialista Salvador Allende. Mor\u00ec in un ospedale di Santiago poco dopo il golpe del generale Augusto Pinochet nel 1973, ufficialmente di tumore ma in circostanze ritenute dubbie, mentre stava per partire per un nuovo esilio.\nBiografia.\nI primi anni.\nRicardo Eli\u00e9cer Neftal\u00ed Reyes Basoalto nacque a Parral, una cittadina della provincia di Linares (nella regione del Maule), il 12 luglio del 1904, figlio di Jos\u00e9 del Carmen Reyes Morales, un impiegato delle ferrovie, e di Rosa Neftal\u00ed Basoalto Opazo, un'insegnante, che mor\u00ec di tubercolosi quando il piccolo Pablo non aveva che un mese di vita. Nel 1906, all'et\u00e0 di due anni, il futuro poeta si trasfer\u00ec col padre nella citt\u00e0 di Temuco, nella regione meridionale dell'Araucan\u00eda, dove ben presto il genitore convol\u00f2 a nozze con Trinidad Candia Malverde (una donna che il giovane Pablo soleva chiamare \"Mamadre\" e a cui dedic\u00f2 anche alcune sue poesie), dalla quale aveva precedentemente avuto un figlio di nove anni pi\u00f9 vecchio, Rodolfo de la Rosa. Laura Herminia detta \"Laurita\" invece era nata da una successiva relazione extraconiugale del padre con Aurelia Tolr\u00e0, una donna catalana. Sia il padre sia la matrigna moriranno nel 1938.\nIl giovane Neruda, al quale il padre aggiunse all'anagrafe il nome \"Neftal\u00ed\", dal secondo nome della madre defunta (con cui, tra l'altro, veniva spesso chiamato dai familiari), dimostr\u00f2 un interesse per la scrittura e la letteratura, avversato dal padre ma incoraggiato dalla poetessa Gabriela Mistral, futura vincitrice del Premio Nobel per la letteratura nel 1945, sua insegnante durante il periodo di formazione scolastica. Il suo primo lavoro ufficiale come scrittore fu l'articolo \"Entusiasmo y perseverancia\", pubblicato ad appena 13 anni sul giornale locale \"La Ma\u00f1ana\" diretto da Orlando Mason, che Neruda pensava essere suo zio ma in realt\u00e0 era il frutto di una relazione di molto antecedente tra Trinidad Candia Marverde e Rudecindo Ortega ed era stato adottato da Micaela (sorella di Trinidad) e dal marito Carlos Mason . \nNel 1920 inizi\u00f2 a utilizzare per le sue pubblicazioni lo pseudonimo di \"Pablo Neruda\", in omaggio a Jan Neruda, con cui \u00e8 tutt'oggi pressoch\u00e9 esclusivamente conosciuto, in modo da poter scrivere poesie senza che il padre (il quale riteneva quest'arte un'attivit\u00e0 poco \"rispettabile\") lo scoprisse. L'anno successivo, il 1921, si trasfer\u00ec a Santiago per studiare la lingua francese e con l'intenzione iniziale di diventare in seguito insegnante, idea ben presto abbandonata per la poesia.\nNel 1923 pubblic\u00f2 il suo primo volume in versi, \"Crepusculario\", che fu apprezzato da scrittori come Alone, Ra\u00fal Silva Castro e Pedro Prado, seguito a distanza di un anno da \"Veinte poemas de amor y una canci\u00f3n desesperada\", una raccolta di poesie d'amore, di stile modernista ed erotico, motivo che spinse alcuni editori a rifiutarlo. Grazie a queste due opere venne acclamato e tradotto in alcuni paesi stranieri: tuttora esse sono tra le sue opere maggiormente apprezzate.\nGli incarichi diplomatici.\nNeruda si ritrov\u00f2 in una condizione di povert\u00e0 che lo costrinse ad accettare nel 1927 un incarico di console onorario nel Sudest asiatico, in Birmania, seguito da altri innumerevoli incarichi. Sull'isola di Giava spos\u00f2 la banchiera olandese Marietje Antonia Hagenaar (successivamente Hagenaar Vogelzang) detta \"Maruca\". Durante i suoi incarichi diplomatici, Neruda riusc\u00ec a comporre un gran numero di poesie, sperimentando varie forme poetiche tra cui quelle surrealistiche che si possono trovare nei primi due volumi di \"Residencia en la tierra\" che risalgono a questo periodo.\nPrima di ritornare in Cile, ottenne altre destinazioni diplomatiche, dapprima a Buenos Aires, quindi in Spagna, a Barcellona, dove in seguito sostitu\u00ec Gabriela Mistral nella carica di console a Madrid. In questo periodo conobbe altri scrittori come Rafael Alberti, Federico Garc\u00eda Lorca e il poeta peruviano C\u00e9sar Vallejo. Durante la permanenza nella capitale spagnola nacque la figlia Malva Marina Trinidad (1934-1943), affetta da idroencefalite, che mor\u00ec in tenera et\u00e0. Sar\u00e0 proprio lo stato di frustrante prostrazione e incurabilit\u00e0 dell'unica figlia avuta dal poeta la causa vera dei dissapori sempre pi\u00f9 insopprimibili che portarono a una crisi familiare con la Hagenaar, che giunse al culmine a seguito della frequentazione di Neruda con Delia del Carril, argentina, di vent'anni pi\u00f9 anziana di lui e che diverr\u00e0 la seconda moglie. Appassionata fautrice del comunismo, fu lei a indirizzare l'iniziale tendenza anarco-individualista di Neruda verso gli ideali marxisti.\nIl comunismo.\nL'abbraccio delle idee comuniste e di solidariet\u00e0 civile trov\u00f2 ulteriore \"humus\" per Neruda anche nella repulsione che provava nei confronti dei soprusi compiuti dai fascisti di Francisco Franco durante gli anni della guerra civile spagnola. La sua \"svolta a sinistra\" fu ancora pi\u00f9 decisa dopo la barbara uccisione, da parte delle forze del generale Franco, di Federico Garc\u00eda Lorca, di cui era divenuto amico: l'appoggio di Neruda al fronte repubblicano, che si opponeva all'allora nascente dittatura franchista, fu totale, sia nei discorsi sia negli scritti, come, ad esempio, la raccolta di poesie \"Espa\u00f1a en el coraz\u00f3n\".\nIn seguito all'elezione a presidente del Cile di Pedro Aguirre Cerda nel 1938, di cui Neruda era stato sostenitore, il poeta ricevette l'incarico di far evacuare dai campi francesi i 2\u00a0000 esiliati spagnoli, per i quali organizz\u00f2 un trasferimento via mare in Cile utilizzando la nave \"Winnipeg\". In questa occasione gli venne rimproverato di aver privilegiato gli sfollati di fede comunista a scapito degli altri, anche se sembra che la scelta sulle persone da imbarcare fosse stata fatta principalmente dal presidente della repubblica spagnola in esilio, Juan Negr\u00edn.\nL'inconsistenza di queste rimostranze \u00e8 poi ulteriormente dimostrata dal grande affetto con cui, ancora oggi, \u00e8 largamente ricordato in Francia. Tra il 1940 e il 1943 gli venne assegnato l'incarico di console generale a Citt\u00e0 del Messico e fu in questi anni che divorzi\u00f2 dalla prima moglie, si spos\u00f2 con Delia del Carril e apprese della morte della figlia, a soli 8 anni, nei territori occupati dei Paesi Bassi. Neruda aiut\u00f2 poi il pittore messicano David Alfaro Siqueiros, accusato di essere uno dei cospiratori coinvolti nel tentativo di omicidio di Lev Trotsky nel 1940 (Trotsky sar\u00e0 assassinato poco dopo, in un secondo tentativo, da Ram\u00f3n Mercader, un agente segreto spagnolo che lavorava per l'URSS), facendogli ottenere un visto di ingresso per il Cile e dandogli ospitalit\u00e0. Neruda rivel\u00f2 che lo fece su richiesta informale del nuovo Presidente messicano Manuel \u00c1vila Camacho.\nSiqueiros dipinse in quel periodo un \"murale\" nella scuola di Chill\u00e1n. Nel 1943, durante il viaggio di ritorno a casa, Neruda si ferm\u00f2 in Per\u00f9, visit\u00f2 Machu Picchu, e rimase molto colpito dalla citt\u00e0 degli Inca, che gli ispir\u00f2, nel 1945, la scrittura di \"Alturas de Macchu Picchu\", un poema in dodici parti sulla colonizzazione spagnola. Lo stesso argomento ispir\u00f2 anche \"Canto General\" (in cui fu incluso anche \"Alturas\"), pubblicato in seguito, nel 1950, che contiene fortissimi accenti polemici contro il cosiddetto imperialismo statunitense (di cui, tra l'altro, denunci\u00f2 gli abusi di multinazionali come la Coca-Cola, la United Fruit Company e la Anaconda Copper, nominate esplicitamente nel testo). Il testo descrive inoltre storia, geografia, mitologia, cultura, flora e fauna del Sudamerica.\nNegli anni successivi, espresse la sua ammirazione per l'Unione Sovietica - anche per il ruolo decisivo svolto nella definitiva sconfitta della Germania nazista - e per Stalin, a cui nel 1953 dedic\u00f2 una composizione, in occasione della morte. Le rivelazioni successive sul culto della personalit\u00e0 coltivato dal leader sovietico e sulle \"purghe staliniste\" (a partire dal celebre discorso di Nikita Khru\u0161\u010d\u00ebv, successore di Stalin, durante il XX congresso del partito comunista sovietico di Mosca del febbraio 1956) spinsero Neruda a cambiare opinione, facendo autocritica e rinnegando l'ammirazione espressa in precedenza: nelle sue memorie manifest\u00f2 il suo rammarico per aver contribuito alla creazione di un'immagine non reale di Stalin.\nQuesto errore di valutazione lo port\u00f2 a guardare con occhio diverso anche il comunismo cinese, che conobbe durante un viaggio nel 1957, temendo la ripetizione degli stessi errori - cio\u00e8 la venerazione di una \"divinit\u00e0 socialista\" - anche nei confronti di Mao Tse-Tung. Nonostante le disillusioni, Neruda rimase comunque sempre fedele alle sue convinzioni comuniste e fu criticato da molti detrattori che lo accusarono di non aver mai preso posizione a favore degli intellettuali dissidenti Boris Pasternak e Joseph Brodsky.\nLa politica in Cile.\nIl 4 marzo 1945 fu eletto senatore, nella lista del Partito comunista nelle province nordorientali del Cile di Antofagasta e Tarapac\u00e1, situate nell'inospitale deserto di Atacama, e pochi mesi dopo prese ufficialmente la tessera del Partito Comunista del Cile. L'anno seguente, il candidato ufficiale del Partito Radicale del Cile per le elezioni presidenziali, Gabriel Gonz\u00e1lez Videla, gli chiese di assumere la direzione della campagna elettorale della \"Coalizione democratica\" per le presidenziali, comprendente radicali, comunisti e democratici: a questo incarico il poeta si dedic\u00f2 con fervore, contribuendo alla sua nomina a presidente, battendo il candidato conservatore Cruz-Coke, ma rimanendo deluso per l'inaspettato voltafaccia di Videla nei confronti proprio del Partito Comunista dopo le elezioni.\nIl punto di non ritorno nel rapporto tra il poeta e il politico fu la violenta repressione con cui quest'ultimo colp\u00ec i minatori in sciopero nella regione di B\u00edo-B\u00edo, a Lota, dell'ottobre 1947: i manifestanti vennero imprigionati in carceri militari e in campi di concentramento nei pressi della citt\u00e0 di Pisagua. La disapprovazione di Neruda culmin\u00f2 nel drammatico discorso del 6 gennaio 1948 davanti al Senato cileno, chiamato in seguito \"Yo acuso\", in cui lesse all'assemblea l'elenco dei minatori tenuti prigionieri. Il governo Videla si era rapidamente trasformato in un governo autoritario, da cui Neruda prese completamente le distanze.\nL'esilio.\nLa reazione di Videla fu l'emanazione di un ordine d'arresto contro Neruda, per sottrarsi al quale il poeta si vide costretto a intraprendere un duro periodo - 13 mesi - di fuga, nascosto da amici e compagni. Inoltre, Videla promulg\u00f2 nel marzo 1948 anche la cosiddetta \"Ley de Defensa Permenente de la Democracia\" (dai detrattori soprannominata invece \"Ley maldita\"), in base alla quale il Partito Comunista del Cile venne dichiarato fuorilegge e oltre 26\u00a0000 iscritti vennero cancellati dalle liste elettorali, e i rappresentanti eletti, tra cui Neruda, vennero fatti decadere dalle cariche. A questo periodo della sua vita \u00e8 dedicato il film \"Neruda\" di Pablo Larra\u00edn, uscito nel 2016. Nel marzo 1949 riusc\u00ec a rifugiarsi in Argentina, sotto il governo di Juan Domingo Per\u00f3n, dopo un'avventurosa traversata delle Ande, di cui raccont\u00f2 nel discorso della cerimonia di consegna del Nobel. Nel 1950 termin\u00f2 intanto il suo incarico senatoriale.\nDurante l'esilio argentino durato tre anni, conobbe a Buenos Aires Miguel \u00c1ngel Asturias, che ricopriva la carica di addetto culturale per il Guatemala e che riusc\u00ec a procurargli un passaporto grazie al quale pot\u00e9 abbandonare l'Argentina. Anche grazie all'aiuto di Pablo Picasso, Neruda riusc\u00ec ad arrivare a Parigi, compiendo un'apparizione a sorpresa al \"Congresso Mondiale dei Partigiani della Pace\", clamorosa in quanto, nel frattempo il governo cileno aveva continuato a negare che Neruda avesse lasciato il territorio natio. Furono, quelli dell'esilio, anche anni di numerosi viaggi tra l'Europa, l'India, la Cina, l'URSS e il Messico.\nProprio in Messico, Neruda fu colpito da un serio attacco di flebite, strascico delle lunghe costrizioni in luoghi molto angusti cui l'aveva obbligato la latitanza; durante il periodo di cure, conobbe Matilde Urrutia, una cantante cilena, con cui inizi\u00f2 una relazione e che anni dopo spos\u00f2. Durante il periodo messicano pubblic\u00f2 il \"Canto General\", iniziato anni prima in Cile. Una versione pi\u00f9 breve del manoscritto era stata pubblicata gi\u00e0 alcuni mesi prima, in Cile, sulla base dei testi l\u00ec lasciati, a cura del Partito Comunista (clandestino per via della citata \"Ley de defensa\").\nNel 1952, Neruda visse per un periodo in una villa messagli a disposizione dall'ingegnere e naturalista Edwin Cerio, sull'Isola di Salina; tale permanenza diede poi l'idea dell'ambientazione del film con Massimo Troisi \"Il postino\" (1994), in cui il poeta \u00e8 interpretato da Philippe Noiret, e diretto dal regista Michael Radford (la sceneggiatura fu liberamente tratta dal romanzo \"Il postino di Neruda\" di Antonio Sk\u00e1rmeta, che, a differenza del film, \u00e8 ambientato nel giugno del 1969 in un piccolo villaggio di pescatori di Isla Negra, una piccola isola al largo di El Quisco, nella regione di Valpara\u00edso). Dopo il soggiorno a Capri, Neruda si spost\u00f2 a Sant'Angelo d'Ischia, dove rimase dal gennaio alla fine di giugno del 1952.\nIl ritorno in patria.\nNel 1952, il governo di Videla era ormai al termine del mandato, colpito anche da numerosi scandali per corruzione, e il Partito Socialista present\u00f2 la candidatura a nuovo presidente di Salvador Allende, richiedendo contemporaneamente la presenza in patria del suo letterato pi\u00f9 illustre al fine di avallarne al meglio l'investitura. Presidente fu eletto per\u00f2 in novembre il conservatore Carlos Ib\u00e1\u00f1ez del Campo. Neruda torn\u00f2 in Cile in agosto, ritrovando provvisoriamente la moglie Delia del Carril, ma il matrimonio era ormai destinato al naufragio grazie anche alla nuova relazione iniziata in Messico. Ottenuto il divorzio, spos\u00f2 quindi la terza e ultima moglie, Matilda Urrutia. Nel 1953 Neruda ottenne il Premio Stalin per la pace.\nDi conseguenza, nel 1955, Delia lo lasci\u00f2 per fare ritorno in Europa. Tuttavia, l'abbandono di Delia non determin\u00f2 per Neruda quello dell'impegno comunista: il poeta prosegu\u00ec nella sua attivit\u00e0 politica, prendendo ad esempio posizione contro gli Stati Uniti durante la crisi dei missili di Cuba (Neruda aveva sostenuto la rivoluzione cubana di Fidel Castro) e la guerra del Vietnam. Ci\u00f2 gli attir\u00f2 gli strali delle parti pi\u00f9 conservatrici degli USA, e l\"'Associazione per la libert\u00e0 della cultura\", organizzazione dietro la quale in realt\u00e0 si celava la CIA, cerc\u00f2 di minare in ogni modo la sua credibilit\u00e0 e la sua reputazione, citandone ad esempio le posizioni in merito al tentato assassinio di Trotsky del 1940. Alla morte di Stalin, nel 1953, Neruda scrisse una commossa ode in memoria del dittatore sovietico, componimento oggi poco conosciuto.\nQuesta campagna fu frenata solo nel 1964, quando fu ventilata l'ipotesi di insignire Neruda del Premio Nobel e l'unica candidatura alternativa era quella di Jean-Paul Sartre, personaggio ancora pi\u00f9 inviso ai conservatori statunitensi (poi effettivamente premiato, anche se rifiut\u00f2 di ritirare il Premio). Nel 1966 Neruda fu invitato a New York per una conferenza internazionale dell'associazione degli scrittori, ma Arthur Miller, organizzatore dell'evento, incontr\u00f2 molte difficolt\u00e0 e dovette fare notevoli pressioni sull'amministrazione Johnson sia per riuscire a fargli ottenere un visto, sia per la presenza di tanti altri letterati provenienti da oltre la \"cortina di ferro\".\nProprio per questi motivi, lo scrittore messicano Carlos Fuentes indic\u00f2 successivamente il convegno come uno dei primi passi verso la fine della Guerra Fredda. A lavori conclusi, Neruda effettu\u00f2 per la Biblioteca del Congresso di Washington D.C. registrazioni audio di alcune delle sue composizioni. Durante il viaggio di ritorno in patria, Neruda fece una sosta in Per\u00f9, dove fu accolto con tutti gli onori dal presidente Fernando Bela\u00fande Terry, ma la visita fu mal vista da Cuba. In quegli anni i rapporti tra Per\u00f9 e Cuba erano alquanto tesi a causa delle differenze politiche e Neruda fu accusato dagli intellettuali cubani di essere un revisionista al soldo degli \"Yankees\" e non pot\u00e9 recarsi sull'isola caraibica sino al 1968.\nDi ci\u00f2 Neruda fu molto dispiaciuto tanto che nell'autobiografia \"Confesso che ho vissuto\" critic\u00f2 l'atteggiamento degli intellettuali cubani, definendolo \u00abfanatico\u00bb e un \u00abcolpo alla schiena\u00bb. Nel 1967, alla morte di Ernesto Che Guevara in Bolivia, Neruda scrisse molti articoli sulla perdita del \"grande eroe della rivoluzione\", dalla cui stima era del resto ricambiato, come testimonia la composizione, da parte di Guevara, di un piccolo saggio elogiativo sul libro di Neruda \"Canto General\".\nGli ultimi anni.\nNel 1969, Neruda fu indicato come uno dei candidati alla carica di Presidente della Repubblica cilena per la coalizione di centro sinistra, e scelto poi come candidato ufficiale del Partito comunista cileno, ma si ritir\u00f2 dalla competizione elettorale appoggiando alle elezioni del 1970 il candidato socialista Allende e aiutandolo a divenire il primo presidente socialista democraticamente eletto in Cile. Dal 1970 al 1972 riprese la carriera diplomatica, nominato da Allende ambasciatore del Cile presso la sede di Parigi, carica che segn\u00f2 il culmine della sua attivit\u00e0 politica ma che dovette per\u00f2 lasciare presto per motivi di salute, in particolare per il tumore alla prostata di cui soffriva.\nIl 21 ottobre 1971, ottenne, terzo scrittore dell'America Latina dopo Gabriela Mistral nel 1945 e Miguel \u00c1ngel Asturias nel 1967, il Premio Nobel per la letteratura. Al suo primo ritorno in patria, l'anno successivo, venne trionfalmente accolto in una manifestazione presso lo stadio di Santiago. Di questi anni sono anche le sue ultime pubblicazioni in vita, \"La espada encendida\" e \"Las piedras del cielo\", edite durante il soggiorno parigino.\nPrima di morire assistette al colpo di Stato del generale Augusto Pinochet dell'11 settembre 1973 nonch\u00e9 alla morte del presidente Allende, suo amico personale, assassinato durante l'assalto al palazzo della Moneda. Insediatasi la dittatura, i militari cominciarono a vessarlo con le perquisizioni ordinate dal generale golpista; durante una di queste, Neruda avrebbe detto ai militari \"\u00abGuardatevi in giro, c'\u00e8 una sola forma di pericolo per voi qui: la poesia\u00bb\".\nMentre attendeva di poter espatriare in Messico, il poeta si aggrav\u00f2 e venne ricoverato presso la clinica Santa Mar\u00eda di Santiago, il 19 settembre. Mor\u00ec il 23 settembre 1973, ufficialmente per il cancro alla prostata, ma forse, secondo la recente testimonianza del suo autista e guardia del corpo, fu assassinato per volont\u00e0 di Pinochet nella clinica (la stessa nella quale, il 22 gennaio 1982, fu assassinato il democristiano Eduardo Frei Montalva) mediante una misteriosa iniezione.\nNeruda termin\u00f2 l'ultima poesia forse il giorno prima della morte; intitolata \"I satrapi\", \u00e8 un attacco diretto, rabbioso e senza mezzi termini contro Pinochet, Richard Nixon (gi\u00e0 preso di mira come \"malvagio... genocida della Casa Bianca\" nel poema \"Incitamento al nixonicidio\") e altri politici come Frei Montalva e il dittatore uruguaiano Juan Mar\u00eda Bordaberry: \"\u00abNixon, Frei e Pinochet / fino a oggi, fino a questo amaro / mese di settembre / dell'anno 1973, / con Bordaberry, Garrastuzu e Banzer, / iene voraci (...) / satrapi mille volte venduti / e traditori\u00bb\".\nIl suo funerale fu uno dei primissimi momenti di opposizione alla dittatura, poich\u00e9 avvenne nonostante la presenza ostile e intimidatoria dei militari a mitra spianato che guardavano a vista i partecipanti, come testimonia un filmato clandestino girato all'epoca. Molti dei partecipanti inneggiarono ad Allende, ma i soldati non osarono intervenire; comunque, parecchi tra i presenti finirono poi \"desaparecidos\" o furono arrestati in seguito. Fu, inoltre, un gesto di solidariet\u00e0 e di ribellione contro l'ultimo sfregio nei confronti di Neruda, compiuto mentre giaceva nel letto d'ospedale: la devastazione, sempre per ordine di Pinochet, delle sue propriet\u00e0. La morte e le esequie di Neruda, chiamato nel libro \"il Poeta\", sono ricordate da Isabel Allende nell'ultima parte del romanzo \"La casa degli spiriti\". L'autrice era difatti presente alla cerimonia.\nL'ultima moglie pubblic\u00f2 postuma l'autobiografia su cui Neruda aveva lavorato sino al giorno prima di morire, suscitando il risentimento di Pinochet per le dure critiche contro la brutalit\u00e0 della dittatura. Anche di Matilde Urrutia venne pubblicata, nel 1986, un'autobiografia sul periodo trascorso con Neruda, dal titolo \"Mi vida junto a Pablo Neruda\"; in Cile, le opere di Neruda vennero riabilitate e rimesse in commercio nel 1990, dopo la caduta della dittatura. Le tre abitazioni possedute da Neruda in Cile, \"La Chascona\" a Santiago, \"La Sebastiana\" a Valparaiso, e la \"Casa de Isla Negra\" a El Quisco sono oggi musei, gestiti dalla Fondazione Neruda. Nel 1992, le salme di Neruda e della moglie furono esumate dal cimitero di Santiago e sepolte nel giardino della \"Isla Negra\".\nIl mistero della sua morte.\nSeppur la Fondazione Neruda si sia opposta sin dall'inizio, la salma di Neruda \u00e8 stata riesumata dopo 40 anni dalla morte, l'8 aprile 2013, con l'obiettivo di chiarire il mistero sulla sua morte, ovvero se sia avvenuta per cause naturali o si sia trattato di un omicidio. Disposto dal giudice cileno Mario Carroza nell'ambito dell'inchiesta basata sulle accuse di Manuel Araya, autista del poeta secondo il quale il grande poeta fu ucciso con un'iniezione letale durante il ricovero nell'ospedale di Santiago, e su richiesta dei nipoti di Neruda. L'ipotesi \u00e8 stata per il momento smentita dal referto sugli esami radiologici e istologici effettuati sulla salma nei quali si evidenzia, come era noto gi\u00e0 all'epoca, lo stato molto avanzato del suo tumore alla prostata. Per una prova definitiva si attende l'esito delle analisi tossicologiche ancora in corso presso i laboratori dell'Universit\u00e0 della North Carolina, negli Stati Uniti.\nI sostenitori della tesi dell'assassinio, basandosi sulle testimonianze dell'epoca, affermano che Neruda non era in fin di vita, nonostante fosse gravemente malato, e che Pinochet avrebbe ordinato a un sicario, un agente segreto della CIA collegato anche ad ambienti del neofascismo, Michael Townley, di accelerarne la morte con una non ben definita \"iniezione allo stomaco\" per evitare che diventasse un leader dell'opposizione all'estero, secondo le parole di Neruda stesso all'autista, che raccont\u00f2 che un medico era entrato e gli aveva praticato l'iniezione; il giorno dopo le sue condizioni peggiorarono improvvisamente e mor\u00ec, prima della partenza per il nuovo esilio. Il giudice Carroza ordin\u00f2, sempre nel 2013, di rintracciare e identificare il presunto killer di Neruda, che per\u00f2 vive con un falso nome negli Stati Uniti, sotto il programma di protezione testimoni dell'FBI in una localit\u00e0 segreta. \nAnche la moglie rifer\u00ec dell'allarme di Neruda per la misteriosa iniezione. Mentre Matilde Urrutia era in viaggio con Araya verso la Isla Negra per recuperare le ultime cose prima di partire per il Messico, verso le ore 16 ricevettero una telefonata di Neruda dall'ospedale. Il poeta chiese di tornare indietro perch\u00e9 era molto preoccupato, poich\u00e9 \"\u00abmentre dormiva nella sua camera della clinica alcune persone erano entrate e gli avevano iniettato qualcosa nell'addome\u00bb\". Disse che \"si sentiva male\", secondo le parole riportate da Araya. Quando l'autista e la moglie arrivarono a Santiago, trovarono il poeta, che prima era indebolito ma comunque in discrete condizioni, con un'improvvisa febbre. Neruda mostrava segni di arrossamento dove gli era stata praticata l'iniezione ma il dottor Sergio Drapper afferm\u00f2 che erano calmanti e antidolorifici. Drapper sostenne poi che l'iniezione fu praticata da un certo dottor Price; ne forn\u00ec un identikit, coincidente con l'aspetto fisico di Michael Townley, che egli non aveva mai conosciuto sotto questo nome.\nAnche l'infermiera di Neruda, citando voci di corridoio della clinica, sostiene la tesi dell'omicidio. Uscito, alle ore 19, per andare a comprare un medicinale in una farmacia periferica (dove il medico aveva indirizzato Araya), la macchina fu intercettata dai militari che lo fermano, trattenendolo per un controllo e poche ore dopo (alle 22 circa) Neruda fu dichiarato morto dai medici della clinica. La moglie di Neruda rimase nella clinica ma Araya fu arrestato e torturato per dieci giorni nel campo di concentramento dell'Estadio Nacional de Chile; ritenendo di non essere creduto, decide di parlare solo dopo la clamorosa scoperta dell'omicidio di Eduardo Frei Montalva (1982), avvenuta nel 2005.\nCome causa di morte del poeta vennero indicate tre motivazioni, in altrettante copie del certificato: tumore, insufficienza cardiaca (come conseguenza della malattia), cachessia (senza nominare il tumore), mentre le cartelle cliniche della struttura dove mor\u00ec e dell'Ospedale Tedesco, dove effettuava altre cure, risultarono sparite, come i registri dei medici di turno nei giorni prossimi alla sua morte.\nNel novembre 2013 il direttore del servizio medico legale cileno, Patricio Bustos, ha fatto analizzare la salma di Neruda concludendo che il poeta \u00e8 morto a causa di un tumore alla prostata, il cui decorso fu forse accelerato dallo stress emotivo dei giorni del golpe.\nNessuna sostanza velenosa \u00e8 stata rintracciata nel corpo, se non tracce dei medicinali e degli antidolorifici assunti per contrastare il cancro, mentre nelle ossa erano presenti molte metastasi. Gli avvocati del nipote del poeta contestano le diverse cause di decesso riportate in tre copie del certificato di morte, e affermano che non tutte le sostanze e i metodi, come il gas sarin (che Townley afferm\u00f2 essere stato usato in alcuni omicidi politici fatti passare per suicidi o morti naturali), il polonio-210, iniezioni di aria che causano embolia, sovradosaggi di morfina, o alcune tossine come quella botulinica - secondo Townley tossine usate per uccidere l'ex Presidente cileno Eduardo Frei Montalva, nel cui corpo furono trovati residui di tallio e gas mostarda (quest'ultimo gas, noto anche come iprite, \u00e8 un agente vescicante e ustionante per contatto, usato come arma chimica e che accelera il diffondersi di infezioni, danneggiando anche il sistema immunitario per leucopenia) - lasciano tracce dopo cos\u00ec tanto tempo e talvolta possono essere mascherati da farmaci.\nSia i nipoti sia il Partito Comunista Cileno, nel gennaio 2015, hanno ottenuto un supplemento di inchiesta e la riapertura dell'indagine, con nuovi esami scientifici sui reperti biologici prelevati dalla salma nel 2013, onde ricercare specifiche sostanze chimiche o metalli pesanti, letali in breve tempo in un organismo debilitato.\nNel maggio 2015 un gruppo spagnolo ha annunciato il ritrovamento di proteine anomale nelle ossa di Neruda, non riferibili a farmaci, alcune legate al cancro e altre a un'infezione improvvisa e assai rapida da \"Staphylococcus aureus\"; anche se tali infezioni sono fortemente possibili in ospedale e in pazienti gravemente malati, un'esplosione batterica cos\u00ec veloce dopo il ricovero e la suddetta iniezione, tale da portare Neruda alla morte in poche ore, potrebbe far sospettare un intervento esterno per favorire l'infezione, come la detta iprite le cui tracce scompaiono dopo pochi anni. I medici spagnoli conclusero dicendo che ci\u00f2 potrebbe essere verosimile, anche se non pu\u00f2 essere n\u00e9 dimostrato n\u00e9 escluso.\nL'indagine \u00e8 stata avviata verso l'archiviazione, ma il governo cileno, di fronte ai persistenti dubbi, ha istituito presso il dipartimento per i diritti umani due commissioni scientifiche che nel novembre 2015 hanno redatto un documento riservato poi reso pubblico, in cui si legge che \u00e8 probabile che Neruda non sia morto \"\u00aba causa del cancro alla prostata di cui soffriva\u00bb\", e che \"\u00abrisulta chiaramente possibile e altamente probabile l'intervento di terzi\u00bb\", concludendo che al paziente \"\u00abfu applicata un'iniezione o gli fu somministrato qualcosa per via orale che ha fatto precipitare la sua prognosi in appena sei ore\u00bb\". Si tratta della prima volta che lo Stato cileno smentisce la causa di morte dichiarata dal governo di Pinochet nel 1973.\nPoetica.\nLa poetica di Neruda spazia dal realismo al surrealismo, dalla lirica intimista a quella civile e politica. Tra i suoi principali ispiratori e modelli vi sono Francisco de Quevedo, Walt Whitman (da lui spesso citato direttamente, come il suo maestro e la sua guida morale e artistica) e Arthur Rimbaud, come rilevato dal critico Leo Spitzer.\nSecondo Neruda, la poesia \u00e8 un atto di pace e amore, ma egli \u00e8 costretto dalle circostanze a combattere chi questa pace vuole distruggere, come nei versi diretti contro i dittatori, il neocolonialismo e l'imperialismo statunitense (emblematici sono il \"Canto general\" e \"Incitamento al nixonicidio e celebrazione della rivoluzione cilena\"), in cui la rabbia del poeta verso chi rovina la purezza della vita viene palesata; la sua ispirazione pi\u00f9 profonda per\u00f2 non viene mai messa in ombra: \nEgli esprime un concetto romantico e drammatico della vita, amante delle piccole cose e della sua terra e in rivolta con le convenzioni, l'ordine costituito e le banalit\u00e0 della vita moderna. Il tema dell'amore per la vita si accompagna all'indagine sulla morte e sull'esistenza, alla ricerca di una libert\u00e0 assoluta e quindi al disprezzo per i tiranni e per il potere (in questo senso va intesa anche la sua sentimentale adesione alle idee comuniste, senza dogmatismo e sempre pronta a mettersi in discussione).\nPer quanto riguarda la forma e la metrica, Neruda predilige le forme semplici, come il verso libero, molto attento al linguaggio, estremamente ricco e potente, palpitante di emozioni vitali. Egli vuole anche essere una voce epica per la celebrazione della storia e del popolo dell'America latina, di cui reinventa anche i miti e le leggende, utilizzandole come sfondo alla sua critica del presente, ma l'argomento principale della sua poesia resta certamente l'amore: verso l'esistenza, verso la donna amata, verso il suo Paese, l'umanit\u00e0, la natura, le piante, il cibo e gli animali (si veda \"Alture di Machu Picchu\" e le varie \"Odi elementari\": \"Ode al gatto\", \"Ode al pomodoro\", \"Ode al carciofo\", ecc.), tutto ci\u00f2 che suscita un sentimento di connessione e felicit\u00e0 nel poeta.\nCrimine di stupro e proteste femministe.\nNel novembre 2018 il Comitato culturale della camera bassa del Cile ha votato a favore della ridenominazione dell'aeroporto principale di Santiago a memoria di Neruda. La decisione ha suscitato proteste da parte di gruppi femministi, che hanno evidenziato un passaggio nelle memorie di Neruda in cui egli descrive lo stupro di una donna a Ceylon nel 1929. Le parole che Neruda usa per descrivere lo stupro non lasciano dubbi sul fatto che egli fosse consapevole della mancanza di consenso della donna: \u00ab\"una mattina, ho deciso di andare fino in fondo, l'ho afferrata con forza per il polso e l\u2019ho guardata in faccia. Non c'era lingua che potessi parlarle. Si \u00e8 lasciata guidare da me senza sorridere e presto \u00e8 rimasta nuda sul mio letto. [...] L'incontro \u00e8 stato come quello di un uomo con una statua. Lei ha tenuto i suoi occhi spalancati per tutto il tempo, completamente inerte. [...] Aveva ragione ad avere disprezzo di me\".\"\u00bb\"\nPrecedentemente, Neruda descrive la stessa donna come un \"\"timido animale della giungla\"\u00bb, parole che ne rimarcano la visione razzista e sessista. Diversi gruppi femministi, sostenuti da un crescente movimento #MeToo e anti-femminicidio, hanno affermato che Neruda non dovrebbe essere coperto di onori e sottolineano come ignorare il suo crimine sminuisca il valore della vita delle donne. Oggi Neruda rimane una figura controversa, e in particolare per le femministe cilene. Vergara S\u00e1nchez ha dichiarato \"\u00ab\u00c8 ora di smettere di idolatrare Neruda e iniziare a parlare del fatto che abbia commesso abusi; essere un artista famoso non lo esenta dall'essere uno stupratore.\u00bb\"\nOpere.\nRaccolte di poesie.\nTra le traduzioni ed edizioni italiane, degne di particolare nota sono:\nErrori di attribuzione.\nQuesto \u00e8 il primo verso di una poesia dal titolo \"\u00bfQui\u00e9n muere?\" diffusasi via posta elettronica ed erroneamente attribuita a Pablo Neruda, come confermano la \"Fundaci\u00f3n Pablo Neruda\" e Stefano Passigli, presidente della Passigli Editori, editore delle opere di Neruda in Italia: \u00abChi conosce la sua poesia si accorge all'istante che quei versi banali e vagamente new-age non possono certo essere opera di uno dei pi\u00f9 grandi poeti del Novecento\u00bb. La poesia, il cui vero titolo \u00e8 \"A Morte Devagar\", appartiene in realt\u00e0 alla scrittrice e poetessa brasiliana Martha Medeiros, ed \u00e8 stata pubblicata il 1\u00ba novembre 2000 sul quotidiano \"Zero Hora\" di Porto Alegre in Brasile.\nMolto simile al primo, \u00e8 caratterizzato anch'esso dall'uso della stessa figura retorica, l'anafora, anche questo poemetto si \u00e8 diffuso attraverso la posta elettronica e i social network ed \u00e8 stato erroneamente attribuito a Pablo Neruda. In realt\u00e0 la paternit\u00e0 dell'opera, il cui titolo originale \u00e8 \"Queda Prohibido\", appartiene ad Alfredo Cuervo Barrero. Il poema \u00e8 iscritto nel Registro delle Propriet\u00e0 Intellettuali di Biscaglia, a nome dello stesso autore, con numero di iscrizione BI -13- 03."}
{"id": "56218", "revid": "1793900", "url": "https://it.wikipedia.org/wiki?curid=56218", "title": "Xolotl", "text": "Xolotl [\u02c8\u0283olot\u0361\u026c], secondo la mitologia azteca e prima ancora quella tolteca, era il dio dei lampi e colui che aiutava i morti nel loro viaggio verso Mictlan.\nFiglio della vergine Coatlicue, gemello di Quetzalcoatl, rappresentava la personificazione demoniaca di Venere, la stella della sera. Quetzalcoatl e Xolotl, stella del mattino e stella della sera, scomparivano per poi ricomparire dopo aver soggiornato nel mondo sotterraneo dei morti.\nProteggeva il sole quando, la notte, scendeva nel mondo sotterraneo.\nNelle raffigurazioni artistiche era dipinto con gli stessi attributi e ornamenti di Quetzalcoatl, ma come uno scheletro o come un uomo con la testa di cane. Per il mito cosmogonico, durante l\"'Et\u00e0 delle Acque\" salv\u00f2 l'umanit\u00e0 bagnando col proprio sangue le ossa dei morti, riportandoli cos\u00ec in vita.\nXolotl fu anche il nome di un guerriero cicimeco del Nord del Messico."}
{"id": "56221", "revid": "419591", "url": "https://it.wikipedia.org/wiki?curid=56221", "title": "Stemma del Per\u00f9", "text": "Il primo stemma peruviano fu creato con un decreto emanato da Jos\u00e9 de San Mart\u00edn, il 21 ottobre del 1821 a Pisco.\nLo scudo era formato da \u201cuna corona d'alloro ovale e dentro di essa un sole che sorge da montagne scoscese che s'innalzano su un mare tranquillo\u201d. Alla base erano presenti foglie di palma. Ai lati dello scudo aveva due sostegni: a sinistra un condor e a destra una vigogna. In fondo vi erano le bandiere degli stati americani e in risalto un banano, che nella parte superiore aveva uno stendardo con il sole in un campo azzurro bordato in oro. Nella sua parte inferiore era presente un nastro rosso con il motto \u201c\u00c8 rinato il Sole del Per\u00f9\u201d.\nQuesto stemma creava difficolt\u00e0 di riproduzione e di tenuta dei colori, il che port\u00f2 ad una revisione da parte del Congresso Costituente su proposta di Jos\u00e9 Gregorio Paredes.\nMediante il decreto del 24 febbraio 1825, che dispose la modifica dello stemma:\nPoich\u00e9 negli scudi che venivano preparati, il campo inferiore copriva sempre la met\u00e0 dello stesso scudo, si ufficializz\u00f2 questa variante nella proporzione dei campi superiore ed inferiore, mediante il decreto legge del 31 marzo 1950."}
{"id": "56223", "revid": "31886", "url": "https://it.wikipedia.org/wiki?curid=56223", "title": "Avatara", "text": "Avatara (: ; dal sanscrito \u0905\u0935\u0924\u093e\u0930, \"avat\u0101ra, pronuncia sanscrita [\u0250\u028b\u0250ta\u02d0r\u0250]\"; a volte adattato, sul modello di inglese e francese, come \"avatar\", ), in numerose teologie ind\u00f9, \u00e8 l'apparizione o la discesa sulla terra della divinit\u00e0 avente lo scopo di ristabilire o tutelare il \"Dharma\".\nTale termine \u00e8 collegato al verbo \"avat\u1e5d\" (di genere \"parasamaipadam\", attivo, di 1\u00aa classe), con il significato di \"discendere in\" (accusativo o locativo) oppure \"discendere da\" (ablativo) ancora \"arrivare a\" (accusativo) o \"essere al posto giusto\", \"essere adatto\" e infine \"incarnarsi\" (nel caso di una divinit\u00e0).\nLa nozione religiosa di \"avatara\", ovvero la \"discesa sulla terra della divinit\u00e0\" compare in India tra il III e il II secolo a.C., nella \"Bhagavadg\u012bt\u0101\" quando Visn\u00f9, qui inteso come il Bhagavat, Dio, la Persona suprema, esprime l'intenzione di assumere diverse forme al fine di restaurare l'ordine cosmico (\"\u1e5ata\"/\"Dharma\").\nDa tener presente che nelle correnti induiste che vanno sotto il nome di k\u1e5b\u1e63\u1e47aismo \u00e8 K\u1e5b\u1e63\u1e47a ad essere considerato Dio, l'Essere supremo stesso, e fonte degli altri avatara e non semplicemente una manifestazione o un avatara per quanto completo di Visn\u00f9, il quale, di converso \u00e8 visto come una manifestazione minore di K\u1e5b\u1e63\u1e47a.\nOrigine e funzione della nozione.\nDal punto di vista teologico un avatara \u00e8 la forma fisica assunta da Visn\u00f9, il dio presente nella tradizione vedica e brahmanica, ma qui inteso come Bhagavat, Dio, la Persona suprema, forma fisica assunta per restaurare l'ordine cosmico, il \"Dharma\". Portata a compimento tale missione, l'avatara scompare o viene assorbito in Visn\u00f9.\nEssendo diverse le circostanze in cui il dio deve manifestarsi nella sua forma fisica, differenti sono quindi le forme che esso assume. Allo stesso modo, gli studiosi osservano come i differenti avatara intendano sussumere diverse divinit\u00e0 regionali, settarie e tribali, all'interno del medesimo contesto brahmanico proprio per mezzo della divinit\u00e0 vedica di Visn\u00f9. Questo consente alle teologie di dimostrare come tali differenti forme divine non siano altro che la medesima forma divina di un'unica religione, ovvero di riassumere le diversit\u00e0, spesso regionali, in una stabile manifestazione religiosa, ovviandone i contrasti e le tensioni.\nLa nozione di avatara \u00e8 successivamente uscita dal contesto strettamente visnuita essendo stata applicata anche ad altre divinit\u00e0 ind\u00f9 quali \u015aiva e Durg\u0101 che, in alcuni testi recenziori, vengono visti assumere forme fisiche al fine di salvare il mondo o, soprattutto, beneficare i propri devoti, salvandoli dai pericoli.\nGli avatara di Visn\u00f9.\nLe tradizioni sugli avatara di Visn\u00f9 sono molteplici, ma a partire dalla codificazione delle scuole P\u0101\u00f1car\u0101tra, gli avatara di Visn\u00f9 furono ritenuti \"dieci\" (\"da\u015b\u0101vat\u0101ra\").\nGeneralmente si intendono i seguenti avatara:\nSe questo \u00e8 l'elenco pi\u00f9 comune e diffuso degli avatara, vi sono ulteriori elenchi presenti nella letteratura tradizionale:"}
{"id": "56224", "revid": "1543377", "url": "https://it.wikipedia.org/wiki?curid=56224", "title": "Ansel Adams", "text": "\u00c8 noto per le sue fotografie in bianco e nero di paesaggi dei parchi nazionali americani e come autore di numerosi libri di fotografia, tra cui la trilogia di manuali di tecnica, \"The Camera\", \"The Negative\" e \"The Print\". \u00c8 stato tra i fondatori dell'associazione Gruppo f/64 insieme ad altri maestri come Edward Weston, Willard Van Dyke e Imogen Cunningham. Viene considerato uno dei padri fondatori della fotografia paesaggistica in bianco e nero. \nBiografia e carriera.\nI primi approcci alla fotografia.\nNasce a San Francisco in una zona vicina al Golden Gate Bridge, unico figlio di Charles Hitchcock Adams, un imprenditore di successo che possedeva una compagnia di assicurazioni ed una fabbrica di prodotti chimici, e Olive Bray. All'et\u00e0 di quattro anni, in seguito al terremoto del 1906 che colpir\u00e0 duramente San Francisco, cade e si frattura il naso, che gli rester\u00e0 deforme per tutta la vita. Non ama gli studi scolastici e nel 1914, a dodici anni, inizia a studiare pianoforte per abbandonarlo poi all'et\u00e0 di vent'anni circa. Al contrario fin da piccolo si appassiona alla natura e si perde negli immensi paesaggi americani. Poco tempo dopo viene colpito dall'influenza chiamata spagnola, che uccise cinquanta milioni di persone in tutto il mondo. Adams ne guarir\u00e0, ma nel periodo di degenza sar\u00e0 \u00e8 costretto a letto per molto tempo senza nulla da fare. Suo padre legger\u00e0 molti libri per lui, tra cui \u201cIn the Heart of the Sierras\u201d scritto a fine ottocento da J.M. Hutchings, \u00e8 grazie a questo testo, pieno di descrizioni e illustrazioni degli spettacolari paesaggi del parco dello Yosemite in California, che il giovane Adams inizier\u00e0 a covare il seme che lo render\u00e0 uno dei pi\u00f9 grandi fotografi della natura.\nNel 1916, all'et\u00e0 di 14 anni, durante una vacanza con la sua famiglia allo Yosemite National Park, gli viene regalata la sua prima macchina fotografica, una Kodak Brownie, con questi scatti Adams vince il suo primo premio fotografico. La natura e la fotografia saranno da allora legate per sempre alla sua vita. La passione ambientalista traspare, peraltro, in tutte le sue opere.\nLa maturit\u00e0 artistica.\nNel 1919 si iscrive al \"Sierra Club\", una delle pi\u00f9 antiche ed importanti organizzazioni ambientaliste americane.\nNel 1927 partecipa alla gita annuale del Club, nota come \"High Trip\". In quell'anno pubblica il suo primo portfolio: \"Parmelian Prints of the High Sierra\" finanziato da Albert Bender conosciuto l'anno prima a Berkeley. Guadagner\u00e0 circa dollari.\nNel 1928 diviene fotografo ufficiale del Sierra Club, ma non lascia la sua passione ambientalista e si dedica anche ad accompagnare le persone che partecipano alle escursioni, che a volte durano settimane, come assistente del direttore di gita. Lo stesso anno sposa Virginia Best, figlia del proprietario del Best's Studio che verr\u00e0 ereditato dalla figlia nel 1935 alla morte del padre. Lo studio \u00e8 oggi noto come Ansel Adams Gallery.\nNel 1934 entra nel Consiglio di Amministrazione del Sierra Club e ne rester\u00e0 membro, insieme alla moglie, per tutta la vita. \u00c8 autore di molte prime scalate sulla Sierra Nevada. Le sue fotografie sono una testimonianza di quello che erano i parchi nazionali prima degli interventi umani e dei viaggi di massa. Il suo lavoro ha sponsorizzato molti degli scopi del Sierra Club ed ha portato alla luce le tematiche ambientali.\nLe fotografie nel libro a tiratura limitata \"Sierra Nevada: The John Muir Trail\", insieme alla sua testimonianza, hanno contribuito ad assicurare la designazione del Sequoia and Kings Canyon come parco nazionale nel 1940. \nCome molti altri fotografi alla sua attivit\u00e0 di ricerca artistica Adams dovette affiancare un'attivit\u00e0 meramente a fine di sostentamento, vendendo i suoi scatti a chi ne avesse bisogno. Ad esempio nel 1969 vendette il suo scatto \u201cWinter Morning\u201d alla compagnia di Caff\u00e8 \u201cHills Brothers\u201d, che us\u00f2 l'immagine sulle latte di caff\u00e8. Oggi le latte sono considerati preziosi oggetti di collezionismo e possono valere fino 1500 dollari.\nPrese a cuore la questione dell'internamento dei nippo-americani che segu\u00ec l'attacco di Pearl Harbor, tanto che gli venne permesso di visitare il Manzanar War Relocation Center nella Valle di Owens, ai piedi del Monte Williamson. Il saggio fotografico fu dapprima esposto in una mostra in un museo d'arte moderna, il MoMa, e pi\u00f9 tardi fu pubblicato col titolo \"Born Free and Equal: Photographs of the Loyal Japanese-Americans at Manzanar Relocation Center, Inyo County, California\" (\"Nati liberi e uguali: fotografie dei leali nippo-americani al centro di dislocamento Manzanar, Contea di Inyo, California\"). Le foto di Adams documentavano le difficili condizioni di vita dei nippo-americani, discriminati e spesso in povert\u00e0 internati nel Manzanar War Relocation Center, mostrando una forte sensibilit\u00e0 sociale da parte del fotografo. Per questo motivo Adams fu al centro di grosse critiche da parte degli americani pi\u00f9 radicali e di parte dell'opinione pubblica. Sempre per questo lavoro ad Adams vennero assegnate tre borse di studio Guggenheim durante la sua carriera.\nNel 1952 insieme ad altri fotografi, fonda la rivista Aperture.\nFu eletto nel 1966 membro dell'American Academy of Arts and Sciences. Nel 1980 il presidente Jimmy Carter lo insign\u00ec della medaglia presidenziale della libert\u00e0, la pi\u00f9 alta onorificenza civile del suo Paese. Carter defin\u00ec pubblicamente Ansel Adams una \"istituzione molto preziosa\". Nonostante il successo e i numerosi riconoscimenti, la professione del fotografo non era redditizia, tanto che Adams riusc\u00ec a trovare la serenit\u00e0 economica solo negli anni'70, grazie alla vendita dei suoi libri di fotografie. Ansel Adams ha pubblicato anche diversi manuali tecnici. \nAdams divent\u00f2 pian piano un personaggio pubblico attivo nel dibattito sociale e culturale americano. Spesso risult\u00f2 una voce scomoda, ad esempio si rifiut\u00f2 di fare il ritratto presidenziale di Richard Nixon a causa delle posizioni del neoeletto, contrarie alla tutela della natura e disinteressate al tema ambientale. Posizioni condivise anche dal suo successore Ronald Reagan, che il fotografo ha condannato apertamente in una intervista rilasciata per Playboy, pronunciando la frase poi diventata iconica: \u201cOdio Reagan\u201d.\nDopo la morte.\nAnsel Adams mor\u00ec nel 1984. Nella sua vita aveva scattato migliaia di fotografie che aspettava di sviluppare quando avrebbe trovato l'esposizione migliore, ma per poche di queste aveva trovato il tempo per stamparle con la cura che desiderava. Cos\u00ec dopo il decesso i suoi curatori fotografici trovarono migliaia di scatti nascosti negli anfratti della casa, dalle scatole delle scarpe fino ai nascondigli pi\u00f9 impensabili, per un totale di oltre 40.000 archivi fotografici. Questa eredit\u00e0 comprende foto di ogni tipo, dai ritratti al paesaggistico e cos\u00ec via. Il suo lavoro venne poi recuperato, ad oggi i diritti di pubblicazione per le fotografie di Adams sono detenuti dagli amministratori dell'Ansel Adams Publishing Rights Trust.\nNel 1984, il \"Minarets Wilderness\" dell'Inyo National Forest venne ribattezzato \"Ansel Adams Wilderness\". Il Monte Ansel Adams, una cima di metri nella Sierra Nevada, venne cos\u00ec ribattezzato nel 1986.\nGruppo F/64.\nNel 1932 fonda il Gruppo f/64 allo scopo di riunire alcuni fotografi aderenti alla cosiddetta \"straight photography\": John Paul Edwards, Imogen Cunningham, Preston Holder, Consuelo Kanaga, Alma Lavenson, Sonya Noskowiak, Henry Swift, Willard Van Dyke, ed Edward Weston. Il nome rimandava alla minima apertura del diaframma dell'obiettivo che avrebbe consentito la massima profondit\u00e0 di campo e la maggiore accuratezza dei dettagli. Uno dei punti cardini della filosofia del gruppo di fotografi era di non ritoccare le foto ed evitare interventi in post produzione, per non intaccare la bellezza del paesaggio ritratto. La filosofia del gruppo rinnega il pittorialismo: la foto non deve assomigliare a un dipinto, ma ha canoni espressivi propri con altrettanta dignit\u00e0 perch\u00e9 \u00e8 in grado di riflettere esattamente ci\u00f2 che l'occhio vede ed immortalare la bellezza della natura senza modificarla con velleit\u00e0 artistiche. In questo senso si avvicina molto di pi\u00f9 ai principi della \u201cstraight photography\u201d (fotografia diretta).\nStile e innovazioni.\nAdams ha inventato il \"sistema zonale\", una tecnica che permette ai fotografi di trasporre la luce che essi vedono in specifiche densit\u00e0 sul negativo e sulla carta, ottenendo cos\u00ec un controllo migliore sulle fotografie finite. \u00c8 anche stato un pioniere dell'idea di \"visualizzazione\" della stampa finita basata sui valori di luce misurati nella scena che viene fotografata. \nNelle foto paesaggistiche di Adams \u00e8 sempre presente una forte sfera emotiva che dona allo scatto forza e intensit\u00e0.\nDal punto di vista etico Ansel Adams \u00e8 uno dei primi fotografi a promuovere la \"consapevolezza della fotografia\", ovvero a sostenere che un singolo scatto non \u00e8 semplicemente la riproduzione esatta di un paesaggio o un'opera d'arte, ma un vero e proprio atto sociale, capace di mettere il focus su una particolare tematica. La fotografia \u00e8 quindi uno strumento per parlare di ci\u00f2 che sta a cuore, per esprimere una denuncia sociale e creare un dibattito produttivo. Gli scatti di Adams sono il frutto di una lunga ricerca, perch\u00e9 un paesaggio diventa lo strumento per comunicare al mondo - e immortalare - qualcosa di importante. Nel suo particolare caso Adams utilizza la sua arte per mostrare la natura e per mettere in evidenza i pericoli del consumismo e di un nuovo stile di vita che non rispetta l'ambiente, all'epoca (anni '60) era solo ai suoi esordi ma gi\u00e0 si prospettava pericoloso. Grazie al lavoro di Ansel Adams possiamo vedere ancora oggi com'erano i grandi parchi naturali prima del turismo di massa.\nOpere.\nFoto celebri\nLibri fotografici\nLibri di tecnica fotografica"}
{"id": "56230", "revid": "123697689", "url": "https://it.wikipedia.org/wiki?curid=56230", "title": "L'Unit\u00e0 (rivista)", "text": "L'Unit\u00e0 \u00e8 un periodico italiano pubblicato dal 1911 al 1920. Nasce dalla crisi de \"La Voce\" ai tempi della guerra italo-turca come settimanale di cultura e politica.\nStoria.\nQuando nel marzo 1911 usc\u00ec il numero unico de \"La Voce\" su \"La questione meridionale\", oltre a confermare l'importanza del gruppo dei collaboratori salveminiani, esso rappresent\u00f2 l'anticipazione di un pi\u00f9 ampio schieramento che Gaetano Salvemini (1873-1957) avrebbe presto realizzato.\nAi tempi della guerra libica Salvemini, una delle personalit\u00e0 pi\u00f9 notevoli della cultura italiana del Novecento, autore del polemico, antigiolittiano volume \"Il ministro della malavita\" (1910) rompe la collaborazione con \"La Voce\", esce dal Partito Socialista Italiano e fonda a Firenze il nuovo settimanale chiedendo la collaborazione di autorevoli personaggi meridionali come Giustino Fortunato, Antonio De Viti De Marco (\"leader\" del movimento liberista) e Benedetto Croce.\nIn una lettera a Giuseppe Prezzolini, Salvemini dichiarava: \"la crisi tripolitana non \u00e8 che il momento saliente della crisi generale de \"La Voce\". I gruppi de \"La Voce\" non sono due, sono dieci, sono venti... Occorre dividerci. Io ormai non concepisco pi\u00f9 \"La Voce\" che come un giornale settimanale di problemi politici, una specie di \"Critica Sociale\" di vent'anni or sono, in cui la critica letteraria e filosofica faccia da contorno, da ornamento, da puntello ad un'edizione politica determinata. Gli altri la considerano come una continuazione del \"Leonardo\"\".\nNata quindi da una esigenza di azione politica ben precisa la rivista intende affrontare i nodi irrisolti del paese, dal problema meridionale alle questioni doganali, dalla corruzione politica ed elettorale alla riforma del costume, alle riforme tributarie, scolastiche, amministrative caldeggiando soluzioni democratiche e antinazionaliste come risulta dall'articolo programmatico \"Che cosa vogliamo?\" che venne pubblicato in due puntate sui nn. 13/14, 9/16 marzo 1912.\n\"L'Unit\u00e0\" porter\u00e0 cos\u00ec avanti fedelmente, dal 1911 al 1920 con le interruzioni 4 settembre-4 dicembre 1914 e 28 maggio 1915-8 dicembre 1916 a causa della partenza per il fronte come volontario di Salvemini, il suo programma analizzando i temi scottanti della vita politica italiana, dagli interventi di Benedetto Croce nei primi numeri, alla denuncia dell'avventura di Fiume da parte di Gabriele D'Annunzio.\nQuando scoppia il conflitto mondiale la posizione che prender\u00e0 \"L'Unit\u00e0\" sar\u00e0 quella dell'intervento nella convinzione che la guerra possa essere trasformata in una \"guerra per la pace\", dichiarandosi per un intervento democratico differente da quello dei nazionalisti (2 marzo 1917).\nPer quanto riguarda l'atteggiamento della rivista nei confronti della rivoluzione sovietica essa fu di adesione, inizialmente, per poi passare a numerose riserve che tendevano a considerare la vittoria di Lenin provvisoria nella speranza che il programma pacifista del presidente Wilson potesse vincere.\nL'interesse decrescente nei confronti del leninismo influenz\u00f2 il lavoro della riforma interna a cui \"L'Unit\u00e0\" attende nel dopoguerra.\nLa preoccupazione crescente nasce dalla consapevolezza che la guerra ha potenziato le organizzazioni capitalistiche ma anche dal timore che nasca una dittatura del proletariato ad esclusivo vantaggio degli operai.\n\"L'Unit\u00e0\", a differenza de \"La Rivoluzione liberale\" di Gobetti e de \"L'Ordine Nuovo\" di Gramsci, non si sente di appoggiare l'esperimento dell'autogoverno operaio e cerca una diversa strada \"nella fondazione di un nuovo raggruppamento politico, che dovrebbe assicurare alle masse contadine uno stato maggiore costituito dall'\u00e9lite della giovent\u00f9 combattente\".\nQuesto tentativo per\u00f2 fallisce e porta alla sospensione de \"L'Unit\u00e0\", con il n. 53, 30 dicembre 1920, considerata ormai indebolita e non pi\u00f9 rispondente al suo iniziale programma."}
{"id": "56231", "revid": "339392", "url": "https://it.wikipedia.org/wiki?curid=56231", "title": "Nano (Diego Velazquez)", "text": ""}
{"id": "56232", "revid": "79227", "url": "https://it.wikipedia.org/wiki?curid=56232", "title": "Gondolin", "text": "Gondolin \u00e8 una citt\u00e0 di Arda, l'universo immaginario creato dallo scrittore inglese J. R. R. Tolkien. Era la citt\u00e0 segreta degli Elfi, fondata da Turgon, nella Prima Era. Il suo nome in Sindarin significa \"Rocca nascosta\", e in Quenya \u00e8 \"Ondolind\u00eb\", cio\u00e8 \"Rocca della Musica Acquorea\". Gondolin deve dunque il suo nome al fatto di essere stata fondata nel cuore dei Monti Cerchianti, sulla piana di Tumladen.\nCome narrato nel \"Silmarillion\", il Vala Ulmo, Signore delle Acque, rivel\u00f2 la posizione della Piana di Tumladen al re Turgon dei Noldor in un sogno.\nSotto questo consiglio angelico, Turgon part\u00ec dal suo regno di Vinyamar (citt\u00e0 sulle coste del Nevrast) per viaggiare lungo il corso del Sirion, sino alla valle segreta di Tumladen. Una grande vallata circondata da montagne altissime (gli Echoriath) alla quale si poteva accedere solo attraverso una lunga galleria scavata dalle acque del fiume, conosciuta con il nome di \"Via nascosta\". In mezzo a questa grande piana verdeggiante vi era poi una collina ripida denominata \"Amon Gwareth\", cio\u00e8 \"Colle di Guardia\". Qui Turgon decise di fondare una citt\u00e0 che gli ricordasse la grande Tirion in Valinor ma che sarebbe stata protetta dalle montagne e nascosta alla vista dei servi dell'Oscuro Signore Morgoth. Turgon port\u00f2 dunque i suoi uomini pi\u00f9 fidati alla piana di Tumladen e diede inizio, in segreto, alla costruzione di Gondolin. Nel frattempo dimor\u00f2 nel Nevrast per non destare sospetti, e quando, dopo cinquantadue anni di lavoro, la citt\u00e0 fu finalmente ultimata, vi condusse tutta la sua gente, pari a un terzo dei Noldor del Beleriand e tre quarti dei Sindar del nord. In questo periodo il nome originale della citt\u00e0 era ancora Ondolind\u00eb, ma in seguito fu cambiato nella sua definitiva forma Sindarin.\nLa citt\u00e0 era protetta da bianche mura, dominate dalla alta e candida torre del Re. Sgorgavano numerose fontane e Turgon stesso vi aveva forgiato di sua mano delle immagini dei Due Alberi di Valinor, Laurelin, dai fiori d'oro, e Telperion, dai fiori d'argento.\nLa via nascosta era inoltre protetta da sette cancelli, tutti sorvegliati costantemente; il primo di legno e gli altri di pietra, bronzo, ferro, argento, oro, e acciaio.\nNonostante la rovina degli altri grandi regni del Beleriand, Gondolin continuava a rimanere celata e sicura. Ma Ulmo avvis\u00f2 il Re riguardo alla sorte della gente di Gondolin: infatti aveva comandato a Turgon, prima che lasciasse Vinyamar, di lasciare l\u00e0 un'armatura elfica completa. Quando sarebbe stato il momento, infatti, un messaggero sarebbe giunto a Gondolin cos\u00ec vestito, e Turgon lo avrebbe riconosciuto. Fu Tuor, figlio di Huor che ebbe questo incarico dal potente Vala e, guidato da Voronw\u00eb, giunse fino alla Citt\u00e0 Celata, dove incontr\u00f2 Turgon. Ma il Re Supremo dei Noldor nel frattempo si era fatto presuntuoso, e non accett\u00f2 il consiglio di Ulmo di tornare all'Ovest, perch\u00e9 riteneva inviolabile la Rocca. Nel frattempo Tuor spos\u00f2 anche Idril Celebrindal e nacque suo figlio E\u00e4rendil.\nLa citt\u00e0 rimase in piedi sino a circa 450 anni dal giorno in cui la gente di Turgon and\u00f2 a dimorarvi. Morgoth era venuto a conoscenza dell'esistenza della citt\u00e0 e, pur non essendo ancora in grado di attaccarla direttamente, cattur\u00f2 Maeglin, nipote di Turgon, per costringerlo con la tortura a farlo entrare in Gondolin. Il giorno del settimo compleanno di E\u00e4rendil, Morgoth scaten\u00f2 un esercito di Orchi, Balrog e Draghi che passarono dalle alture settentrionali, quelle pi\u00f9 alte e meno sorvegliate. La citt\u00e0 cadde inevitabilmente, non senza opporre un'incredibile e inaspettata resistenza, i Gondolindrim si trovarono assediati in maniera del tutto inaspettata e si trovarono costretti, a retrocedere sempre di pi\u00f9, fino alla piazza centrale. Da l\u00ec nonostante l'eroico intervento della casata del re e di Turgon in persona, i Gondolindrim sono costretti ad abbandonare la citt\u00e0 (il sacrificio della casata del re e del re stesso garant\u00ec loro il tempo di salvarsi). Scapparono dalla citt\u00e0 pochi sopravvissuti da tutte le casate, ad eccezione di quella del Re e di quella del Martello d'Ira, si salvarono anche Glorfindel (che mor\u00ec durante la fuga combattendo un Balrog e rovinando con lui gi\u00f9 da una montagna), Egalmoth (trover\u00e0 tuttavia la morte nel terzo fratricidio ad opera dei feanoriani sopravvissuti alle bocche del Sirion), Galdor, Tuor, Idril, E\u00e4rendil, Voronwe e Legolas di Gondolin. La maggior parte del loro popolo trov\u00f2 la morte appunto durante il Terzo Fratricidio.\nCasati.\nGondolin era divisa in dodici Casati. Al tempo della Caduta di Gondolin, erano:"}
{"id": "56239", "revid": "666668", "url": "https://it.wikipedia.org/wiki?curid=56239", "title": "Zumbi", "text": "I quilombo erano comunit\u00e0 politicamente autonome, fondate da schiavi fuggiti dalle \"fazendas\" e dagli altri luoghi di prigionia del Brasile ai tempi della schiavit\u00f9.\nIl 6 febbraio 1694, dopo 67 anni di resistenza contro i coloni portoghesi ed olandesi, il Quilombo dos Palmares venne distrutto dalle truppe mercenarie di Domingos Jorge Velho. Zumbi sopravvisse all'attacco e si rifugi\u00f2 nella macchia dove trascorse i successivi due anni, per poi morire il 20 novembre 1695 in un'imboscata.\nNell'immaginario collettivo brasiliano Zumbi costituisce una sorta di Spartaco brasiliano.\nStoria.\nIl Quilombo dos Palmares (nella regione brasiliana di Uni\u00e3o dos Palmares, Alagoas) era una comunit\u00e0 autonoma, un regno (o repubblica secondo alcuni) formata da ex-schiavi neri fuggiti dalle \"fazenda\" (piantagioni) brasiliane. Occupava un'area grande quasi come il Portogallo nella zona ad ovest dell'attuale citt\u00e0 di Salvador de Bahia, oggi parte dello stato di Alagoas. La sua popolazione raggiungeva circa 30.000 persone.\nZumbi nacque libero a Palmares il 1655, ma fu catturato e successivamente ceduto ad un missionario portoghese all'et\u00e0 di sei anni. Battezzato \"Francisco\", Zumbi ricevette i sacramenti, apprese il portoghese e il latino, aiutando ogni giorno a celebrare la messa. Nonostante i tentativi di \"civilizzazione\", Zumbi fugg\u00ec nel 1670, tornando all'et\u00e0 di 15 anni nella citt\u00e0 di origine. Zumbi si fece notare per la sua destrezza e la sua astuzia nella lotta e all'et\u00e0 di vent'anni era gi\u00e0 uno stratega militare rispettato dal suo popolo.\nNel 1678, il governatore della Capitania de Pernambuco, stanco del lungo conflitto, si riappacific\u00f2 col capo del Quilombo dos Palmares, Ganga Zumba. Fu offerta la libert\u00e0 a tutti gli schiavi fuggitivi a condizione che il quilombo si sottomettesse all'autorit\u00e0 della corona portoghese; la proposta venne accettata. Zumbi guardava con sospetto ai portoghesi ed era contrario ad accettare l'offerta di libert\u00e0 per le persone del quilombo finch\u00e9 gli altri neri del Brasile fossero rimasti sotto il giogo della schiavit\u00f9. Rifiut\u00f2 quindi la proposta del governatore e, promettendo di continuare la resistenza contro l'oppressione portoghese, spodest\u00f2 lo zio Ganga Zumba, divenendo il nuovo capo del Quilombo dos Palmares.\nQuindici anni dopo la conquista della leadership da parte di Zumbi, il bandeirante di San Paulo Domingos Jorge Velho fu chiamato a organizzare l'invasione del quilombo. Il 6 febbraio del 1694 la capitale di Palmares, Macaco, fu distrutta e Zumbi ferito.\nZumbi fu infine catturato in un'imboscata dal capitano Furtado de Mendon\u00e7a nella Serra dos Irm\u00e3os (\"foresta dei due fratelli\").\nPugnalato, resistette, ma venne giustiziato insieme con altri 20 guerrieri due anni dopo nella battaglia tenutasi il 20 novembre 1695.\nLa sua testa venne tagliata e staccata e il suo pene inserito nella bocca dal governatore Melo e Castro. A Recife la testa fu esposta in una piazza pubblica (pra\u00e7a do Carmo) per impaurire gli schiavi e smentire la leggenda secondo cui Zumbi fosse immortale. Il 14 marzo del 1696 il governatore di Pernambuco Caetano de Melo e Castro scrisse infatti al re del Portogallo: \"Ho chiesto che fosse esposta la sua testa nel posto pi\u00f9 in vista di questa piazza per impaurire i neri che per superstizione ritengono Zumbi immortale.\"\nZumbi \u00e8 oggi per la popolazione brasiliana, un simbolo di resistenza. Nel 1995, la data della sua morte fu adottata per celebrare la Giornata della Coscienza Nera.\nInfluenza culturale.\nAttualmente il 20 novembre \u00e8 celebrato in Brasile come il Giorno della Coscienza Nera. Il giorno ha un significato speciale in particolar modo per i neri brasiliani, che vedono Zumbi come l'eroe che lott\u00f2 per la libert\u00e0.\nVideogiochi.\nIl suo nome \u00e8 stato dato a uno dei lottatori del gioco in Macromedia Flash: \"Capoeira Fighter 2\".\nIntitolazioni.\nL'aeroporto internazionale di Macei\u00f3 porta il nome di \"Aeroporto Internacional Zumbi dos Palmares\"."}
{"id": "56241", "revid": "1226", "url": "https://it.wikipedia.org/wiki?curid=56241", "title": "Allevamento ittico", "text": ""}
{"id": "56243", "revid": "2145227", "url": "https://it.wikipedia.org/wiki?curid=56243", "title": "Papa Eugenio III", "text": "Biografia.\nMonaco cistercense.\nSecondo lo storico pisano cinquecentesco Raffaele Roncioni, Eugenio III era di origine nobile e apparteneva alla famiglia Paganelli di Montemagno (paesino a sette miglia circa da Pisa, oggi una frazione di Calci), quest'affermazione viene contestata dalla testimonianza di San Bernardo di Chiaravalle, che defin\u00ec il futuro pontefice \"homo rusticanus\" (contadino). La sua nascita a Montemagno di Calci (Pisa) \u00e8 rafforzata inoltre dall'iscrizione sepolcrale in S. Pietro, dove si afferma che \"Pisa viruni genuit\". Non \u00e8 noto l'anno di nascita.\nScelse la vita monastica dopo aver incontrato l'abate cistercense Bernardo, fondatore dell'Abbazia di Clairvaux, il pi\u00f9 illuminato ecclesiastico della Chiesa occidentale di quel tempo, del quale divenne discepolo e amico.\nL'elezione al Soglio Pontificio.\nUomo colto e molto pio, Bernardo crebbe nella solitaria e austera vita cistercense. Era abate del Monastero di SS. Anastasio e Vincenzo, presso le Tre Fontane (appena fuori Roma), quando fu eletto papa. Scelse il nome pontificale di Eugenio.\nLa scelta dei cardinali non ebbe l'approvazione di Bernardo di Chiaravalle, che fece le sue rimostranze contro l'elezione, sulla base dell'\u00abinnocenza e semplicit\u00e0\u00bb di Eugenio, ritenute non adatte nella gravissima circostanza dell'insurrezione dei cittadini romani contro il papato e l'instaurazione di una repubblica antipontificia.\nIn piena rivoluzione comunale, alla tragica morte di papa Lucio II, il conclave infatti si era riunito nello stesso giorno, nella chiesa di San Cesario al Palatino. Appena eletto, i senatori romani chiesero al nuovo papa esplicitamente di riconoscere l'autorit\u00e0 del Comune e di rinunciare ai suoi poteri temporali. Eugenio si rifiut\u00f2 ed i rivoltosi bloccarono l'accesso alla basilica di San Pietro nel tentativo di impedire la consacrazione del nuovo papa. Egli allora lasci\u00f2 Roma e si rec\u00f2 nel monastero di Farfa, a circa 40\u00a0km dalla citt\u00e0 eterna, dove venne consacrato solennemente il 18 febbraio. Quindi scelse Viterbo come propria residenza.\nEugenio III non stabil\u00ec mai buoni rapporti con i romani. Durante il suo pontificato, durato otto anni, pot\u00e9 soggiornare a Roma complessivamente soltanto un anno e mezzo scarso. Nei primi anni la sua residenza preferita fu Viterbo (dall'aprile 1145 in poi), pi\u00f9 tardi (dal 1149 in poi) Tuscolo, Ferentino e Segni.\nRoma in mano ai facinorosi era in tumulto: abitazioni di prelati e cardinali erano devastate, conventi e monasteri assaltati. Venivano assaliti e depredati anche i pellegrini. Arnaldo da Brescia, grande oppositore del potere temporale dei Papi, fece ripristinare la vecchia costituzione romana ed abolire la carica di prefetto pontificio, sostituito dalla carica elettiva del \"patricius\" di Roma. Il primo a essere insignito del titolo fu Giordano Pierleoni. Il papa non tard\u00f2 a scomunicare il Pierleoni. Nello stesso tempo chiedeva aiuto a Tivoli e alle altre citt\u00e0 intorno a Roma. Forse spaventati da un'imminente interdetto su tutta la cittadinanza e forse perch\u00e9 l'isolamento intorno a Roma cominciava a creare seri problemi, i repubblicani chiesero un accordo al Papa.\nNel dicembre 1145 si giunse ad un accordo verbale nel quale i repubblicani s'impegnavano a sospendere la carica di \"patricius\" e a riconoscere l'autorit\u00e0 pontificia, mentre il papa s'impegnava a riconoscere il Comune ed il Senato sotto il suo vassallaggio. A Natale di quell'anno il papa era tornato solennemente a Roma.\nSeconda Crociata e Crociate del Nord.\nCon la bolla \"Quantum predecessores\" del 1\u00ba dicembre 1145, Eugenio III, avendo avuto la notizia della cattura della Contea di Edessa da parte dei Turchi, avvi\u00f2 l'organizzazione della Seconda crociata. Con la bolla il papa estendeva l'indulgenza collegata alla Crociata a quanti fossero andati ad aiutare la Chiesa d'Oriente.\nIl pontefice scrisse direttamente al re di Francia Luigi VII esortandolo a partecipare. In una grande dieta tenuta a Spira, in Germania, nel 1146, l'imperatore Corrado III e molti dei suoi nobili furono anch'essi incitati dall'eloquenza di Bernardo ad impegnarsi nella Crociata.\nIl 13 aprile 1147 fu emessa la bolla pontificia \"Divini Dispensatione\", nella quale Eugenio III quasi paragonava la prossima crociata contro i Venedi, fortemente voluta da Bernardo di Chiaravalle e dai principi tedeschi, a quella in Palestina ed alla Riconquista spagnola.\nGoverno della Chiesa.\nEugenio tenne dei sinodi nell'Europa settentrionale: a Parigi, Reims e Treviri, nel 1147 e nel 1149, che furono dedicati alla riforma della vita clericale. Egli tenne in considerazione e approv\u00f2 il lavoro della mistica Ildegarda di Bingen.\nPartiti gli eserciti per la crociata orientale, Eugenio III decise di visitare numerosi monasteri. Nel 1147, a sostegno dell'arcivescovo di Canterbury Teobaldo di Bec contro il re Stefano d'Inghilterra, depose Guglielmo di York dalla carica di arcivescovo di York.\nArnaldo da Brescia si era recato in visita dal papa nella sua residenza di Viterbo, mostrandosi pentito ed ossequioso. Successivamente, poco dopo l'ingresso del Papa a Roma, anch'egli torn\u00f2 a Roma per un pellegrinaggio penitenziale. Ma in poco tempo i suoi sermoni e le sue invettive contro i possedimenti materiali degli ecclesiastici aizzarono nuovamente i cittadini incolti ed i repubblicani contro la Chiesa e il Papa e fecero schierare anche alcuni esponenti del basso clero con i repubblicani. Il 15 luglio 1148, da Cremona, il pontefice scomunic\u00f2 Arnaldo da Brescia.\nLo scontro con la fazione repubblicana.\nNel marzo 1146, non avendo voluto accettare un patto traditore contro Tivoli, la citt\u00e0 che lo aveva appoggiato inizialmente, Eugenio III lasci\u00f2 nuovamente l'Urbe. Rest\u00f2 per qualche tempo a Viterbo, fece tappa a Siena ed alla fine and\u00f2 in Francia. Il 16 giugno 1148 era a Vercelli. Da qui si rec\u00f2 a Viterbo. Poi chiese aiuto al re normanno Ruggero II di Sicilia e riusc\u00ec grazie al suo aiuto a rientrare a Roma.\nDa qui il 28 ottobre 1149 scrisse una lettera all'imperatore Corrado III, appena rientrato dalla deludente crociata, affinch\u00e9 scendesse in Italia per aiutarlo contro i repubblicani. Poco tempo dopo Eugenio III dovette lasciare di nuovo Roma per Viterbo e poi Tuscolo. Fu qui che, di ritorno dalla seconda crociata, incontr\u00f2 il re di Francia Luigi VII e sua moglie Eleonora d'Aquitania. Anche i repubblicani romani chiesero aiuto all'Imperatore contro il Papa ed i normanni suoi alleati. Corrado III rispose ad entrambi i contendenti in modo cortese e disponibile ma non si mosse.\nNello stesso anno a Roma i repubblicani approvavano una nuova costituzione nella quale il potere veniva ripartito fra due consoli, mentre il senato veniva ampliato a cento senatori. A questo punto alcune famiglie nobili pi\u00f9 vicine al pontefice riuscirono a convincere molti cittadini che l'uomo giusto per riportare la pace in citt\u00e0 era proprio il Papa.\nFu cos\u00ec che nel dicembre del 1152 Eugenio III pot\u00e9 rientrare a Roma. Tutta Roma omaggi\u00f2 l'ingresso del pontefice, mentre i repubblicani si divisero tra moderati ed intransigenti: i primi pensavano a dare la signoria di Roma all'imperatore Federico I, gli altri erano invece contrari.\nRelazioni con l'imperatore del Sacro Romano Impero.\nCorrado III mor\u00ec il 15 febbraio 1152. Il suo successore fu Federico I Barbarossa, incoronato imperatore il 9 marzo 1152.\nNel marzo 1153 i legati pontifici furono in grado di stipulare un trattato con l'Imperatore a Costanza (il Patto di Costanza avvenuto trent'anni prima del Trattato di Costanza), nel quale si stabiliva di riportare il Papa alla guida di Roma, di cacciare dall'Italia definitivamente i bizantini, di non stipulare la pace n\u00e9 con i repubblicani romani n\u00e9 con i normanni nel sud Italia. \n&lt;br&gt;Gli ultimi mesi furono trascorsi da Eugenio III in attesa della discesa dell'Imperatore in Italia, ma la morte lo colse a Tivoli l'8 luglio 1153.\nConcistori per la creazione di nuovi cardinali.\nPapa Eugenio III durante il suo pontificato ha creato 38 cardinali nel corso di 6 distinti concistori.\nMemoria e culto.\nAnche se i cittadini di Roma si erano dimostrati contrari agli sforzi di Eugenio III nell'affermare la sua autorit\u00e0 temporale, essi furono sempre pronti a riconoscerlo come loro guida spirituale e riverivano profondamente il suo carattere personale, mite e sostanzialmente pio. Di conseguenza gli tributarono solenni onoranze funebri e il suo corpo venne sepolto in San Giovanni in Laterano. \n&lt;br&gt;La sua tomba ben presto acquis\u00ec una notevole venerazione; si narra, anche, di prodigiose guarigioni ottenute per sua diretta intercessione. Un mese dopo la sua morte, il 20 agosto moriva anche il suo amico e maestro Bernardo di Chiaravalle, anch'egli in fama di santit\u00e0.\nIl culto tributatogli come beato \"ab immemorabili\" venne approvato da papa Pio IX il 3 ottobre 1872 e la sua memoria liturgica cade l'8 luglio.\nCos\u00ec recita il martirologio romano:\n\u00ab8 luglio - A Tivoli nel Lazio, transito del beato Eugenio III, papa, che fu diletto discepolo di san Bernardo; dopo aver retto da abate il monastero dei Santi Vincenzo e Anastasio alle Acque Salvie, eletto alla sede di Roma, si adoper\u00f2 con impegno per difendere il popolo cristiano dell'Urbe dalle insidie dell'eresia e rinnovare la disciplina ecclesiastica.\u00bb"}
{"id": "56244", "revid": "2145227", "url": "https://it.wikipedia.org/wiki?curid=56244", "title": "Papa Anastasio IV", "text": "Biografia.\nCarriera ecclesiastica.\nDella sua famiglia si conosce solamente il nome del padre, Benedetto della Suburra. Corrado entr\u00f2 nei Canonici regolari lateranensi e divenne priore del monastero di Sant'Anastasia in Roma e poi dell'abbazia di Saint-Ruf ad Avignone.\nCon il concistoro del dicembre del 1127 papa Onorio II lo nomin\u00f2 cardinale vescovo di Sabina. Fu consacrato il 12 luglio. Prese parte alla doppia elezione papale del 1130 e fu uno degli oppositori pi\u00f9 determinati dell'antipapa Anacleto II. Durante l'esilio di papa Innocenzo II in Francia, rimase a Roma come suo vicario dal 1130 al 1137. Nel 1139 divenne Cardinal decano del Sacro Collegio.\nIl cardinale Corrado della Suburra partecip\u00f2 a ben cinque conclavi, quelli del:\nPontificato.\nLa sua elezione al Soglio Pontificio ebbe luogo l'8 luglio 1153, giorno della morte del suo predecessore, papa Eugenio III. Gli esponenti del Senato romano non si opposero alla sua elezione ma vollero soltanto presiedere al conclave stesso.\nCome papa cerc\u00f2 di non fomentare ulteriori contrasti e per tale motivo non s'impegn\u00f2 a chiedere all'imperatore Federico I Barbarossa l'attuazione del trattato di Costanza anzi, nella tormentata questione della nomina alla sede vescovile di Magdeburgo convalid\u00f2 alla fine la scelta dell'imperatore sul Wichmann von Seeberg, in deroga a quanto stipulato con il concordato di Worms. Nello stesso tempo tent\u00f2 di inviare un cardinale legato in Germania, ma questa operazione fall\u00ec. Chiuse la lunga diatriba, che si era protratta per quattro pontificati, sulla nomina di Guglielmo di York alla sede arcivescovile di York, inviandogli il pallio, nonostante la continua opposizione dell'ordine dei cistercensi.\nAnastasio IV s'impegn\u00f2 a far restaurare il Pantheon ed accord\u00f2 speciali privilegi all'Ordine degli Ospedalieri di San Giovanni di Gerusalemme. Probabilmente fu il papa pi\u00f9 adatto al nuovo regime comunale romano, anche se visse solo per breve tempo, in quanto si spense il 3 dicembre 1154.\nDi lui ci sono pervenute alcune lettere e un piccolo trattato sulla Trinit\u00e0.\n\u00c8 sepolto in San Giovanni in Laterano.\nConcistori per la creazione di nuovi cardinali.\nPapa Anastasio IV durante il suo pontificato ha creato 3 cardinali in un solo concistoro."}
{"id": "56250", "revid": "47767", "url": "https://it.wikipedia.org/wiki?curid=56250", "title": "Amaranto", "text": ""}
{"id": "56278", "revid": "40795", "url": "https://it.wikipedia.org/wiki?curid=56278", "title": "L'Unit\u00e0 (disambigua)", "text": "l'Unit\u00e0 pu\u00f2 riferirsi a:"}
{"id": "56289", "revid": "287204", "url": "https://it.wikipedia.org/wiki?curid=56289", "title": "Rei (saluto)", "text": "Il Rei (in giapponese \u793c; in r\u014dmaji Rei; in cinese \u79ae; in pinyin L\u01d0) \u00e8 un importante aspetto del modus vivendi orientale, \u00e8 \u00abla norma pi\u00f9 importante della vita sociale secondo il confucianesimo\u00bb; pu\u00f2 esser identificato con la ritualit\u00e0 ed in particolar modo con l'etichetta e la cortesia da cui deriva la parola \"reigi\" \u793c\u5100 (composta dai kanji REI e GI, quest'ultimo col significato di \"convenzione o obbligo sociale\"). Per estensione rei ha assunto il significato di \"ringraziamento\", \"saluto\" e - nello specifico - \"inchino\" (in giapponese \"keirei\" \u656c\u793c).\nIl rei \u00e8 un concetto fondamentale per tutte le arti marziali di origine giapponese in quanto espressione della cortesia, del rispetto e della sincerit\u00e0. Il rituale del saluto \u00e8 semplice nella sua forma esteriore, ma molto complesso nel suo aspetto interiore; \u00e8 una presa di coscienza di se stessi, dei compagni, della palestra e dell'arte che si sta per praticare e non deve mai diventare un automatismo, un'abitudine o un obbligo imposto dal maestro. Il saluto non simboleggia una superficiale manifestazione di educazione, ma un lavoro completo sulla persona: la ricerca di una migliore adesione alla \"via\" (D\u014d). Il praticante, attraverso il saluto, si predispone correttamente all'allenamento, che richiede pazienza, umilt\u00e0 e controllo dei propri sentimenti, e dunque un lavoro disciplinato, costante e diligente. Questo \u00e8 lo spirito della via marziale: l'umilt\u00e0 \u00e8 un atteggiamento che bisogna assumere nella vita, la prima lotta che bisogna vincere \u00e8 quella contro la propria presunzione.\nIl termine Osu.\nNel karate giapponese il saluto \u00e8 spesso accompagnato dalla parola , scritta comunemente, anche se in modo errato, come \"oss\". Il termine potrebbe risalire all'espressione di saluto formale , divenuta poi , e quindi . Un'altra possibile etimologia \u00e8 , o magari una combinazione delle due (la prima per la forma orale, la seconda per la scritta).\nCome viene fatto.\nLa complessit\u00e0 simbolica del saluto implica, in senso posturale, l'allineamento perfetto del ventre, del busto e della testa, centri, rispettivamente, della volont\u00e0, dell'emotivit\u00e0 e dell'intelletto. La posizione del saluto \u00e8 inizialmente verticale ed esprime la \"via spirituale\"; si inclina poi orizzontalmente, ad indicare la \"via materiale\"; tanto pi\u00f9 \u00e8 profondo l'inchino, tanto maggiore \u00e8 il rispetto portato nei confronti di chi lo riceve. Dal punto di vista tecnico il saluto pu\u00f2 essere collettivo o individuale, effettuato in piedi (\"ritsurei\" \u7acb\u793c) o in ginocchio (\"zarei\" \u5ea7\u793c). Al momento di entrare nel Dojo bisogna salutare con un inchino discreto e sincero rivolto alla \"sede superiore\" (\"kamiza\" \u4e0a\u5ea7) e lo stesso inchino deve essere eseguito ogni volta che i praticanti si pongano di fronte o eseguano un esercizio di forma (kata).\nRitsurei \u7acb\u793c - saluto in piedi.\nIl saluto in piedi deriva dal saluto consuetudinario giapponese e viene eseguito unendo prima i talloni (le punte dei piedi aperte a poco meno di 45\u00b0), mantenendo il busto e la nuca ben eretti e portando le mani con le dita tese e serrate lungo le cosce; questa posizione va mantenuta fino a che lo stato d'animo si sia fatto calmo e consapevole, quindi si piega poi in avanti il busto ed infine si torna in posizione eretta. Molti istruttori raccomandano di non piegarsi troppo in avanti, in maniera da non far vedere la nuca alle persone che si trovano davanti: questo perch\u00e9, secondo l'etichetta giapponese, piegarsi fino a quel punto viene visto come un gesto di scusa e non di saluto.\nZarei \u5ea7\u793c - saluto in posizione inginocchiata.\nQuando sta per cominciare la lezione gli allievi si allineano per grado (il grado pi\u00f9 alto all'estrema destra) lungo la \"sede inferiore\" del d\u014dj\u014d (\"shimoza\" \u4e0b\u5ea7) mentre il maestro \u00e8 solito sedersi di fronte a loro nella \"sede superiore\" (\"kamiza\" \u4e0a\u5ea7). Dopo che il maestro si \u00e8 seduto o d\u00e0 il comando gli allievi, dal grado pi\u00f9 alto al pi\u00f9 basso, si siedono nella tradizionale posizione di \"seiza, \u6b63\u5ea7\". Per mettersi correttamente in questa posizione bisogna prima piegare la gamba sinistra ruotando leggermente a destra col busto, quindi seguire con la gamba destra; gli alluci restano a contatto o si incrociano mentre i talloni, rivolti verso l'esterno, formano un incavo in cui ci si siede; la schiena \u00e8 dritta e la testa eretta, le spalle sono rilassate e le mani sono appoggiate sulle cosce coi palmi in basso e le dita rivolte verso l'interno, le ginocchia sono aperte in modo naturale - generalmente distanziate da due pugni - e determinano la stabilit\u00e0 della postura. Il praticante deve tenere la colonna vertebrale diritta per potere respirare in modo corretto. In arti marziali in cui si indossa uno hakama, come il kend\u014d o l'aikid\u014d, bisogna stare attenti che questo rimanga in ordine anche quando si \u00e8 seduti; inoltre nel kendo lo shinai va appoggiato sul lato sinistro con l'impugnatura verso avanti e la tsuba all'altezza del ginocchio.\nDalla posizione di seiza \u00e8 possibile la pratica della meditazione (\"mokus\u014d\" \u9ed9\u60f3), seguita nel pi\u00f9 profondo silenzio per consentire il raggiungimento dell'armonia e della concentrazione; uno degli elementi essenziali di questa cerimonia si esprime nell'immobilit\u00e0 fisica e nel silenzio, che permettono di spogliarsi delle proprie preoccupazioni e di farsi ricettivi agli insegnamenti impartiti dal maestro.\nSempre dalla posizione di seiza \u00e8 quindi eseguibile l'inchino detto \"keirei\" \u656c\u793c. Si esegue appoggiando sul terreno di fronte a s\u00e9 prima la mano sinistra e poi la destra con i palmi in basso e le dita serrate e rivolte leggermente verso l'interno, quindi si esegue un inchino in avanti senza sollevare i fianchi dall'incavo dei calcagni. Questa ritualit\u00e0 \u00e8 il retaggio della casta dei samurai e, in caso di necessit\u00e0, permetteva loro di sguainare agevolmente la spada anche da una posizione cos\u00ec svantaggiata; inoltre la \u00abtradizione marziale narra che nessun guerriero degno di tal nome abbassava la testa al punto di perdere di vista le mani della persona che gli stava di fronte, esponendosi cos\u00ec ad un attacco improvviso ed imparabile\u00bb\nAlla fine di ogni inchino si torna in posizione di seiza riportando sulle cosce prima la mano destra e poi la sinistra; a conclusione dell'ultimo saluto - solitamente il reciproco - il maestro si alza ed all'ordine \u00abkiritsu \u8d77\u7acb\u00bb \u00e8 seguito dagli allievi. In alcune palestre si torna alla posizione eretta rapidamente, con intenzione ed energia, mentre in altre lo si fa seguendo all'inverso il rituale col quale ci si \u00e8 seduti.\nIn arti marziali che prevedono l'uso di un'armatura come il kend\u014d o il naginata-do, l'armatura viene indossata dopo il saluto rimanendo in posizione di seiza.\nIn alcune palestre di Karate dopo il saluto vengono enunciate le cinque regole del d\u014dj\u014d. La filosofia racchiusa nel saluto si radica durante l'esercizio e deve estendersi a tutti gli aspetti quotidiani. Il rei offre un'occasione di riflessione ad ogni praticante circa il comportamento da tenere verso gli uomini e verso la vita.\nIl saluto \u00e8 l'essenza del rispetto ed il rispetto \u00e8 l'anima dell'arte marziale: se andasse perso, lo sarebbe anche il valore dell'arte marziale.\nEspressioni di saluto.\nAl momento del saluto gli ordini sono solitamente impartiti dall'allievo pi\u00f9 anziano, posizionato capofila all'estrema destra degli altri allievi; tra questi vi sono delle espressioni verbali che precedono l'inchino vero e proprio e che possono variare a seconda delle circostanze:\nSolitamente ci si limita a due o tre di questi saluti."}
{"id": "56300", "revid": "125852638", "url": "https://it.wikipedia.org/wiki?curid=56300", "title": "Ambystoma mexicanum", "text": "Ambystoma mexicanum (), comunemente chiamato axolotl (pron. , dal nahuatl classico \"\u0101x\u014dl\u014dtl\", ]) o assolotto (in spagnolo \"ajolote\", ]), \u00e8 una salamandra che vive nel Messico. \u00c8 considerato una specie a rischio estremamente alto di estinzione in natura, per diversi fattori quali la pesca, l'inquinamento e la perdita di habitat.\nDescrizione.\nUn adulto sessualmente maturo di axolotl, tra i 10 e i 15 anni di vita, varia dai 15 ai 25 cm di lunghezza, mentre sopra i 30 cm \u00e8 abbastanza raro.\nLa testa \u00e8 ampia e gli occhi non hanno palpebre. Gli arti sono poco sviluppati e posseggono dita lunghe e sottili. I maschi si differenziano dalle femmine per l'ampio canale genitale mentre le femmine riescono a riempire il proprio corpo di uova al momento della riproduzione. Tre paia di branchie si trovano dietro la testa e vengono utilizzate per smuovere e ossigenare l'acqua, mentre quattro branchie esterne allineate alle branchie anteriori si trovano nascoste nella parte posteriore.\nGli axolotl hanno denti rudimentali a malapena visibili che potrebbero essere nati durante un processo di metamorfosi dell'animale: questi animali si nutrono principalmente per suzione grazie anche all'azione delle branchie anteriori che vengono utilizzate per bloccare la preda. Le branchie posteriori sono usate per la respirazione, anche se l'axolotl pu\u00f2 respirare anche ingoiando l'aria dalla superficie esterna.\nGli axolotl hanno quattro diverse pigmentazioni che nel momento della muta possono creare differenti varianti. Normalmente il colore della pelle \u00e8 marrone scuro con macchioline dorate e un sottotono olivastro. I quattro tipi sono leucistico (rosa pallido con occhi neri), albino (dorato con occhi dorati), assantico (grigio con occhi neri) e melanoide (tutto nero senza macchie dorate o sottotono olivastro). In aggiunta a queste varianti c'\u00e8 un'ampia variet\u00e0 nella grandezza, nella frequenza e nell'intensit\u00e0 delle macchie dorate e una mutazione che porta alla formazione di un mantello pezzato bianco e nero una volta raggiunta la maturit\u00e0. Gli axolotl godono di una seppur limitata capacit\u00e0 di alterare i colori della propria livrea per mimetizzarsi meglio nell'ambiente circostante.\nDistribuzione e habitat.\nAllo stato naturale l'axolotl era endemico del lago di Xochimilco, che si trova a 20\u00a0km a sudest della Citt\u00e0 del Messico. \nBiologia.\nLa neotenia \u00e8 stata osservata in tutte le famiglie di anfibi urodeli come la salamandra e l'axolotl (larva di \"Ambystoma mexicanum\") in cui sembra essere un meccanismo di sopravvivenza solo in ambienti acquatici di montagna e di collina con poco nutrimento e in particolare con poco iodio. In questo modo le salamandre possono riprodursi e sopravvivere nella forma piccola e meno dispendiosa dello stadio larvale, il quale essendo acquatico richiede cibo di minore qualit\u00e0 e quantit\u00e0 rispetto al pi\u00f9 grosso adulto, che \u00e8 terrestre e carnivoro. Se le larve di salamandra ingeriscono una sufficiente quantit\u00e0 di iodio, direttamente o indirettamente attraverso il cannibalismo, rapidamente iniziano la metamorfosi e si trasformano in forme adulte terrestri pi\u00f9 grosse e con maggiori richieste alimentari.\nAlimentazione.\nLa specie si nutre di ogni forma di vita a portata della sua bocca, dai pesciolini ai piccoli crostacei , molluschi e anche di pezzi di salmone\nRigenerazione.\nSe danneggiato, questo animale \u00e8 capace di rigenerare senza cicatrici arti, polmoni, midollo spinale e persino parti del cervello. Sembra che questa caratteristica molto particolare derivi da delle cellule molto simili a quelle staminali adulte presenti nei mammiferi.\nConservazione.\nL'axolotl \u00e8 divenuto un organismo modello e animale da compagnia da diversi anni, viene quindi riprodotto con successo in cattivit\u00e0 ma in natura \u00e8 vicino all'estinzione. Nel corso degli anni il numero degli axolotl trovati \u00e8 risultato essere sempre inferiore. Al contrario, il numero dei pesci esotici, come le carpe, che si nutrono di uova e larve di questa specie risultano in aumento nel lago Xochimilco, inoltre oggetto di scarichi inquinanti. Una recente indagine scientifica, nel 2014, non ha rivelato axolotl, anche se gli animali catturati allo stato selvatico si trovano ancora nel mercato locale, il che indica che i pescatori ancora sanno dove trovarli. Un tempo veniva consumato come prelibatezza locale finch\u00e9 non lo si consider\u00f2 a rischio e quindi ne fu proibita la pesca."}
{"id": "56303", "revid": "287204", "url": "https://it.wikipedia.org/wiki?curid=56303", "title": "Telamone", "text": ""}
{"id": "56307", "revid": "116190846", "url": "https://it.wikipedia.org/wiki?curid=56307", "title": "George Kingsley Zipf", "text": "Biografia.\nStudi\u00f2 per diverse lingue la frequenza con la quale compaiono le parole, proponendo nel 1949 in \"Human Behaviour and the Principle of Least-Effort\" una relazione oggi nota come legge di Zipf:\ndove formula_2 indica la frequenza con la quale compare la parola formula_3 e formula_4 indica il suo rango.\nZipf insegn\u00f2 linguistica cinese all'Universit\u00e0 Harvard, dove aveva anche conseguito laurea e dottorato. ."}
{"id": "56310", "revid": "363629", "url": "https://it.wikipedia.org/wiki?curid=56310", "title": "Themis", "text": ""}
{"id": "56312", "revid": "599013", "url": "https://it.wikipedia.org/wiki?curid=56312", "title": "Teogonia", "text": ""}
{"id": "56317", "revid": "1745361", "url": "https://it.wikipedia.org/wiki?curid=56317", "title": "Teti", "text": "Teti pu\u00f2 riferirsi a:"}
{"id": "56319", "revid": "48344", "url": "https://it.wikipedia.org/wiki?curid=56319", "title": "Centro America", "text": ""}
{"id": "56357", "revid": "137693", "url": "https://it.wikipedia.org/wiki?curid=56357", "title": "Teucro", "text": ""}
{"id": "56360", "revid": "599", "url": "https://it.wikipedia.org/wiki?curid=56360", "title": "Momento lineare", "text": ""}
{"id": "56361", "revid": "222079", "url": "https://it.wikipedia.org/wiki?curid=56361", "title": "Teorema dell'impulso", "text": ""}
{"id": "56363", "revid": "125060031", "url": "https://it.wikipedia.org/wiki?curid=56363", "title": "Man Ray", "text": "Pur essendo un pittore, un fabbricante di oggetti e un autore di film d'avanguardia (\"Le retour \u00e0 la raison\" (1923), \"An\u00e9mic Cin\u00e9ma\" con Marcel Duchamp (1925), \"Emak-bakia\" (1926), \"L'\u00e9toile de mer\" (1928), \"Le myst\u00e8res du chateau de d\u00e9\" (1929) precursori del cinema surrealista) \u00e8 conosciuto soprattutto come fotografo surrealista, avendo realizzato le sue prime fotografie importanti nel 1918.\nBiografia.\nEmmanuel nasce a Filadelfia da una famiglia di immigrati russi di origine ebraica, Melach \"Max\" Radnitzky e Manya \"Minnie\" Radnitsky (nata Lourie o Luria). Cresce a New York dove completa gli studi. Termina la scuola superiore ma rifiuta una borsa di studio in architettura per dedicarsi all'arte. A New York lavora nel 1908 come disegnatore e grafico. Nel 1912 inizia a firmare le sue opere con lo pseudonimo \u201cMan Ray\u201d, che significa uomo raggio. Acquista la sua prima macchina fotografica nel 1914, per fotografare le sue opere d'arte.\nNel 1915 il collezionista Walter Conrad Arensberg lo presenta a Marcel Duchamp, di cui diverr\u00e0 grande amico. I tre fondarono la Society of Independent Artists. Nel 1919 dipinge le sue prime aerografie, immagini prodotte con un'aeropenna, uno strumento di ritocco di uso comune per un grafico disegnatore. A New York, con Marcel Duchamp form\u00f2 il ramo americano del movimento Dada che era iniziato in Europa come un rifiuto radicale dell'arte tradizionale. Dopo alcuni tentativi senza successo e soprattutto dopo la pubblicazione di un unico numero di \"New York Dada\" nel 1921, Man Ray afferm\u00f2 che \"il Dada non pu\u00f2 vivere a New York\".\nNel 1921 Duchamp torna a Parigi. Man Ray, che in precedenza aveva rinunciato a trasferirsi in Francia a causa della grande guerra, lo segue. A Parigi Duchamp gli presenta gli artisti pi\u00f9 influenti di Francia, fra cui anche Andr\u00e9 Breton e Philippe Soupault. Soupault ospit\u00f2 nella sua libreria (Librairie Six) la prima mostra di Man Ray, dove venne esposta la famosa opera Cadeau, un ferro da stiro su cui erano stati incollati dei chiodi, tipico esempio della sua giustapposizione sintagmatica di oggetti senza un legame logico, ma solo \u00abmentale\u00bb, paradossale, controverso; in questo caso decontestualizzandone la normale utilizzazione \u00abcodificata\u00bb, fino a trovare uno strettissimo rapporto allusivo al \u00abnegativo\u00bb. Il successo Parigino di Man Ray \u00e8 dovuto alla sua abilit\u00e0 come fotografo, soprattutto di ritrattista. Celebri artisti dell'epoca, come James Joyce, Gertrude Stein, Jean Cocteau e molti altri, posarono di fronte alla sua macchina fotografica.\nNel 1922 Man Ray produce i suoi primi fotogrammi, che chiama \"rayographs\" (\"rayografie\"), ovvero immagini fotografiche ottenute poggiando oggetti direttamente sulla carta sensibile.\nMan Ray scopr\u00ec per caso le rayografie nel 1921. Mentre sviluppava alcune fotografie in camera oscura, un foglio di carta vergine, accidentalmente, fin\u00ec in mezzo agli altri e dato che continuava a non comparirvi nulla, poggi\u00f2, piuttosto irritato, una serie di oggetti di vetro sul foglio ancora a mollo e accese la luce. L'artista ottenne cos\u00ec delle immagini deformate, quasi in rilievo sul fondo nero. Attraverso i suoi rayographs, termine costruito sul suo cognome, ma che contemporaneamente evoca il disegno luminoso, poteva sondare ed esaltare il carattere paradossale e inquietante del quotidiano.\nNel 1924 nasce ufficialmente il surrealismo, Man Ray \u00e8 il primo fotografo surrealista. La produzione dei suoi lavori di ricerca va di pari passo con la pubblicazione delle sue fotografie di moda su Vogue. Si innamora della famosa cantante francese Alice Prin, spesso chiamata Kiki de Montparnasse, che in seguito divenne la sua modella fotografica preferita. Insieme a Jean Arp, Max Ernst, Andr\u00e9 Masson, Joan Mir\u00f3 e Pablo Picasso, fu rappresentato nella prima esposizione surrealista alla galleria Pierre a Parigi nel 1925.\nNel 1934, la celebre artista surrealista Meret Oppenheim, conosciuta per la sua tazza da te ricoperta di pelliccia, pos\u00f2 per Man Ray in quella che divenne una ben nota serie di foto che la ritraggono nuda in piedi vicino a un torchio da stampa. Anche della pittrice surrealista Bridget Bate Tichenor, del cui padre Ray era grande amico, restano numerose fotografie. Insieme alla fotografa surrealista Lee Miller che fu la sua amante e assistente fotografica. All'epoca utilizz\u00f2 sistematicamente per primo la tecnica fotografica della solarizzazione.\nLo scoppio della seconda guerra mondiale obbliga Man Ray, che \u00e8 di origine ebrea, a rientrare negli Stati Uniti. Nel 1940 arriva a New York ma poco dopo si trasferisce a Los Angeles. In questo periodo insegna fotografia e pittura in un college, espone in varie mostre le sue fotografie, fra cui anche alla galleria di Julien Levy di New York.\nFinita la seconda guerra mondiale Man Ray ritorna a Parigi, dove vivr\u00e0 fino al giorno della sua morte, in questi anni continua a dipingere e a fare fotografie. Nel 1975 espone le sue fotografie alla Biennale di Venezia.\nNegli ultimi anni della sua vita Man Ray fece spesso ritorno negli Stati Uniti, dove visse a Los Angeles per alcuni anni. Tuttavia egli considerava Montparnasse come casa sua e vi fece sempre ritorno e fu l\u00ec che mor\u00ec il 18 novembre 1976. Venne seppellito nel cimitero di Montparnasse. Il suo epitaffio recita: \"Non curante, ma non indifferente.\" Il 26 marzo 2019 la tomba \u00e8 stata devastata da un vandalo probabilmente in preda all'alcol.\nLe opere di Man Ray.\nDi Man Ray fotografo si \u00e8 gi\u00e0 parlato, non va tuttavia dimenticato il suo contributo di pittore e scultore. Sono infatti famose le sue sculture note come \"oggetti d'affezione\". \nUn altro \u00e8 noto come \"Oggetto da distruggere\", un metronomo sulla cui punta Man Ray incolla la fotografia di un occhio. L'originale \u00e8 perduto, la leggenda vuole che durante un'esposizione un visitatore abbia preso alla lettera l'invito implicito nel nome e lo abbia appunto distrutto.\nL'originalit\u00e0 del suo lavoro si evince anche dal fatto che \"L'oggetto di Man Ray, non \u00e8 mai soltanto un ready made, ma, quasi sempre un ready made modificato ... in cui opera ... uno strano connubio, che comunque si abbini all'altro per contraddizione, creando una situazione di paradosso... Tra i dadaisti Man Ray \u00e8 quello la cui operazione si \u00e8 svolta secondo un procedimento pi\u00f9 analogo a quello letterario - e surrealista - che non a quello degli esponenti del Dadaismo nelle arti plastiche\"\nCadeau (1921, 1963, 1970, 1972, 1974).\nLa pi\u00f9 famosa \u00e8 sicuramente \"Cadeau\"; un ferro da stiro in ghisa a cui l'artista incolla in riga 14 chiodi sul fondo, la parte piana del ferro, rendendolo cos\u00ec inutilizzabile. Realizz\u00f2 il primo nel 1921, che fu rubato alla sua prima mostra a Parigi, poi ne replic\u00f2 altri nel 1963, 1970 (cm.15.4x8.7x12.2), 1972; fino a realizzarne una serie di multipli di 5000 esemplari nel 1974, con le seguenti dimensioni cm. 17x10x10,5; oggi questo multiplo \u00e8 molto ricercato dai collezionisti d'arte."}
{"id": "56366", "revid": "5", "url": "https://it.wikipedia.org/wiki?curid=56366", "title": "Tyche", "text": ""}
{"id": "56368", "revid": "41824", "url": "https://it.wikipedia.org/wiki?curid=56368", "title": "Perigeo", "text": ""}
{"id": "56369", "revid": "2207", "url": "https://it.wikipedia.org/wiki?curid=56369", "title": "Apoastro", "text": ""}
{"id": "56370", "revid": "287204", "url": "https://it.wikipedia.org/wiki?curid=56370", "title": "Apogeo", "text": "Con Apogeo in genere si indica il culmine di qualcosa; pu\u00f2 riferirsi a:"}
{"id": "56371", "revid": "2207", "url": "https://it.wikipedia.org/wiki?curid=56371", "title": "Periastro", "text": ""}
{"id": "56372", "revid": "2207", "url": "https://it.wikipedia.org/wiki?curid=56372", "title": "Supernovae", "text": ""}
{"id": "56373", "revid": "104458", "url": "https://it.wikipedia.org/wiki?curid=56373", "title": "Galli Cenomani", "text": ""}
{"id": "56374", "revid": "174925", "url": "https://it.wikipedia.org/wiki?curid=56374", "title": "Cenomanes", "text": ""}
{"id": "56378", "revid": "89806147", "url": "https://it.wikipedia.org/wiki?curid=56378", "title": "Marcellina", "text": ""}
{"id": "56379", "revid": "110157", "url": "https://it.wikipedia.org/wiki?curid=56379", "title": "Marcellina (nome)", "text": ". \nOrigine e diffusione.\nAnche se ad oggi viene generalmente considerato un diminutivo di Marcella, il nome ha in realt\u00e0 radici pi\u00f9 lontane: risale infatti al latino \"Marcellina\", femminile del \"cognomen\" \"Marcellinus\", un patronimico di \"Marcellus\", quindi ha il significato di \"appartenente a Marcello\", \"di Marcello\".\n\u00c8 stato usato occasionalmente in Gran Bretagna in periodo medievale, e poi ripreso dopo il XIX secolo.\nOnomastico.\nL'onomastico si festeggia il 17 luglio, giorno di santa Marcellina, vergine, sorella maggiore di san Satiro e di sant'Ambrogio. Con questo nome si ricorda anche la beata Marcelina Darowska, fondatrice delle Suore dell'Immacolata Concezione della Beata Vergine Maria, commemorata il 5 gennaio."}
{"id": "56392", "revid": "1711941", "url": "https://it.wikipedia.org/wiki?curid=56392", "title": "Tulkas", "text": ""}
{"id": "56395", "revid": "15756", "url": "https://it.wikipedia.org/wiki?curid=56395", "title": "Trasporto spaziale", "text": "In astronautica, per trasporto spaziale si intende lo spostamento di persone e/o cose dalla superficie di un pianeta allo spazio e viceversa, se necessario, oppure tra due orbite (trasferimento trans-orbitale), per mezzo di un sistema specializzato.\nI principali mezzi di trasporto utilizzati sono dei razzi vettori, funzionanti tramite una violenta reazione di combustione chimica tra idrogeno e ossigeno. Risultato della reazione \u00e8 la produzione di vapore acqueo che, espulso dall'ugello, imprime al razzo una spinta sufficiente al superamento della velocit\u00e0 di fuga sulla superficie del pianeta (nel caso della Terra pari a circa 11,2 km/s). Le complicazioni ad essi prevalentemente correlate sono: grandi masse da portare in orbita, di cui il carico utile costituisce solo l'1%, grandi costi in attrezzature e in vite, se si considerano tutti gli incidenti avvenuti nel corso della storia dell'astronautica.\nIl trasporto di esseri viventi avviene attraverso la combinazione di capsule spaziali o navette spaziali riutilizzabili e vettori di lancio. La principale differenza tra le capsule e le navette \u00e8 che queste ultime sono in grado di manovrare nell'atmosfera. Sono oggetto di studio sistemi monostadio, ovvero che consentano il recupero ed il riutilizzo di tutto il sistema di lancio.\nUn avveniristico progetto per il trasporto di materiale dalla superficie all'orbita \u00e8 quello di un ascensore spaziale.\nIl trasferimento trans-orbitale \u00e8 avvenuto finora per mezzo di sistemi propulsivi integrati nella sonda spaziale o satellite. In alcune missioni trans-planetarie si \u00e8 scelto di montare all'interno della sonda madre, una sonda secondaria - spesso un lander. La navigazione nello spazio interplanetario, in questi casi, \u00e8 affidata alla sonda madre. In vicinanza dell'obiettivo avviene lo sgancio e la sonda secondaria inizia la sua missione. Questo \u00e8 quanto avvenuto ad esempio nel caso delle missioni Galileo e Cassini-Huygens, ed \u00e8 in programma per la missione BepiColombo.\nNel caso delle ultime missioni della NASA su Marte, i \"rover\" sono stati trasportati sul pianeta rosso da sonde spaziali. Mentre la sonda Mars Pathfinder era dotata di apparecchiatura scientifica autonoma ed ha svolto attivit\u00e0 di ricerca dopo aver rilasciato il \"rover\" \"Sojurner\", i \"lander\" che hanno trasportato \"Spirit\" ed \"Opportunity\" non hanno svolto alcun ruolo se non quello di trasportare i \"rover\" sulla superficie del pianeta.\nUn'affascinante ipotesi avveniristica \u00e8 quella di utilizzare l'effetto fionda anche nel trasferimento trans-orbitale in orbita terrestre. In questo caso, il trasferimento del momento angolare orbitale specifico avverrebbe tra due satelliti: quello del quale si vuole modificare l'orbita e l'altro, opportunamente progettato per ricevere o fornire momento. Ad ogni movimentazione da un'orbita bassa ad una pi\u00f9 alta, il satellite manovratore perderebbe parte del suo momento angolare orbitale specifico. Questo andrebbe quindi reintegrato realizzando l'operazione opposta, ovvero abbassando un satellite da un'orbita alta ad una pi\u00f9 bassa. Gli studiosi che hanno proposto questo sistema stimano che questo recupero potrebbe avvenire sfruttando i satelliti che hanno concluso la loro vita operativa. In questo caso, si avrebbe anche il vantaggio di ridurre il tempo di permanenza in orbita di ingombranti detriti."}
{"id": "56402", "revid": "124967643", "url": "https://it.wikipedia.org/wiki?curid=56402", "title": "Connemara", "text": "Il Connemara (nome originale, in gaelico irlandese, \"Conamara\") \u00e8 una regione selvaggia e aspra situata nell'Irlanda occidentale, pi\u00f9 precisamente nella Contea di Galway.\nPosizione geografica.\nIl territorio si sviluppa da nord partendo dalle coste del Killary Harbour occidentali ai Monti Maumturk fino ad arrivare alla Baia di Kilkieran.\nI confini effettivi sono il fiume Invermore (che scorre a nord della Baia di Kilkieran), il Loch Oorid situato a poche miglia da An Teach D\u00f3ite / Maam Cross, e la catena occidentale dei Maumturks che incontra il mare sul Killary Harbour a poca distanza da Leenane (che invece, al contrario di quello che pensano molti, rimane fuori). \nStoricamente il Connemara veniva diviso anche in Nord e Sud, con confine le Twelve Bens e l'Owenglin, il fiume che scorre a Clifden.\nErroneamente, vista la simile morfologia del territorio, viene considerato come Connemara tutto il territorio ad ovest del Lough Corrib e della citt\u00e0 di Galway: in realt\u00e0 ad est dei Maumturk \u00e8 situata la Contea di Joyce, mentre la zona occidentale costiera vicina alla citt\u00e0 non \u00e8 identificata come Connemara, ma semplicemente come \"area gaeltacht\" della contea. \nTutto il territorio ad ovest dei due citati riferimenti, con inclusa la baronia nel Mayo di Ross, \u00e8 chiamato \"Iar Connacht\" e include la stessa Connemara, che ne fa parte come sotto-regione. \nTerritorio.\nIl paesaggio interno \u00e8 costituito quasi interamente da torbiere e da un territorio molto aspro caratterizzato da colline arrotondate (dette \"drums\"), valli dalla vegetazione bassa e resistente, paesaggi brulli e incontaminati, oltre che da un numero elevatissimo di laghi, stagni e corsi d'acqua.\nLa zona costiera ha una panoramica diversa costituita da moltissime penisole e isolette sparse. La penisola di Iorras Aintheach \u00e8 la pi\u00f9 vasta e contiene i villaggi di Carna e Cill Chiar\u00e1in; la penisola di Errismore consiste nell'area ad ovest del villaggio di Ballyconneely, mentre la penisola di Errisbeg si inoltra nel mare fino al caratteristico porto di Roundstone. La penisola di Errislannan \u00e8 situata poco a sud di An Cloch\u00e1n / Clifden, mentre le restanti penisole di Aughris, Cleggan e Rinville (o Renvyle) sono le pi\u00f9 settentrionali. \nTra le molte isole, la pi\u00f9 grande \u00e8 Inishbofin, mentre le altre degne di nota sono Inishark, High Island, Friars Island, Feenish, Mweenish e la piccola Omey, che non spiccherebbe tra gli altri tantissimi isolotti di minute dimensioni se non per il fatto che sia soggetta a maree cos\u00ec evidenti che la trasformano continuamente da isola a penisola..\nStoria e cultura.\nIl nome Connemara deriva da \"Conmhaicne Mara\", una trib\u00f9 che viveva in queste zone in tempi antichi e derivava dalla pi\u00f9 vasta trib\u00f9 dei \"Conmhaicne\", situati in varie parti del Connacht. Il suffisso \"mara\" venne aggiunto a questo clan per il fatto che vivevano nella zona costiera della regione (\"Conmhaicne del mare\"). Il nome \"Con Mhac\" invece deriva da un personaggio mitologico.\nIl clan degli \u00d3 Cadhla / Kealy spadroneggi\u00f2 sul Connemara fino al XIII secolo, ovvero quando gli O'Flahertys li spodestarono, giungendo nello Iar Connacht da Maigh Seola durante l'invasione inglese. I Mac Conghaile / Conneely erano anch'essi, come gli \u00d3 Cadhla, una branca dei Conmhaicne Mara.\nTurismo.\nRinomato in tutto il mondo per i suoi bellissimi e selvaggi paesaggi, il Connemara \u00e8 meta di molti turisti che visitano l'Irlanda e di molti \"trekker\" o amanti della natura. Il territorio di quest'ampia regione infatti \u00e8 composto quasi esclusivamente di torbiere, basse ma aspre e brulle montagne e soprattutto costellata da laghi, stagni e piccoli corsi d'acqua.\nSulla strada fra Westport e Clifden, dopo il paese di Letterfrack, sorge il Parco Nazionale del Connemara, zona protetta con lunghi sentieri nella natura sperduta. Caratteristici senz'altro i monti centrali ad est di Clifden, i Twelve Bens ovvero le \"Dodici Cime\", mentre \u00e8 nettamente diversa la zona costiera caratterizzata da un lungo fiordo nei pressi di Leenane, la \"Killary harbour\", insenature e canali di varie dimensioni e moltissime isolette con caratteristici cottage isolati sopra, la pi\u00f9 strabiliante senz'altro Omey Island.\nLe attivit\u00e0 di intrattenimento locale, sia nel parco che nel resto della regione, prevedono gite, passeggiate sia a piedi che a cavallo e trekking sui \"drums\", non mancano inoltre sport acquatici come vela o canottaggio sui molti laghi della regione, in particolare Clifden, Cleggan e nelle baie di Killary.\nCuriosit\u00e0.\nUna regione di uno dei satelliti pi\u00f9 noti sull'orbita di Giove, Europa, \u00e8 chiamata Conamara Chaos, dal nome gaelico irlandese del Connemara pi\u00f9 la parola Chaos data la sua natura morfologica particolarmente confusa.\nLa regione \u00e8 citata in diverse canzoni della tradizione irlandese.\nMolto nota \u00e8 \"Hills of Connemara\" (lett. \"Le colline di Connemara\"), scritta da Sean McCarthy. Nel 1981 usc\u00ec il grande successo di Michel Sardou, \"Les lacs du Connemara\".\nIl Connemara \u00e8 citato nella canzone \"Il cielo d'Irlanda\", scritta da Massimo Bubola ed interpretata da Fiorella Mannoia.\n\u00c8 citato inoltre nella canzone \"Rosanera\", di Davide Van de Sfroos.\nNel Connemara \u00e8 ambientato il film \"Un poliziotto da happy hour\" (\"The Guard\")."}
{"id": "56407", "revid": "712828", "url": "https://it.wikipedia.org/wiki?curid=56407", "title": "E\u00e4", "text": ""}
{"id": "56411", "revid": "124181095", "url": "https://it.wikipedia.org/wiki?curid=56411", "title": "Cristalli liquidi", "text": "I cristalli liquidi sono una classe di composti organici con particolari propriet\u00e0 liquido-cristalline, scoperte nel 1888 dal botanico austriaco Friedrich Reinitzer.\nReinitzer si accorse che riscaldando del benzoato di colesterile questo dapprima diventava opaco, per poi schiarirsi al progressivo alzarsi della temperatura. Una volta raffreddato, il liquido diventava bluastro e poi cristallizzava.\nIn pratica tali sostanze non passano direttamente dallo stato liquido a quello solido, ma in particolari condizioni sono in grado di organizzarsi in fasi intermedie (mesofasi) che presentano caratteristiche sia dello stato solido cristallino che di quello liquido. Questo dualismo giustifica il termine con cui si indicano questi composti: cristalli liquidi.\nPropriet\u00e0.\nI cristalli liquidi possono essere definiti come fluidi altamente anisotropi che esistono fra la fase solida cristallina e quella liquida isotropa. L'esistenza di queste mesofasi \u00e8 dovuta ad una certa organizzazione che le molecole possono assumere passando dall'ordinata disposizione cristallina dello stato solido alla disposizione casuale dello stato liquido. \nNumerosi cristalli liquidi possono essere osservati in base alla loro birifrangenza ottica al microscopio con filtri polarizzatori incrociati.\nAlle propriet\u00e0 tipiche dello stato solido (anisotropia ottica ed elettrica) e dello stato liquido (fluidit\u00e0 e mobilit\u00e0 molecolare) si aggiungono caratteristiche peculiari dei cristalli liquidi: ad esempio la possibilit\u00e0 di variarne il grado di ordine per mezzo di campi magnetici ed elettrici, o la facolt\u00e0 che essi hanno di cambiare colore al variare della temperatura. Questo ha fatto dei cristalli liquidi una classe di composti che sono oggi largamente usati per la costruzione di oggetti di uso quotidiano come i display LCD.\nClassificazione.\nI composti che formano mesofasi (mesogeni) quando disciolti in un opportuno solvente in un certo intervallo di concentrazione, vengono detti cristalli liquidi liotropici. Quelli in grado di generare mesofasi al variare della temperatura vengono chiamati termotropici e generalmente sono dotati di una struttura molecolare a forma di disco (cristalli liquidi \"discotici\"), oppure a forma di bastone (\"calamitici\").\nUno stesso composto, nel percorso fra lo stato cristallino e quello liquido isotropo, pu\u00f2 passare attraverso varie mesofasi contraddistinte da un grado di ordine decrescente. Alla classe dei cristalli liquidi liotropici appartengono numerose sostanze, alcune delle quali di grande interesse biologico, che si aggregano in mesofasi quando vengono disciolte in un opportuno solvente. \u00c8 possibile osservare differenti mesofasi liotropiche al variare della concentrazione, ed esiste un valore critico al di sotto del quale la soluzione \u00e8 isotropa.\nMesofasi termotropiche.\nLe mesofasi calamitiche possono mostrare i seguenti tipi di organizzazione supramolecolare:\nMesofase nematica.\nL'aspetto di un campione liquido-cristallino nematico al microscopio ottico con filtri polarizzatori incrociati ricorda un insieme di fili.\nI cristalli liquidi in fase N sono fluidi come i liquidi isotropi, ed i centri di massa delle molecole sono ripartiti senza ordine nello spazio, ma \u00e8 presente una direzione preferenziale di orientamento delle molecole stesse.\nMesofase colesterica.\nUna mesofase colesterica formata da una molecola chirale assume un orientamento ad elica chiamata \"colesterica\" (Ch) dato che fu osservata per prima nei derivati del colesterolo. Il passo dell'elica varia al variare della temperatura, e le mesofasi colesteriche sono in grado di diffrangere la luce che ha una lunghezza d'onda pari alla lunghezza del passo. Al variare della temperatura si nota quindi una variazione di colore del cristallo liquido.\nMesofasi smectiche stratificate.\nCome nel caso della fase nematica, nelle mesofasi smettiche gli assi lunghi sono orientati preferenzialmente nella stessa direzione. A questo ordine orientazionale si aggiunge un ordine posizionale mono o bi-dimensionale dovuto al fatto che in queste fasi le molecole si organizzano in strati.\nA seconda delle varie configurazioni possibili esistono numerose fase smectiche, ciascuna identificata da una lettera (ad esempio SA significa mesofase smectica di tipo A).\nSono stati caratterizzati molti composti che mostrano pi\u00f9 mesofasi. La sequenza in riscaldamento (determinata dal grado di ordine che progressivamente diminuisce) da un cristallo (K) ad un liquido isotropo (I) \u00e8 la seguente:\nK \u2192 SE o SG \u2192 SB \u2192 SF \u2192 SC \u2192 SD \u2192 SA \u2192 N \u2192 I\nAnalogamente a quanto descritto per le mesofasi calamitiche, in cui sono presenti mesofasi nematiche e smectiche, anche le discotiche possono essere classificate in nematiche (o discotiche fluide) e \"colonnari\", analoghe alle fasi smectiche.\nMesofasi liotropiche.\nUna mesofase liotropica \u00e8 generata da mesogeni che disciolti in un appropriato solvente, ed in determinati intervalli di concentrazione, si aggregano in strutture liquido-cristalline.\nSpesso i mesogeni liotropici sono molecole anfifiliche (ovvero contengono sia gruppi funzionali idrofobici che idrofili). Al variare della concentrazione del solvente (acqua in questo caso) le propriet\u00e0 idrofile o idrofobiche possono variare, modificando il modo in cui le molecole si aggregano fra di loro e in rapporto alle molecole del solvente.\nIl grado di ordine di aggregazione di queste molecole aumenta all'aumentare della concentrazione, ed esistono numerose possibilit\u00e0 di aggregazione micellare, fra cui per esempio:\nNumerosi tensioattivi mostrano questo tipo di comportamento e si organizzano in micelle quando disciolti in acqua. Il funzionamento di molti saponi si basa su questa capacit\u00e0 di organizzarsi in micelle sferoidali che inglobano il grasso rimuovendolo dalla superficie trattata.\nAnche in biologia si incontrano mesogeni liotropici: per esempio numerose sostanze coinvolte nel meccanismo delle membrane biologiche, le proteine che costituiscono la tela del ragno, alcuni virus, i fosfolipidi e lo stesso DNA.\nApplicazioni.\nI cristalli liquidi trovano largo uso negli schermi a cristalli liquidi, che sfruttano le propriet\u00e0 ottiche di determinate molecole liquido-cristalline. Queste molecole in presenza di un campo elettrico si allineano con esso, alterando la polarizzazione della luce in un determinato senso. Sfruttando questa capacit\u00e0 \u00e8 possibile filtrare la luce che passa entro appositi pannelli polarizzati.\nUn'altra applicazione, che sfrutta le propriet\u00e0 dei cristalli liquidi colesterici, la si trova in alcuni termometri per la misura della temperatura corporea o dei circuiti elettrici."}
{"id": "56413", "revid": "2014155", "url": "https://it.wikipedia.org/wiki?curid=56413", "title": "Eraclio II", "text": "Biografia.\nFiglio di Eraclio I e di Martina, verso la fine del regno del padre ottenne attraverso l'influenza della madre il titolo di Augusto (638) e dopo la morte del padre venne proclamato co-imperatore assieme al fratellastro Costantino III.\nLa morte prematura di Costantino, nel maggio 641, lasci\u00f2 Eracleona come unico regnante. Il falso sospetto che lui e Martina avessero assassinato Costantino port\u00f2 presto ad una rivolta dell'esercito, alla mutilazione e all'esilio sull'isola di Rodi dei presunti colpevoli. Questa fu la prima volta in cui un imperatore regnante venne sottoposto a mutilazione, una pratica probabilmente presa a prestito dai Persiani; in questo caso, a Martina venne tagliata la lingua, mentre a Eracleona fu tagliato il naso. Null'altro si sa di Eracleona dopo la sua rimozione.\nL'esercito e il Senato acclamarono imperatore Costante II, figlio di Costantino III."}
{"id": "56414", "revid": "74173", "url": "https://it.wikipedia.org/wiki?curid=56414", "title": "Cultura Sociale", "text": "Cultura Sociale fu una rivista culturale italiana nata nel gennaio 1898 e chiusa nel gennaio 1906.\nStoria.\n\u00abCultura Sociale\u00bb viene fondata a Roma dal giovane sacerdote Romolo Murri con il sottotitolo che dal novembre 1899 diventa \"Rivista mensile del movimento cattolico popolare\".\nEssa si propone di avvicinare alla cultura moderna il cattolicesimo interessandosi al mondo del lavoro in quegli anni scosso da gravi problemi sociali e da contrasti di classe.\nMurri propone il suo Programma politico sul primo numero di \"Cultura Sociale\":\nIl pensiero di Murri e la sua rivista fu seguita dall'interesse generale dal 1898 al 1901 collocandosi al centro del movimento democratico cristiano.\nSorgono ovunque centri democratici cristiani, sia al Nord che al Sud dove opera molto attivamente don Sturzo e il movimento di Murri \u00e8 in grado di gareggiare, per la forza politica che esprime, con lo stesso Partito Socialista Italiano.\nMa con l'avvento al soglio papale di Pio X, che a differenza di Leone XIII esige un laicato obbediente e sottomesso all'autorit\u00e0 della diocesi, ha inizio la parabola discendente della rivista.\nIl 16 luglio 1906, nel n. 207, la direzione annuncia di cessare le pubblicazioni \"non volendo entrare in conflitto con l'autorit\u00e0 ecclesiastica\"."}
{"id": "56415", "revid": "47767", "url": "https://it.wikipedia.org/wiki?curid=56415", "title": "Mauronto", "text": "Origine e diffusione.\nDeriva dal termine greco \u03bc\u03b1\u03cd\u03c1\u03bf\u03bd (\"mauron\"), che vuol dire \"moro\", \"di carnagione scura\", e ha quindi lo stesso significato del nome Mauro. Altre fonti lo considerano invece un nome di origine romanza.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "56419", "revid": "287204", "url": "https://it.wikipedia.org/wiki?curid=56419", "title": "Anduin", "text": "Anduin \u00e8 un fiume di Arda, l'universo immaginario fantasy creato dallo scrittore inglese J. R. R. Tolkien.\nAnduin \u00e8 il fiume pi\u00f9 lungo della Terra di Mezzo dopo la fine della Prima Era. Il suo nome in Sindarin significa appunto \"Lungo Fiume\", viene anche chiamato \"Grande Fiume\". Nasce a est delle Montagne Nebbiose e scorre verso sud fino al grande mare. Nelle ere ha rivestito un ruolo di primissimo piano per la storia della Terra di Mezzo.\nIl corso del fiume.\nL'Anduin ha un andamento da nord a sud, la sua ampia valle \u00e8 chiusa ad est dalle Montagne Nebbiose, aprendosi ad un tratto di pianura dopo i boschi di Lothl\u00f3rien. L'Anduin si insinua tra le alte rive degli Emyn Muil, raggiungendo un lago con al centro Tol Brandir e formando poi le Cascate di Rauros. Dopo la confluenza con l'Entalluvio il fiume si apre lasciando spazio all'isola di Cair Andros; dopo l'isola esso costeggia le terre d'Ithilien, compiendo una curva verso sud-ovest per sfociare nella Baia di Belfalas.\nSorgenti.\nL'Anduin nasce da due differenti corsi d'acqua negli Ered Mithrin, entrambi chiamati \"Lagwell\" dagli \u00c9oth\u00e9od quando vivevano nella zona. La loro antica capitale Framsburg fu costruita alla confluenza dei due fiumi, dove l'Anduin vero e proprio iniziava.\nFoci.\nLa foce dell'Anduin \u00e8 un grande delta chiamato \"Ethir Anduin\" che si getta nel mare presso la baia di Belfalas. Si trova nel sud della Terra di Mezzo, tra il Lebennin e l'Harondor. Di fronte alle foci, quasi a chiudere il delta, sorge l'isola di T\u00f4lfalas.\nAffluenti.\nLungo il suo corso l'Anduin riceve i contributi dei corsi d'acqua:\nInsediamenti.\nL'antica capitale di Gondor, Osgiliath, \u00e8 costruita a cavallo del fiume. A Sud di Osgiliath il fiume devia verso sud-ovest, passa a sud di Minas Tirith costeggiando il Rammas Echor, e sfocia con un grande delta nella Baia di Belfalas.\nStoria.\nFu nei pressi di Campo Gaggiolo, nelle rive settentrionali dell'Anduin che Isildur fu ucciso, e l'Unico Anello perduto; e fu l\u00ec, dopo quasi due millenni, che D\u00e9agol trov\u00f2 l'Anello e Sm\u00e9agol glielo sottrasse.\nDopo la caduta della capitale, Osgiliath, il fiume segn\u00f2 il confine orientale dell'influenza del Regno di Gondor.\nGli Argonath.\nAll'ingresso fluviale del Regno di Gondor erano poste due statue gigantesche, chiamate Argonath, poste su entrambe le rive del fiume. Scolpite nella roccia dai N\u00famen\u00f3reani, servivano da monito per chi giungeva da nord, ricordando la potenza di Gondor.\nGli Argonath, dette \"Le Colonne dei Re\", erano state scolpite probabilmente intorno all'anno 1248 della Terza Era dal Re di Gondor R\u00f3mendacil II di ritorno dalla battaglia che lo vide vittorioso sugli Esterling, e rappresentavano le sembianze di Isildur e An\u00e1rion. Entrambe le statue avevano la mano sinistra alzata in segno di ammonimento e nella mano destra stringevano una grande ascia. Nell'adattamento cinematografico di Peter Jackson invece, sono raffigurati Isildur e Elendil, quest'ultimo con in mano Narsil."}
{"id": "56421", "revid": "547034", "url": "https://it.wikipedia.org/wiki?curid=56421", "title": "Tumladen", "text": "Tumladen \u00e8 una pianura di Arda, l'universo immaginario fantasy creato dallo scrittore inglese J. R. R. Tolkien.\nTumladen \u00e8 il nome della \"valle nascosta\" circondata dalle Montagne Cerchianti, al centro della quale si erge la cima rocciosa di Amon Gwareth, dove durante la Prima Era, Re Turgon dei Noldor, fece costruire in gran segreto la fastosa citt\u00e0 elfica di Gondolin.\nNe \"Il Silmarillion\", Tolkien narra inoltre come il Vala Ulmo, Signore delle Acque, lo guid\u00f2 a Tumladen attraverso i sogni."}
{"id": "56425", "revid": "287204", "url": "https://it.wikipedia.org/wiki?curid=56425", "title": "Sirion", "text": "Il Sirion \u00e8 un fiume di Arda, l'universo immaginario fantasy creato dallo scrittore inglese J.R.R. Tolkien. Era il principale corso d'acqua del Beleriand, durante la Prima Era.\nIl Sirion nasceva sul lato est degli Ered Wethrin, poi scorreva a sud attraverso la stretta valle tra gli Ered Wethrin e gli Echoriath. In questa valle c'era un'isola nel fiume chiamata Tol Sirion; fu qui che Finrod Felagund costru\u00ec la prima Minas Tirith. Il Sirion continuava verso sud nel Beleriand, lasciandosi la Foresta di Brethil ad ovest, e il Dimbar ed il Doriath ad est. Poi riceveva le acque del Teiglin, che scorreva ad ovest, e continuava verso sud, insieme all'affluente Esgalduin, che passava per Menegroth e poi proseguiva verso sud-est. Il fiume Celon, che nasceva nel Colle di Himring sfociava nel Sirion in un'area chiamata \"Paludi di Sirion\".\nDopo le paludi il fiume formava le \"Cascate di Sirion\", dove scompariva nella roccia e scorreva nel \"Tunnel di Sirion\" per nove miglia, riemergendo sotto gli Andram (Lunga muraglia) da tre \"Porte di Sirion\". Il fiume continuava poi verso sud, incontrando il fiume Narog alla \"Nan-Tathren\" (Valle del Salice) prima di sfociare nella Baia di Balar alle Bocche di Sirion."}
{"id": "56426", "revid": "123697654", "url": "https://it.wikipedia.org/wiki?curid=56426", "title": "Il Rinnovamento", "text": "Il Rinnovamento fu una rivista letteraria e culturale italiana. Fondata nel gennaio 1907, cess\u00f2 le pubblicazioni alla fine del 1909.\nStoria.\n\u00abRinnovamento\u00bb viene fondata a Milano nel gennaio del 1907 da parte di Aiace Antonio Alfieri, Alessandro Casati e Tommaso Gallarati Scotti.\nI fondatori dichiarano, nelle \"Parole d'introduzione\", di essere liberi studiosi, laici che vivono il sentimento religioso, \"rinnovatori\" di se stessi e degli altri.\nNel primo anno di vita vengono affermati con fervore i valori religiosi cristiani: essi sono pari ai valori delle scienze; va difeso il fatto religioso considerato nel suo aspetto umano.\nNel secondo anno di pubblicazione (dopo l'enciclica \"Pascendi Dominici gregis\", la prima minaccia di scomunica del 28 dicembre 1907 porta alla defezione dello scrittore Antonio Fogazzaro e di Gallarati Scotti), i due direttori rimasti iniziano una difficile difesa della rivista dagli attacchi ironici dei filosofi Giovanni Gentile e Benedetto Croce, e dalla loro \"raison raisonnante\", che declassa la religione e i valori religiosi a forme di pseudo-filosofia imperfetta e visionaria.\nIn entrambe le fasi della rivista venne ribadito in modo limpido il richiamo al \"primato della coscienza\". \nA seguito della seconda minaccia di scomunica, proferita il 23 dicembre 1909 da Pio X ai direttori e collaboratori, la rivista sospende le pubblicazioni.\nFirme.\nTra le figure pi\u00f9 interessanti che hanno operato in stretta, anche se problematica, vicinanza con la rivista, va menzionato Giovanni Boine, al quale, oltre che alcune recensioni di opere di Miguel de Unamuno e saggi sul misticismo spagnolo, si devono, al di l\u00e0 della collaborazione con la rivista, numerose pagine di critica alla nozione di esperienza religiosa e del sentimento religioso, sulle quali si gioc\u00f2 molta parte del percorso culturale della rivista.\nCritiche.\nCome scrisse Lorenzo Bedeschi: \u00abl'indirizzo ideologico della rivista milanese [fu] tutt'altro che lineare ed omogeneo al di l\u00e0 di una permanente ispirazione riformistico-religiosa\u00bb. Alla \u00abassoluta estraneit\u00e0 di Gallarati Scotti negli ultimi due anni dopo il suo iniziale impegno nella ricerca di finanziamenti\u00bb, corrispose invece \u00abl'influenza enorme di padre Pietro Gazzola e di padre Giovanni Semeria sull'orientamento culturale e religioso della prima annata\u00bb, con una \u00abdispotica direzione dell'eclettico e attivissimo Alfieri nel biennio successivo\u00bb."}
{"id": "56428", "revid": "122811370", "url": "https://it.wikipedia.org/wiki?curid=56428", "title": "Linguaggi della Terra di Mezzo", "text": "I linguaggi della Terra di Mezzo sono lingue artificiali inventate da J. R. R. Tolkien e usate nei suoi libri fantasy ambientati nell'universo immaginario di Arda: \"Lo Hobbit (The Hobbit)\", \"Il Signore degli Anelli (The Lord of the Rings)\" e \"Il Silmarillion (The Silmarillion)\". Sono importanti come ispirazione e punto di partenza per le storie e gli eventi della Terra di Mezzo e come metodo per dare realismo linguistico e profondit\u00e0 ai nomi ed alle parole usati generalmente nel fantasy e nelle storie di fantascienza (alcuni di questi linguaggi sono stati usati infatti anche da altri autori per i propri libri). I pi\u00f9 complessi, come il quenya, dimostrano quale sia il genio di un autore che ha avuto la capacit\u00e0 di inventare lingue e di crearne la grammatica, nonch\u00e9 di fornirle, ed in alcuni casi ampiamente, anche di una storia linguistica e di una letteratura.\nUn vizio segreto.\nTra gli inusuali hobby di Tolkien bisogna infatti ricordare ci\u00f2 che descrisse nel suo saggio \"Il vizio segreto\" (\"A Secret Vice\", pubblicato nella raccolta \"Il medioevo e il fantastico\"), ovvero l'invenzione di nuovi linguaggi.\nTutto ebbe inizio quando il giovane Tolkien ascolt\u00f2 per caso un gruppo di ragazzi parlare in animalico (o animalese), un linguaggio-gioco che si serviva esclusivamente di nomi di animali e numeri per comunicare qualsiasi tipo di informazione: ad esempio \u00abcane usignolo picchio quaranta\u00bb poteva voler dire \"tu sei un somaro\". Successivamente l'animalico venne dimenticato e sostituito da un nuovo idioma: il nevbosh, che storpiava in maniera irriconoscibile le parole inglesi sostituendole in alcuni casi con altre latine o francesi. Da allora l'interesse di Tolkien per le lingue non fece che aumentare. Nel suo saggio \"Inglese e gallese\" Tolkien ricorda il giorno in cui per la prima volta vide su una lapide le parole \"Adeiladwyd 1887\" (\"costruito nel 1887\") e se ne innamor\u00f2. Il gallese divenne una fonte inesauribile di bei suoni e perfette costruzioni grammaticali, un linguaggio melodioso a cui poter attingere per le sue future invenzioni linguistiche. Infatti dopo il gallese venne il finnico (suomi), e prima di esso il greco e l'italiano (il francese invece, da sempre diffusamente considerato un bel linguaggio, non gli diede mai le stesse sensazioni), e l'immaginazione prese il sopravvento.\nBisogna infine ricordare che lo stesso Tolkien, scrisse in una delle sue lettere che \u00abNessuno mi crede quando dico che il mio lungo libro (riferendosi a \"Il Signore degli Anelli\") \u00e8 un tentativo di creare un mondo in cui una forma di linguaggio accettabile dal mio personale senso estetico possa sembrare reale. Ma \u00e8 vero\u00bb. Le storie della Terra di Mezzo sarebbero quindi servite principalmente a dare una collocazione (seppur fittizia) alle parole dei suoi linguaggi, e non il contrario.\nLingue.\nL'animalico.\nL'animalico era un rudimentale linguaggio artificiale \"privato\" creato da Mary e Marjorie Incledon, cugine di Tolkien, attorno al 1905. Tolkien all'epoca aveva solo dodici anni nonostante fosse gi\u00e0 addentro al latino e all'anglosassone e, trovandolo divertente, decise di impararlo. L'animalico non era altro che un linguaggio formato solo di nomi di animali e numeri inglesi; non per niente lo stesso Tolkien, anni dopo, lo defin\u00ec \"crudo all'estremo\". Tuttavia resta il fatto che questo fu probabilmente il primo approccio di Tolkien con dei linguaggi artificiali.\nIl nevbosh.\nAnni dopo, gli stessi che avevano ideato il primo linguaggio (l'animalico) ne crearono un altro con l'aiuto dello stesso Tolkien, probabilmente spinti dall'idea di creare una lingua segreta, comprensibile solo a loro. Tale linguaggio, venne chiamato nevbosh, era formato da vocaboli inglesi, latini o francesi storpiati o invertiti. Tuttavia, col passare del tempo l'inversione e la storpiatura non bastarono pi\u00f9 ai creatori del nevbosh, che iniziarono a inventare nuovi termini (per esempio \"lint\" ovvero \"veloce\", rintracciabile anche in lingue successive tra cui il quenya). Secondo Tolkien \"nevbosh\" significava letteralmente \"nuovo nonsense\" dove, il vecchio nonsense era certamente l'animalico.\nIl naffarin.\nIl naffarin \u00e8 considerato il primo linguaggio interamente inventato da Tolkien.\nL'ilkorin.\nTolkien non immagin\u00f2 subito Arda, i suoi popoli e le sue lingue cos\u00ec come le conosciamo nel Silmarillion: in verit\u00e0 fece numerose \"bozze\" rivedute all'infinito nel corso degli anni. Inizialmente Tolkien considerava il quenya la favella dei soli \"Vanyar\" (chiamati inizialmente da lui \"Lindar\") mentre i Noldor parlavano un'altra lingua denominata \"Antico noldorin\"; le lingue dei Teleri che furono lasciati nel Beleriand (ovvero dei \"Sindar\" da Tolkien inizialmente chiamati \"Ilkorindi\") evolvettero invece nell\"'Ilkorin\". Tolkien non abbandon\u00f2 subito quest'idea che venne ampliata di molto fino a non \"evolvere\" in favore del quenya e del sindarin. \nL'ilkorin venne poi riutilizzato da Tolkien per la creazione del doriathrin (al quale assomiglia in modo particolare) e del sindarin (con il quale condivide la fonologia e gran parte del vocabolario attestato).\nCenni lessicali dell'Ilkorin (s = singolare, p = plurale, avv = avverbio):\nLinguaggi di Arda.\nLingue elfiche.\nLe lingue elfiche derivano dall'elfico primitivo, che gli elfi parlarono dopo il risveglio sulle sponde del lago di Cuivi\u00e9nen, dono diretto di Eru Il\u00favatar. Dall'elfico primitivo derivarono poi le lingue degli eldar e degli avari.\nQuenya.\nDenominato \"qenya\" fino alla seconda met\u00e0 degli anni 1940, venne sviluppato ininterrottamente a partire dal 1912 fino alla morte del suo creatore.\nParlato dalle razze elfiche dei noldor e dei vanyar, che raggiunsero Valinor e poi migrarono verso la Terra di Mezzo, il quenya \u00e8 un idioma fittizio ma grammaticalmente e storicamente realistico. Originario di Aman, sarebbe poi stato sviluppato dagli eldar sulla base dell'eldarin comune, mantenendo ancora tutte le caratteristiche principali del primo linguaggio elfico.\nTelerin.\nIl telerin comune (\"Lindalambe\" o \"Lind\u00e1rin\", cio\u00e8 \"lingua dei Lindar\") \u00e8 l'idioma primordiale dei teleri. \u00c8 altres\u00ec considerato spesso un dialetto del quenya. La scissione dall'Eldarin comune - che a sua volta si distacc\u00f2 dal pi\u00f9 antico elfico primitivo, deriva al periodo della Grande Marcia. In seguito i Teleri si stabilirono in Aman, dove il telerin di Valinor fu influenzato e influenz\u00f2 esso stesso il quenya, rendendo le due lingue mutuamente comprensibili. L'importanza di tale linguaggio non fu per\u00f2 sufficiente a tener testa alla diffusione di altri idiomi elfici. Il telerin era infatti pi\u00f9 conservativo del quenya, e dopo la Grande Marcia dalle sponde del lago di Cuivi\u00e9nen e oltre il mare, dovette cedere il passo a due suoi diretti discendenti, nati con il ritorno alla Terra di Mezzo: Il sindarin e il nandorin.\nIl telerin si caratterizza per le seguenti caratteristiche grammatiche:\nSindarin.\nFu il linguaggio elfico pi\u00f9 comunemente parlato nella Terra di Mezzo durante la Terza Era. Era la lingua dei sindar, che, nonostante i tentativi del loro Re Thingol, non vollero partire per il Grande Viaggio oltre il Belegaer. Quando i noldor ritornarono nella Terra di Mezzo, adottarono il sindarin, riservando al quenya il ruolo di lingua delle arti. Il sindarin \u00e8 generalmente pi\u00f9 mutevole del quenya, e ne esistono numerosi dialetti, parlati dalle varie etnie della Terra di Mezzo. Nel Doriath il sindarin era considerata la pi\u00f9 alta e nobile forma di linguaggio.\nPrima della Caduta di N\u00famenor, molti n\u00famen\u00f3reani parlavano questo linguaggio, quando ancora l'essere amico degli elfi non era un problema. Il suo utilizzo venne esportato dai n\u00famen\u00f3reani in esilio nella Terra di Mezzo, specialmente a Gondor. Il sindarin \u00e8 la lingua a cui ci si riferisce ne \"Il Signore degli Anelli\" parlando di \"lingua elfica\".\nIl doriathrin secondo molti andrebbe considerato un dialetto del sindarin. Come il quenya, anche il doriathrin conserva molte caratteristiche dell'elfico primitivo e dell'eldarin comune. Questo linguaggio era parlato dal popolo elfico dei Doriath che lo parlava con un accento particolare e facilmente riconoscibile. Tolkien non svilupp\u00f2 molto questo linguaggio al contrario di molti altri, parlando in modo approssimativo solo della sua morfologia di base:\nLinguaggi degli uomini.\nAd\u00fbnaico.\nEssa era la lingua parlata dagli uomini di N\u00famenor nel corso della Seconda Era. L'ad\u00fbnaico \u00e8 un derivato delle lingue dei popoli dei b\u00eboriani e degli hadoriani, chiamate collettivamente taliska, e durante la Seconda Era l'accento b\u00eboriano sopravvisse in alcune parti, soprattutto ad Emeri\u00eb e intorno al porto di And\u00fani\u00eb. La maggior parte della Casa di B\u00ebor era perita durante la Dagor Bragollach, e quindi l'accento hadoriano divenne prevalente.\nOvestron.\nNel mondo fantastico della Terra di Mezzo di Tolkien, l'ovestron si avvicina molto ad un linguaggio universale, almeno nel tempo in cui \u00e8 ambientato \"Il Signore degli Anelli\".\nIl linguaggio ovestron, che viene trascritto tramite caratteri tengwar, deriva dal contatto tra l'ad\u00fbnaico, la lingua di N\u00famenor, e i linguaggi delle coste occidentali del continente della Terra di Mezzo, quando i n\u00famen\u00f3reani iniziarono a stabilirvi avamposti commerciali e forti. Si cap\u00ec presto che queste lingue erano collegate piuttosto da vicino con le lingue b\u00eboriane e hadoriane che erano alla base dello stesso ad\u00fbnaico, e cos\u00ec fu adottato piuttosto velocemente sia dagli stessi n\u00famen\u00f3reani sia dalle genti della costa. Molte di queste genti erano di un popolo parente degli edain e formeranno poi molta della popolazione di Gondor ed Arnor.\nDa questi antichi avamposti commerciali e forti l'Ovestron si diffuse attraverso l'intero Eriador, toccando molte terre (tra cui quelle in cui \"Lo Hobbit\" e \"Il Signore degli Anelli\" si svolgono), con l'unica eccezione notevole di Mordor. I popoli del Rhovanion non vennero a contatto con i N\u00famen\u00f3reani in questo tempo e conservarono le proprie lingue, che erano per\u00f2 non meno affini. Le genti che parlavano lingue non collegate, come i \"Gwaithuirim\" (antenati dei dunlandiani), gli Uomini dei Monti Bianchi ed i Dr\u00faedain, furono evitati dai n\u00famen\u00f3reani e divennero spesso nemici di N\u00famenor.\nIl termine ovestron \u00e8 usato come traduzione del nome originale \"ad\u00fbni\". In sindarin la lingua era chiamata \"ann\u00fanaid\" (ovestron), o \"falathren\" (Lingua della Costa). Il termine alternativo \"lingua corrente\" traduce il termine ovestron \"s\u00f4val ph\u00e2r\u00eb\", di identico significato.\nNe \"Lo Hobbit\" e \"Il Signore degli Anelli\", l'ovestron \u00e8 presentato come tradotto completamente in inglese (e parzialmente in italiano nelle traduzioni italiane). Questo ha certamente importanti implicazioni: prima di tutto, i nomi con derivazioni evidenti dall'ovestron sono stati tradotti, per preservare l'effetto. Cos\u00ec, nomi come \"Baggins\", \"Peregrino\", \"Gran Burrone\" ecc., sono presentati non con i \"veri\" nomi. Per esempio, il vero nome di Meriadoc Brandibuck dovrebbe essere \"Kalimac Brandagamba\", abbreviato \"Kali\" (che significa allegro, felice). Meriadoc, abbreviato Merry (in inglese \"allegro, felice\"), \u00e8 stato usato per mantenere il riferimento alla felicit\u00e0 contenuto nel suo nome originale. Allo stesso modo, il vero nome di Peregrino Tuc era \"Razanur T\u00fbk\", abbreviato \"Razar\". 'Peregrino', abbreviato 'Pipino' contiene il vero significato del nome completo (viaggiatore, straniero). Sam Gamgee si chiamava in realt\u00e0 \"Ban Galpsi\", abbreviato di \"Banazir Galbasi\". Anche la lettera finale del 'vero' nome hobbit di Bilbo fu cambiata: in ovestron era \"Bilba\", ma Tolkien la cambi\u00f2 in -o perch\u00e9 -a \u00e8 di solito una desinenza femminile in inglese (ed in italiano), mentre \u00e8 una desinenza maschile in ovestron.\nI nomi di luoghi e altre cose furono anche presentati nelle loro traduzioni dall'originale: Gran Burrone (in sindarin Imladris, \"valle spaccata\") si chiamava in realt\u00e0 \"Karningul\", e Vicolo Cieco si chiamava in realt\u00e0 \"Labin-nec\", con riferimento a \"Labingi\", la vera forma di Baggins. A volte si resero note le spiegazioni nei libri, come nel caso del fiume Brandivino (in sindarin Baranduin, \"fiume bruno\"), che si chiamava in realt\u00e0 \"Branda-n\u00een\", un nome ovestron che significava \"acque di confine\".\nLa traduzione cambi\u00f2 anche tutte le lingue simili all'ovestron. Il rohirrico, la lingua dei Rohirrim fu tradotta con l'anglosassone, perch\u00e9 il rohirrico \u00e8 un antenato dell'ovestron (poich\u00e9 gli Edain dalla lingua dei quali deriva l'ovestron erano imparentati con gli antenati dei Rohirrim) cos\u00ec come l'anglosassone \u00e8 un antenato dell'inglese. In modo simile, la lingua di Dale, da cui vengono i nomi dei Nani della casa di Durin, fu tradotta con l'antico norreno, una lingua imparentata con l'anglosassone e con l'inglese moderno cos\u00ec come la lingua di Dale era imparentata al rohirrico e all'ovestron.\nQuesta traduzione dell'ovestron in inglese (e in italiano) ebbe il risultato che anche alcune fonti che ci dovrebbero poter mostrare il vero ovestron sono state tradotte. Per esempio, a Moria, c'\u00e8 un'illustrazione del testo in rune sulla tomba di Balin. Si dice che il testo dica \"Balin figlio di Fundin, Signore di Moria\" in khuzd\u00fbl ed in ovestron... ma mentre la prima parte dell'iscrizione sembra davvero essere un po' di khuzd\u00fbl (Moria \u00e8 tradotta come \"Khazad-d\u00fbm\"), la seconda parte \u00e8 in realt\u00e0 semplice inglese, scritto in rune.\nFuori dal contesto della storia, \u00e8 chiaro che molte delle forme \"originali\" in ovestron o in altre lingue furono ideate da Tolkien dopo aver scelto le \"traduzioni\" Inglesi. Molte delle forme ovestron date sopra non furono pubblicate durante la vita di Tolkien. Tolkien non lavor\u00f2 mai all'ovestron come al quenya e al sindarin oppure come all'ad\u00fbnaico.\nHobbitese.\nAnche lo hobbitese, la lingua degli Hobbit, era un dialetto dell'ovestron, infatti condivideva con quest'ultimo linguaggio quasi ogni forma, nonostante il registro utilizzato dai mezzuomini apparisse molto pi\u00f9 stravagante di quello utilizzato ad esempio dagli abitanti di Brea o di Gondor. Dell'ovestron utilizzato dagli Hobbit si riconoscono soprattutto i nomi degli Hobbit de \"Il Signore degli Anelli\" (come ad esempio \"bilbo\" forma \"italianizzata\" dello hobbitese \"bilba\" dove la \"-a\" era un suffisso maschile o il nome reale di Frodo ovvero \"Maura\" forma antica da \"maur\" ritrovabile nel rohirrico dove prende il significato di \"saggio, esperto\").\nAltri linguaggi.\nVari altri linguaggi sono parlati dagli uomini in Arda. Nella Terra di Mezzo, gli uomini del nord parlano linguaggi imparentati quali il dalish e il rohirric. Tra le numerose altre lingue si citano la lingua haladin, il dunlandiano, il dr\u00fbg e le lingue degli haradrim e degli esterling.\nKhuzdul.\n\u00c8 la lingua segreta dei nani. Di questa lingua si sa poco, data la sua marginale importanza negli scritti di Tolkien. Sembra per\u00f2 che sia basato su radici triconsonantiche, come le lingue semitiche.\nEntese.\n\u00c8 la lingua parlata dagli Ent. Questa lingua \u00e8 molto complessa e richiede tempi enormi per dire qualsiasi cosa anche semplice, dal momento che ogni parola \u00e8 come il racconto del suo significato dall'origine fino al momento in cui viene pronunciata: ogni termine perci\u00f2 \u00e8 in continua evoluzione come gli eventi.\nGli Ent, essendo delle creature che vivono per decine di migliaia di anni, non sono frettolosi, e la loro lingua non \u00e8 da meno. In effetti essa sembra essere basata su una forma arcaica di eldarin, la lingua degli elfi, mescolata a quenya e sindarin, ma con il passare delle ere si \u00e8 arricchita con parole introdotte dagli Ent stessi.\nLe lingue sono in effetti due:\nUn esempio \u00e8 \"a-lalla-lalla-rumba-kamanda-lindor-bur\u00fam\u00eb\", che significa \"collina\".\nValarin.\n\u00c8 la lingua dei Valar e dei Maiar. Capaci di comunicare attraverso il pensiero, questi in realt\u00e0 non avevano bisogno di un linguaggio parlato, ma il valarin viene da loro adottato come parte della loro assunzione di forme fisiche umanoidi. Il valarin era completamente estraneo alle orecchie degli Elfi, a volte a tal punto da generare disapprovazione, e pochissimi di loro impararono la lingua, adottando solamente alcune delle parole valarin nel loro quenya. I Valar e i Maiar invece impararono il quenya, e lo usavano per conversare con gli Elfi, o tra di loro quando erano presenti gli Elfi. Il valarin sembra usare parole molto lunghe; per esempio, la parola valarin per Telperion, \"Ibr\u00eeni\u00f0ilpath\u00e2nezel\", \u00e8 lunga otto sillabe. I Vanyar adottarono un maggior numero di parole del valarin nel loro dialetto \"quendya\" rispetto ai Noldor e ai Teleri, poich\u00e9 vivevano pi\u00f9 vicino ai Valar.\nIl valarin non \u00e8 collegato ad alcuna delle altre lingue di Arda poich\u00e9 fu creato fuori da E\u00e4, e tranne per poche parole (quasi sempre nomi propri) nella visione di Tolkien non si sa quasi nulla del linguaggio.\nTolkien sembra essere stato indeciso negli anni sulla possibilit\u00e0 di dare un linguaggio proprio ai Valar; alcuni dei suoi scritti indicano che questi non abbiano una loro lingua, ma ci\u00f2 fu cambiato successivamente. Il risultato sembra aver causato alcune contraddizioni e passaggi poco chiari; per esempio, se il nome di Manw\u00eb provenga dal valarin o dalla radice quenya per \"benedetto\", come affermano alcuni scritti.\nIn alcune versioni pi\u00f9 antiche del \"Silmarillion\" e nel \"Lhammas\", il valarin \u00e8 suddiviso in orom\u00ebano, aul\u00ebano e melkiano. In questa concezione, tutte le lingue elfiche provengono dall'orom\u00ebano, mentre i Nani parlano l'aul\u00ebano e la Lingua Nera \u00e8 il melkiano; tuttavia, questa visione fu pi\u00f9 tardi scartata."}
{"id": "56447", "revid": "466539", "url": "https://it.wikipedia.org/wiki?curid=56447", "title": "Babe Ruth", "text": "Inizi\u00f2 la sua carriera come lanciatore mancino per Boston Red Sox ma ebbe i maggiori successi come esterno per i New York Yankees. Ruth stabil\u00ec molti record MLB in battuta (e alcuni come lanciatore), inclusi quelli assoluti in fuoricampo (714), punti battuti a casa (RBI) (2.213), basi su ball (2.062) e media bombardieri (6.897) e \"on-base plus slugging\" (OPS) (1.164), gli ultimi due dei quali resistono ancora oggi. Ruth \u00e8 considerato come uno dei pi\u00f9 grandi eroi della cultura sportiva statunitense ed \u00e8 considerato da molti come il pi\u00f9 grande giocatore di baseball di tutti i tempi. Nel 1936 Ruth \u00e8 stato introdotto nella Baseball Hall of Fame come uno dei cinque membri inaugurali.\nNel 1914 Ruth firm\u00f2 per giocare nelle minor league per i Baltimore Orioles, ma fu presto ceduto ai Red Sox. Nel 1916 si era gi\u00e0 imposto come uno dei migliori lanciatori della lega, che inoltre occasionalmente batteva qualche lungo fuoricampo, un fatto inusuale per qualsiasi lanciatore prima degli anni venti. Ruth vinse per due volte 23 gare in una stagione come lanciatore; avendo gi\u00e0 vinto in quel ruolo tre World Series con Boston, desiderava giocare con pi\u00f9 continuit\u00e0 e gli fu perci\u00f2 concesso di passare nel ruolo di esterno. Potendo giocare regolarmente, nel 1919 batt\u00e9 il record stagionale di fuoricampo.\nDopo quella stagione, il proprietario dei Red Sox Harry Frazee cedette Ruth agli Yankees tra diverse controversie. La franchigia sarebbe da quel momento rimasta per 86 anni senza vincere il titolo, rendendo popolare la cosiddetta \"Maledizione del Bambino\". Nei suoi 15 anni con New York, Ruth contribu\u00ec a vincere 7 pennant dell'American League e quattro World Series. I suoi fuoricampo portarono folle di tifosi allo stadio, incrementando la popolarit\u00e0 dello sport e dando il via alla cosiddetta \"live-ball era\" del baseball, evolvendosi da una competizione strategica dai bassi punteggi a una in cui i fuoricampo divennero un'arma fondamentale. In quella squadra degli Yankees che nel 1927 fu soprannominata \"Murderer's Row\", Ruth batt\u00e9 60 fuoricampo, migliorando il proprio record stagionale. Si ritir\u00f2 nel 1935 dopo un breve periodo con i Boston Braves. Durante la sua carriera, Ruth guid\u00f2 la AL in fuoricampo in 12 stagioni.\nLa leggendaria potenza di Ruth e la sua personalit\u00e0 carismatica ne fecero un'icona dei ruggenti anni venti. Durante la sua carriera, fu il bersaglio di un intenso scrutinio da parte della stampa e dell'opinione pubblica per i suoi exploit sul diamante di gioco e per la sua fama di gran bevitore e donnaiolo fuori dal campo. Il suo stile di vita sregolato fu in parte mitigato dal desiderio di fare del bene, visitando i bambini negli ospedali e negli orfanotrofi. Dopo il ritiro da giocatore gli fu negato un ruolo da allenatore nel baseball, in parte a causa del suo comportamento durante gli anni di attivit\u00e0. Nei suoi ultimi anni Ruth fece molte apparizioni pubbliche, in particolare per supportare lo sforzo bellico statunitense nella seconda guerra mondiale. Nel 1946 si ammal\u00f2 di cancro, morendo due anni dopo.\nI primi anni.\nGeorge Herman Ruth nacque al 216 di Emory Street, nella parte sud di Baltimora, nel Maryland. Era la casa presa in affitto dal nonno materno, Pius Schamberger, un immigrato tedesco che si guadagnava da vivere facendo il tappezziere. I genitori del bambino, Kate e George Sr., abitavano al piano superiore del loro \"saloon\" in Camden Street, ma Kate preferiva partorire a casa di suo padre. Ebbe otto figli, ma solo due, George e Mary, arrivarono all'et\u00e0 adulta.\nDire che il piccolo George era un bambino birichino sarebbe un eufemismo. Marinava la scuola, bighellonava per strada, commetteva piccoli furti. A sette anni beveva, masticava tabacco, ed era ormai sfuggito al controllo dei genitori. La sorella Mary raccont\u00f2 di come il padre arriv\u00f2 persino a picchiarlo nel tentativo disperato di farlo rigare dritto, ma senza riuscirci. Alla fine il bambino venne mandato in una scuola gestita da frati, la \"St. Mary's Industrial School for Boys\". L'incontro con Padre Matthias cambi\u00f2 la vita di George: l'uomo, a cui spettava il compito di imporre e far rispettare la disciplina nella scuola, divenne la figura pi\u00f9 influente della sua vita, la persona che Babe rispettava pi\u00f9 di ogni altra. Fu Padre Matthias che gli insegn\u00f2 a giocare a baseball, lavorando per ore su battuta, difesa e, in seguito, i lanci.\nVista la sua grinta, George divenne il ricevitore della squadra. Quel ruolo gli piaceva, perch\u00e9 era coinvolto in ogni giocata. Un giorno, mentre la sua squadra veniva sommersa dalle battute valide degli avversari, cominci\u00f2 a prendere in giro il suo lanciatore. Padre Matthias decise di dargli una lezione, e invert\u00ec fra loro i due giocatori, mettendo George sul monte di lancio. Ma quella che doveva essere una punizione ebbe un risultato inaspettato: George non fece vedere palla all'altra squadra.\nPadre Mathias segnal\u00f2 il ragazzo a Jack Dunn, proprietario e manager dei Baltimore Orioles, a quei tempi una squadra delle leghe minori. A Dunn viene spesso attribuito il merito di aver scoperto Babe Ruth. Nel 1914 Dunn ingaggi\u00f2 il diciannovenne Ruth come lanciatore, e lo invi\u00f2 allo \"spring training\" (gli allenamenti primaverili che precedono la stagione agonistica) in Florida. Il ragazzo si guadagn\u00f2 il posto in squadra, e il soprannome \"Dunn's Babe\" (il bambino di Dunn) per il suo talento precoce e gli atteggiamenti infantili. Il 22 aprile 1914 \"The Babe\" lanci\u00f2 nella sua prima partita da professionista, in International League contro i Buffalo Bisons: la sua squadra vinse 6-0.\nNella prima met\u00e0 della stagione gli Orioles furono la migliore squadra della lega: arrivati al 4 luglio, avevano all'attivo 47 partite vinte e 22 perse. Ma la situazione finanziaria non era buona. In quell'anno la Federal League, una lega maggiore \"ribelle\" che sarebbe durata solo due anni, aveva piazzato una squadra a Baltimora. La concorrenza ridusse drasticamente gli spettatori degli Orioles. Per far tornare i conti, Dunn fu obbligato a vendere i suoi giocatori migliori, e cedette Ruth e altri due a Joseph Lannin, proprietario dei Boston Red Sox, per una cifra mai dichiarata, ma che pare si aggirasse tra i 20.000 e i 35.000 dollari.\nIl periodo con i Red Sox.\nRuth era un ottimo lanciatore, ma la rotazione dei partenti dei Red Sox era gi\u00e0 piena di mancini (come Ruth), cos\u00ec all'inizio fu utilizzato poco. Con una vittoria e una sconfitta al suo attivo, rimase in panchina per settimane prima di essere mandato nell'International League a giocare con i Providence Grays di Providence, nel Rhode Island. Alternandosi con l'altro lanciatore Carl Mays, Ruth aiut\u00f2 i Grays a vincere il titolo. A fine stagione i Red Sox lo richiamarono, sancendo cos\u00ec il ritorno definitivo di Babe Ruth nelle \"major leagues\". Poco dopo, Ruth si fidanz\u00f2 con Helen Woodford, una cameriera che aveva conosciuto a Boston, e i due si sposarono il 14 ottobre 1914 a Baltimora.\nDurante lo \"spring training\" della stagione seguente Ruth si guadagn\u00f2 un posto come lanciatore partente. Con talenti come Rube Foster, Dutch Leonard e Smokey Joe Wood, il parco lanciatori port\u00f2 i Red Sox al titolo. Ruth vinse 18 partite e ne perse 8, e si diede da fare anche in attacco, con una media battuta di .315 e i suoi primi quattro fuoricampo in \"major league\". I Red Sox vinsero le World Series del 1915 4 a 1, ma Ruth fu impiegato solo in battuta e non sul monte di lancio, perch\u00e9 il manager Bill Carrigan prefer\u00ec utilizzare lanciatori destri.\nNel 1916 Ruth rientr\u00f2 nella rotazione dei lanciatori, anche se in attacco la squadra si era indebolita dopo la cessione di Tris Speaker ai Cleveland Indians. Pur non avendo brillato nel pre-campionato, si rivel\u00f2 il miglior lanciatore dell'American League. La sua media PGL (punti guadagnati sul lanciatore) di 1,75 era la migliore della lega, inferiore di oltre un punto alla media di lega. Vinse 23 partite, ne perse 12 e tir\u00f2 9 \"shutout \" (Partite lanciate dal primo al nono inning senza prendere punti), che \u00e8 tuttora il record per un lanciatore mancino e per i Red Sox. Con un attacco che batteva poco, furono di nuovo i lanciatori a portare i Sox alle World Series contro i Brooklyin Robins, in cui Ruth lanci\u00f2 una completa di ben 14 inning che consegn\u00f2 a Boston la vittoria nella serie per 4 a 1. Babe Ruth si ripet\u00e9 sugli stessi livelli nel 1917, con 24 vinte e 13 perse, ma i Red Sox non riuscirono a tenere il passo dei Chicago White Sox (100 partite vinte) e mancarono l'accesso alla \"post-season\". La cosa pi\u00f9 importante, comunque, fu l'emergere del talento di Ruth come battitore, con una media battuta di .325 e 11 extrabase su 40 valide.\nEra evidente che Ruth sarebbe stato pi\u00f9 utile alla squadra in un ruolo diverso dal lanciatore, che gli permettesse di giocare tutte le partite. Nel 1918 cominci\u00f2 a giocare di pi\u00f9 all'esterno e a lanciare meno. A quei tempi pareva una cosa ridicola: il suo ex compagno di squadra Tris Speaker pronostic\u00f2 che il cambio gli avrebbe accorciato la carriera. Nel 1919 Ruth era in pratica un esterno a tempo pieno, con appena 17 apparizioni sul monte di lancio nelle 130 partite da lui giocate. Quell'anno stabil\u00ec il suo primo record di fuoricampo in una sola stagione (29), con una media battuta di .322 e 114 punti battuti a casa. Le sue imprese in battuta divennero ben presto famose, e grandi folle accorrevano per vederlo dovunque giocasse. Non era solo la sua notoriet\u00e0 a crescere, anche il suo girovita. Sin dai tempi dei Baltimore Orioles i suoi compagni di squadra rimanevano meravigliati dalle quantit\u00e0 di cibo che Ruth era capace di mangiare. Il fisico alto e atletico del 1916 si era gi\u00e0 trasformato nel 1919 nella forma rotonda che da allora viene tradizionalmente associata a Babe Ruth. Le sue gambe possenti e muscolose, sotto una figura cos\u00ec appesantita, sembravano stranamente magre, ma Ruth rimaneva un buon esterno e un buon corridore sulle basi. Il suo contemporaneo Ty Cobb in seguito afferm\u00f2 che Ruth \"correva bene per un uomo grasso\".\nNonostante Ruth richiamasse molta gente ai botteghini, i Red Sox attraversavano una difficile situazione finanziaria. Il proprietario Harry Frazee aveva pagato salari relativamente alti in anni di guerra (la Prima guerra mondiale) per attirare i migliori giocatori. Alla fine del 1919, dopo la mancata qualificazione per le World Series e gli insuccessi personali di Frazee come impresario teatrale, la societ\u00e0 aveva bisogno di un'iniezione di contanti per rimanere a galla. L'unica fonte disponibile erano i giocatori, cos\u00ec Frazee offr\u00ec i migliori ai New York Yankees, che fino ad allora erano sempre stati una squadra di seconda divisione. Per la somma di 125.000 dollari e un prestito di oltre 300.000 dollari (con un'ipoteca sullo stadio Fenway Park), il 3 gennaio 1920 Babe Ruth fu ceduto agli Yankees.\nRuth, lo Yankee.\nRuth inizi\u00f2 subito a ripagare l'investimento fatto su di lui. Contrariamente alle sue abitudini, si allen\u00f2 molto durante l'inverno, e si present\u00f2 allo \"spring training\" gi\u00e0 in buona condizione. Soffi\u00f2 il posto di esterno a George Halas, un giocatore modesto, che si risent\u00ec del taglio e lasci\u00f2 il baseball; si dedic\u00f2 poi al football americano, fondando i Chicago Bears e la NFL. Quando il campionato cominci\u00f2, si cap\u00ec subito che lo stadio Polo Grounds, pi\u00f9 favorevole ai battitori, gli andava a genio, e che presto avrebbe superato il suo precedente record di fuoricampo. Mentre cominciavano a circolare voci sullo scandalo dei Black Sox, Ruth era diventato il terrore dei lanciatori, con ottime statistiche d'attacco stagionali, tra le migliori mai registrate. Oltre ai 54 fuoricampo, con cui frantum\u00f2 il suo precedente primato, ottenne una media battuta di .376 (la quarta della lega), 137 punti battuti a casa e 150 punti segnati (il migliore della lega in entrambe le classifiche), e le 150 basi ball ricevute fecero s\u00ec che Babe Ruth arrivasse in base pi\u00f9 delle met\u00e0 delle volte che si presentava al piatto. Rub\u00f2 14 basi, e la sua straordinaria media bombardieri di 0,847 rimase record imbattuto per pi\u00f9 di ottant'anni, superato solo nel 2001 da Barry Bonds.\nL'anno seguente si ripet\u00e9. Su 152 partite, ottenne .376 di media battuta, 171 punti battuti a casa e 177 punti segnati; nelle medie bombardieri e arrivi in base fin\u00ec di poco sotto i valori del 1920. Per il terzo anno consecutivo stabil\u00ec un nuovo primato di fuoricampo, che furono 59. Grazie ai lanciatori Carl Mays, Waite Hoyt e Bob Shawkey, e alle mazze di Ruth e Bob Meusel, gli Yankees arrivarono per la prima volta alle World Series, ma persero 5 a 3 dai rivali New York Giants. In gara 4 Ruth batt\u00e9 il suo primo fuoricampo in \"post-season\".\nNel 1921 Babe Ruth fu invitato alla Columbia University per sottoporsi ad una serie di test. I risultati furono strabilianti. I dottori scoprirono che il lancio che riusciva a colpire con la massima potenza era appena sopra al ginocchio, sull'angolo esterno. E quando centrava il colpo, in assenza di vento, con la mazza che si muoveva ad una velocit\u00e0 di 34 metri al secondo, la palla arrivava a 140-150 metri. Risult\u00f2 primo su 500 volontari in un test clinico di fermezza, che consisteva nell'inserire una barra in piccoli fori di misure diverse. I suoi occhi rispondevano agli impulsi luminosi in una stanza buia 20 ms pi\u00f9 velocemente della persona media, il che era molto utile per individuare la palla non appena lasciava il guanto del lanciatore. La scienza confermava quello che gli appassionati di baseball gi\u00e0 sapevano: Babe Ruth era nato con doti soprannaturali. Per dirla con le parole del suo compagno di squadra Joe Dugan: \"Nato? Diavolo, Babe Ruth non \u00e8 nato! Quel figlio di puttana \u00e8 caduto da un albero!\"\nLa partecipazione alle World Series avrebbe causato problemi a Ruth. Per preservare l'importanza di questa classica d'autunno, gli organizzatori proibirono ai giocatori delle World Series di fare partite di esibizione durante la cosiddetta \"off-season\", il periodo in cui i campionati erano fermi. Ruth decise che la regola non valeva per lui, ed assieme a due compagni di squadra fece il suo solito e ben remunerato \"tour\". Kenesaw Mountain Landis, il \"commissioner\" della lega, pun\u00ec pesantemente i giocatori disobbedienti, e sospese Ruth per le prime sei settimane della stagione 1922, che sarebbe stata molto turbolenta. Al rientro dopo la squalifica Ruth, nominato dalla dirigenza degli Yankees, divent\u00f2 il primo capitano in campo della squadra. Cinque giorni pi\u00f9 tardi, il 25 maggio, fu espulso per aver contestato la chiamata dell'arbitro di terza base, e peggior\u00f2 la situazione salendo sugli spalti per affrontare uno spettatore che lo infastidiva. Gli venne ritirata la nomina a capitano. Fu sospeso altre tre volte nel 1922, sempre per discussioni con gli arbitri.\nMentre Ruth stava attraversando la prima crisi professionale, nel privato la situazione era addirittura peggio. La moglie Helen, che non amava lo stile di vita da celebrit\u00e0 che attirava il marito, viveva in una fattoria vicino a Boston assieme la figlia adottiva Dorothy (che dichiar\u00f2 poi nel suo libro \"My Dad, The Babe\" di essere figlia biologica di Ruth, nata da una relazione con un'amica di famiglia). Lontano dagli occhi della moglie, Ruth si lasci\u00f2 andare ancora di pi\u00f9 a quello stile di vita. L'amore per il buon cibo, che con gli anni non era diminuito, andava di pari passo con la passione per gli alcolici (al tempo illegali), la vita notturna e le donne.\nLa moglie mor\u00ec nell'incendio della sua casa l'11 gennaio 1929. La coppia era separata gi\u00e0 da alcuni anni, ma, essendo cattolici, non avevano mai divorziato. In quel periodo Ruth era sentimentalmente legato a Claire Merrit Hodgson, cugina di Johnny Mize, il fortissimo battitore inserito nella \"Baseball Hall of Fame\". Era una signora sofisticata, che frequentava il bel mondo, ma era anche una donna dura, a cui riusc\u00ec ci\u00f2 che nessuna prima di lei era stata in grado di ottenere: tenere al guinzaglio quel farfallone del re dei fuoricampo. Si sposarono il 17 aprile 1929, e il matrimonio dur\u00f2 fino alla morte di Ruth.\nL'esuberante vita sociale, ma anche le mancate presenze in campo, influirono negativamente sul suo rendimento. Le sue medie battuta, arrivi in base e bombardieri si abbassarono drasticamente (anche se rimasero su livelli notevoli: .315/.434/.672). Per la prima volta da quando giocava esterno a tempo pieno, non riusc\u00ec a vincere la classifica dei fuoricampo, fermandosi a 35, 2 in meno di Tilly Walker dei Philadelphia Athletics. La sua scarsa forma non miglior\u00f2 nemmeno alle World Series, dove gli Yankees furono ancora una volta sconfitti dai Giants (4-0, con un pareggio). Nella serie Ruth racimol\u00f2 appena un singolo ed un doppio in 17 turni alla battuta.\nNel 1929, gli Yankees introdussero i numeri di maglia. La numerazione era basata sull'ordine di battuta, quindi a Ruth venne assegnato il numero 3. Anche quando, in seguito, i numeri non furono pi\u00f9 legati all'ordine di battuta, Babe Ruth fu associato al numero 3, che venne ritirato dagli Yankees il 13 giugno 1948. Fu il secondo numero ritirato dalla franchigia, dopo quello di Lou Gehrig.\nIn gara 3 delle World Series del 1932, che vedevano gli Yankees contro i Chicago Cubs, Ruth realizz\u00f2 uno dei fuoricampo pi\u00f9 celebri della storia del baseball, su una palla che sembrava Ruth avesse \"chiamato\" in anticipo. In un'intervista del 1945, raccont\u00f2 di aver preso i primi due \"strike\", alzando un dito dopo il primo (\"Questo \u00e8 uno\") e due dopo il secondo (\"Fanno due\"). Poi aveva puntato alla staccionata all'esterno, e al lancio successivo spediva la pallina sugli spalti.\nNon ci sono dubbi sul fuoricampo, il secondo di Ruth in quella partita. Lou Gehrig, il seguente in battuta, fece anche lui un fuoricampo. \"Il tuono dopo il fulmine\", scrisse un commentatore sportivo. Ci si \u00e8 sempre chiesti, invece, se effettivamente Ruth avesse puntato alla staccionata. Charlie Root, il lanciatore dei Cubs, neg\u00f2 con rabbia che Ruth \"avesse chiamato il colpo\" e che lo avrebbe colpito se lo avesse fatto (Root era soprannominato \"Chinski\" per la sua tendenza a tirare addosso ai battitori). Ma Root aveva la strana abitudine di girarsi attorno tra un lancio e l'altro, e alcuni presenti dissero che semplicemente non aveva visto il gesto del \"Bambino\". Non c'\u00e8 un filmato ufficiale del fuoricampo. Esiste un filmato amatoriale girato da uno spettatore, ma non prova nulla.\nAl Forbes Field di Pittsburgh, in Pennsylvania, il 25 maggio 1935 Babe Ruth fece il suo 714\u00b0 fuoricampo, l'ultimo in carriera, stabilendo un record che dur\u00f2 per 39 anni. Il 2 giugno annunci\u00f2 il suo ritiro.\nBabe Ruth mor\u00ec di cancro alla gola a New York nel 1948, e fu sepolto a Hawthorne, New York. Il \"Babe Ruth Museum\" \u00e8 ospitato nella sua casa natale, al 216 di Emory Place a Baltimora, due isolati a nord ovest di Oriole Park at Camden Yards, lo stadio degli Orioles, che si trova nel luogo dove sorgeva il \"saloon\" gestito dai genitori di Ruth.\nStatistiche.\n\"Attacco\"\n\"Lanciatore\""}
{"id": "56448", "revid": "834", "url": "https://it.wikipedia.org/wiki?curid=56448", "title": "George Herman Ruth", "text": ""}
{"id": "56450", "revid": "78273", "url": "https://it.wikipedia.org/wiki?curid=56450", "title": "Pick and Roll", "text": ""}
{"id": "56457", "revid": "1361022", "url": "https://it.wikipedia.org/wiki?curid=56457", "title": "Pallacanestro 3x3", "text": "La pallacanestro 3x3, o semplicemente 3x3 (letto \"tre contro tre\"), \u00e8 uno sport di squadra, variante della pallacanestro, che si gioca su un lato del campo dove si confrontano due formazioni di tre giocatori (pi\u00f9 un cambio per squadra).\nDal 2007 la FIBA ne organizza i Mondiali, gli Europei e il World Tour. Il formato venne testato ai Giochi asiatici indoor 2007 ed ai Giochi asiatici giovanili 2009, per poi essere lanciato a livello mondiale con il debutto ai Giochi olimpici giovanili estivi 2010.\nLa storia.\nIl 3x3 deriva dal basket giocato nei playground che ha preso la forma odierna a partire dalla fine degli anni ottanta, quando negli Stati Uniti sono stati organizzati importanti tornei che hanno cominciato a fissarne le regole. Da allora, il 3x3 si \u00e8 diffuso in maniera crescente in tutto il mondo. Dal 2007 la FIBA ne organizza i Mondiali, gli Europei ed il \"World Tour\". Il formato venne testato ai Giochi asiatici indoor 2007 ed ai Giochi asiatici giovanili 2009, per poi essere lanciato a livello mondiale con il debutto ai Giochi olimpici giovanili estivi 2010. Presente fin dal 2015 ai Giochi europei, dal 2021 si disputa anche ai Giochi olimpici, con otto teste di serie di nazioni.\nIl pi\u00f9 grande giocatore di streetball di tutti i tempi \u00e8 considerato da molti Earl Manigault, il quale ha portato lo streetball di New York, pi\u00f9 specificamente quello di Harlem (Rucker Park), ai massimi livelli.\nRegole di gioco.\nLa FIBA nel 2007 insieme agli arbitri, tra cui Gianluca Mattioli, ha creato il primo regolamento ufficiale della pallacanestro 3x3. Nelle situazioni non espressamente previste si applicano le normali regole della pallacanestro FIBA."}
{"id": "56458", "revid": "585241", "url": "https://it.wikipedia.org/wiki?curid=56458", "title": "Street basket", "text": ""}
{"id": "56460", "revid": "1652635", "url": "https://it.wikipedia.org/wiki?curid=56460", "title": "Claudia", "text": "Origine e diffusione.\n\u00c8 la forma femminile del \"cognomen\" romano \"Claudius\", basato su \"claudus\", \"zoppo\".\nSebbene sia presente nel Nuovo Testamento (una donna di nome Claudia \u00e8 citata da Paolo nella sua seconda lettera a Timoteo (), non si diffuse in ambienti cristiani se non dopo il XVI secolo. In Italia Claudia \u00e8 stato particolarmente in voga negli anni 1980: infatti \u00e8 costantemente fra i primi venti nomi pi\u00f9 usati per le neonate dal 1980 fino al 1988.\nA Claudia viene ricondotto, da alcune fonti, il nome gallese \"Gladys\".\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "56462", "revid": "1983214", "url": "https://it.wikipedia.org/wiki?curid=56462", "title": "Naso (disambigua)", "text": ""}
{"id": "56464", "revid": "810736", "url": "https://it.wikipedia.org/wiki?curid=56464", "title": "Chi", "text": ""}
{"id": "56465", "revid": "834", "url": "https://it.wikipedia.org/wiki?curid=56465", "title": "Ji", "text": ""}
{"id": "56466", "revid": "599013", "url": "https://it.wikipedia.org/wiki?curid=56466", "title": "Cheope", "text": "Regn\u00f2 nella prima met\u00e0 dell'Antico Regno (XXVI secolo a.C.), succedendo sul trono al possibile padre, re Snefru. \u00c8 comunemente ritenuto il committente della Grande Piramide di Giza, una delle Sette meraviglie del mondo, ma molti altri aspetti del suo regno sono scarsamente documentati.\nUnico ritratto certo di Cheope \u00e8 una sua statuetta in avorio alta soltanto 7,5 centimetri, scoperta fra le rovine di un tempio molto pi\u00f9 tardo, ad Abido, nel 1903. Ogni altro rilievo o statua di Cheope \u00e8 stato rinvenuto in condizioni frammentarie, mentre gli altri edifici da lui commissionati durante il suo regno, eccetto la Grande Piramide, sono perduti. Tutte le notizie su di lui provengono da iscrizioni della Necropoli di Giza e da fonti successive anche molto fantasiose: per esempio, Cheope \u00e8 il protagonista del Papiro Westcar, risalente alla XIII dinastia egizia. La maggior parte dei documenti che menzionano re Cheope furono redatti da storici egizi e greci intorno al 300 a.C. La memoria storica ha caratterizzato il faraone in modi contrastanti: mentre le sue opere furono oggetto di cure e attenzioni durante l'Antico e il Nuovo Regno, gli antichi storiografi Manetone, Diodoro Siculo ed Erodoto tramandarono un'immagine completamente negativa di Cheope. A causa di queste antiche fonti, una caratterizzazione critica e oscura del personaggio di Cheope, seppure meno accentuata, persiste tuttora.\nNome.\nIl \"nome\" completo di Cheope, Khnum-Khufu (che significa \"Khnum Mi Protegge\"), comprendeva quello del dio ctonio e creatore Khnum, il che potrebbe aver mirato a diffondere la popolarit\u00e0 e l'importanza religiosa di tale dio. Di fatto, numerosi titoli regali e religiosi furono introdotti al tempo di Cheope per accentuare la natura divina dei faraoni mediante cartigli \"teofori\", comprendenti cio\u00e8 i nomi di determinate divinit\u00e0.\nCheope potrebbe aver inteso s\u00e9 stesso come un divino creatore - il ruolo teologico di Khnum, dio della terra, della creazione e della crescita: Cheope avrebbe stabilito il proprio nome in conseguenza a questa assimilazione. Curiosamente, il faraone si serv\u00ec di due differenti versioni del proprio \"nomen\": Khnum-Khufu e Khufu. La prima versione, quella completa, mostra esplicitamente l'attaccamento di Cheope a Khnum; la seconda, abbreviata, no. Non si conoscono le ragioni dell'uso di quest'ultima versione abbreviata che tralascia il nome della divinit\u00e0 e la connessione di quest'ultima con il re. \u00c8 possibile che il solo nome Khufu (\"Mi Protegge\") non si riferisse ad alcun dio in particolare. Cheope \u00e8 molto noto mediante la versione ellenizzata del suo nome: appunto Cheope, in greco \u03a7\u03ad\u03bf\u03c8 (da Erodoto e Diodoro Siculo) e, in misura minore, come Suphis (\u03a3\u03bf\u1fe6\u03c6\u03b9\u03c2, da Manetone). Una rara versione del nome di Cheope, usata da Flavio Giuseppe, \u00e8 Sofe (\u03a3\u03cc\u03c6\u03b5). Gli storici arabi che redassero leggende mistiche su Cheope e sulle piramidi di Giza lo chiamarono Saurid oppure Salhuk.\nFamiglia.\nOrigini di Cheope e dibattito sulla paternit\u00e0.\nLa famiglia reale di Cheope era assai estesa. Non vi \u00e8 certezza che Cheope fosse figlio del faraone Snefru. Un'opinione molto diffusa vuole che Snefru fosse padre biologico di Cheope, ma solo a partire dalla evidenza che quest'ultimo gli successe sul trono e non per la presenza di prove sostanziali. Nel 1925 fu scoperta la tomba della regina Hetepheres I, la G 7000x, a est della Piramide di Cheope: il pozzo sepolcrale conteneva un prezioso corredo funerario, mentre varie iscrizioni le attribuivano il titolo di \"Mut-Nesut\", che significa \"Madre del re\", accanto ad attestazioni del nome del faraone Snefru. Di conseguenza, parve subito evidente che Hetepheres I fosse stata consorte di Snefru e che i due fossero i genitori di Cheope. Pi\u00f9 recentemente sono stati sollevati dubbi su tale teoria, dal momento che non si conoscono attestazioni del titolo di \"Hemet-Nesut\" (\"Sposa del re\") per Hetepheres I, indispensabile per determinare lo status regale di una possibile regina. Al posto del titolo matrimoniale, sembra che Hetepheres I abbia portato esclusivamente quello filiale di \"Sat-Netjer-Khetef\" (letteralmente: \"Figlia del corpo del re\", cio\u00e8 \"Figlia carnale del re\"): tale titolo era destinato a grande diffusione nella storia del cerimoniale di corte egizio, e che qui compare per la prima volta. Alcuni studiosi hanno concluso, di conseguenza, che Cheope non fosse figlio biologico di Snefru, ma che piuttosto Snefru avrebbe legittimato mediante un matrimonio il rango di Cheope e la sua posizione nella famiglia reale: Cheope avrebbe rinsaldato il proprio prestigio divinizzando la propria madre come figlia di un dio vivente. Tale teoria potrebbe essere supportata evidenziando la sepoltura di Hetepheres I accanto a quella di Cheope e non nella necropoli del marito, come sarebbe stato invece normale.\nFamiliari.\nGenitori:\nFratelli e sorella:\nSpose:\nFigli:\nFiglie:\nNipoti abiatici:\nAltri:\nRegno.\nLunghezza del regno.\nNon \u00e8 chiaro quanto a lungo Cheope abbia regnato sull'Egitto, dal momento che le fonti tarde forniscono dati contraddittori e quelle contemporanee sono limitate e lacunose. Il Canone Reale di Torino, risalente alla XIX dinastia, successivo a Cheope di 1300 anni, gli attribuisce 23 anni di regno. L'antico storico greco Erodoto gli attribuisce 50 anni di regno, mentre il sacerdote egizio d'epoca ellenistica Manetone gliene attribuisce 63. Queste ultime due cifre sono considerate esagerazioni o fraintendimenti di fonti pi\u00f9 antiche. \nFonti contemporanee a Cheope forniscono tre informazioni di base: una \u00e8 stata rinvenuta nell'oasi di Dakhla, nel deserto libico. Il \"serekht\" con il nome di Cheope compare inciso all'interno di un petroglifo con il resoconto del\nLa seconda fonte \u00e8 stata individuata nell'intercapedine che si trova sopra al soffitto della camera sepolcrale di Cheope all'interno della Grande Piramide: una delle iscrizioni all'interno di questo ambiente menziona una squadra di lavoratori chiamata \"Amici di Khufu\" e accanto vi \u00e8 un riferimento all'anno del 17\u00ba censimento del bestiame - ma \u00e8 dibattuto se tale cifra si riferisca al censimento biennale del bestiame o se sia da interpretare letteralmente. Un ultimo indizio scoperto recentemente nello Uadi el-Jarf fornisce un terzo dato sulla esatta durata del regno di Cheope: vari frammenti di papiro riportano informazioni circa un porto regale nell'attuale Uadi el-Jarf. L'iscrizione descrive l'attracco di una flotta regale carica di minerali preziosi e di turchese \nDi conseguenza, la data pi\u00f9 alta e sicura del regno di Cheope \u00e8 l'anno dopo il 13\u00ba censimento del bestiame. Nel tentativo di fare chiarezza sulla questione, alcuni egittologi si sono concentrati sulla durata del regno del predecessore Snefru e sui censimenti del bestiame che avvenivano ogni due anni durante il regno di un faraone. Il censimento del bestiame era una procedura economica necessaria a fini fiscali nell'intero territorio egizio. Nuove valutazioni di documenti contemporanei e della Pietra di Palermo rafforzano la teoria che il censimento del bestiame avvenisse biennalmente, come in precedenza, e non annualmente, anche durante il regno di Cheope.\nEgittologi come Thomas Schneider, Michael Haase e Rainer Stadelmann si sono chiesti se il compilatore del papiro del Canone Reale di Torino abbia tenuto conto del fatto che il censimento del bestiame avvenisse normalmente ogni due anni nel corso della prima met\u00e0 dell'Antico Regno, mentre la tassazione era annuale durante il Nuovo Regno. Si evince da tali indizi che Cheope avrebbe regnato 26 o 27 anni, forse per oltre 34 anni (qualora l'iscrizione nell'intercapedine nella Grande Piramide si riferisse al censimento biennale). Ovviamente, qualora il compilatore del Canone Reale di Torino, che attribuisce a Cheope 23 anni di regno, abbia tenuto conto dell'occorrenza biennale del censimento, allora il faraone potrebbe aver regnato per 46 anni.\nPolitica.\nSi sono conservati pochi riferimenti all'attivit\u00e0 politica di Cheope in Egitto e al di fuori dei suoi confini. Cheope \u00e8 documentato, sul territorio, da alcune iscrizioni di edifici e statue; il suo nome compare in iscrizioni a Nekheb, sull'isola Elefantina e nelle cave di Hetnub e dello Uadi Hammamat. A Saqqara sono state rinvenute due statuette della dea Bastet in terracotta con, alla base, l'incisione del \"nome d'Horus\" di re Cheope: sarebbero state recate a Saqqara durante il Medio Regno, ma la loro creazione potrebbe risalire all'epoca del sovrano stesso.\nUadi Maghara.\nPresso lo Uadi Maghara, nel Sinai, un petroglifo raffigura Cheope con la Doppia Corona dell'Alto e Basso Egitto. Cheope vi invi\u00f2 varie spedizioni minerarie alla ricerca di turchese e di miniere di rame. Faraoni anteriori e posteri come Sekhemkhet, Snefru e Sahura mandarono simili spedizioni, venendo ivi immortalati, come Cheope, in vivide incisioni su roccia. Cheope intrattenne inoltre relazioni con Biblo, verso la quale organizz\u00f2 altre spedizioni con l'intento di barattare utensili e armi in rame in cambio di prezioso legname in cedro del Libano. Questo tipo di legno era essenziale per la costruzione di grandi e stabili barche funerarie, come la Barca solare di Cheope scoperta accanto alla sua piramide.\nUadi el-Jarf.\nNuove testimonianze dell'attivit\u00e0 politica del regno di Cheope sono state recentemente scoperte nel sito dell'antico porto di Uadi el-Jarf, sulla costa del Mar Rosso. Le prime tracce di un porto furono individuate gi\u00e0 nel 1823 da John Gardner Wilkinson e James Burton; il sito fu per\u00f2 presto abbandonato e dimenticato. Nel 1954, gli studiosi francesi Fran\u00e7ois Bissey e Ren\u00e9 Chabot-Morisseau ri-scavarono l'antico porto, ma il loro lavoro fu presto interrotto dalla Crisi di Suez. Nel giugno del 2011, un team di archeologi guidato dai francesi Pierre Tallet e Gregory Marouard e organizzato dall'Institut Fran\u00e7ais d'Arch\u00e9ologie Orientale (IFAO) ripresero gli scavi. Fra altri reperti fu trovata una collezione di centinaia di frammenti di papiri. Dieci di questi papiri sono molto ben conservati. La maggioranza di tali documenti reca la data del 27\u00ba anno di regno di Cheope e descrive come l'amministrazione centrale avrebbe mandato cibo e beni ai marinai e ai lavoratori del molo. La datazione di tale documenti \u00e8 resa certa da formulazioni tipiche dell'Antico Regno e dal fatto che il destinatario di parecchie lettere sia lo stesso re Cheope, chiamato con il suo \"nome d'Horus\" Mejedu: ci\u00f2 era la norma quando il sovrano destinatario era vivente (se morto, il re era appellato mediante il cartiglio con il \"nomen\"). Documento di particolare interesse \u00e8 il diario di un certo Mererer, un funzionario coinvolto nella costruzione della Grande Piramide. Servendosi di questo diario, i ricercatori sono stati in grado di ricostruire tre mesi della vita di Mererer, con nuove suggestioni sulla vita quotidiana durante la IV dinastia. Un'altra iscrizione, individuata sulle pareti calcaree dell'attracco, menziona il capo degli scribi, preposto al controllo degli scambi: Idu.\nIl nome di Cheope compare inoltre su alcuni pesanti blocchi di calcare nel sito dello Uadi el-Jarf. Il porto aveva un'importanza strategica ed economica per l'Egitto di Cheope, dal momento che le imbarcazioni importavano materiali pregiati come il turchese, il rame e minerali dalla parte meridionale della penisola del Sinai. Si sono conservati vari elenchi di beni approdati allo Uadi el-Jarf, e si \u00e8 conservato anche il nome di un porto opposto allo Uadi el-Jarf, sulla costa del Sinai, dove l'antica fortezza di Tell Ras Budran fu scavata ed esaminata nel 1960 da Gregory Mumford: si tratterebbe, implicitamente, della prima rotta della storia attraverso il Mar Rosso.\nBiografia.\nFiglio di Snefru e della regina Hetepheres I, il suo nome \u00e8 legato al pi\u00f9 famoso dei monumenti rimastici dell'Antico Egitto: la \"Grande Piramide\" o \"Piramide di Cheope\" che si trova nella vasta necropoli di Giza.\nCuriosamente, di questo sovrano non sappiamo quasi nulla e di lui, a parte il suo monumento funebre (nel quale non \u00e8 comunque mai stato trovato alcun cartiglio con il suo nome), possediamo solo una piccola statua in avorio (alta circa 7,5\u00a0cm) attribuibile con sicurezza, che si trova al museo de Il Cairo.\nLa Pietra di Palermo riporta che durante il suo regno venne eretta una statua alta sette metri e venne realizzata un'altra statua interamente in oro.\nNel Papiro Westcar Cheope \u00e8 descritto come un sovrano benevolo a differenza di quanto riporta lo storico greco Erodoto, che - scrivendo pi\u00f9 di duemila anni dopo rispetto ai fatti storici narrati - lo descrive come un tiranno che avrebbe schiavizzato il popolo allo scopo di erigere il proprio monumento funebre (la piramide).\nUn'incisione con il suo nome si trova presso lo Uadi Maghara nella penisola del Sinai e una stele in una cava della Nubia ne attesta l'operato.\nIl suo culto \u00e8 attestato a Menfi ancora durante la XVI dinastia.\nManetone gli attribuisce un regno di 66 anni, mentre il Canone Reale ne riporta solamente 23. Attualmente gli studiosi propendono per ritenere veritiera la cifra del Canone Reale. Allo stato attuale (anno 2008) si conoscono solamente due date riferite al regno di questo sovrano: una, citata gi\u00e0 da Flinders Petrie, posta nella piramide di Giza, che riporta \"anno del 17-esimo conteggio di Medjedu\"; e un'altra rinvenuta nel 2003 presso l'oasi di Dakhla, nel deserto del Sahara, che riporta \"anno dopo il 13-esimo conteggio del bestiame\"\nDa ricordare il rinvenimento, a fianco della piramide stessa, di fosse contenenti le \"barche solari\" del sovrano.\nSecondo recenti studi la Sfinge di Giza rappresenterebbe non Userib ma Medjedu stesso.\nAlla morte di Cheope \u00e8 possibile che vi siano stati problemi di successione essendo scomparso prematuramente Kauf, erede designato.\nOltre a Kheper ed Userib, figli del sovrano scomparso, e giunti al trono uno dopo l'altro, vi sono anche tracce del possibile regno di un altro figlio: Djedefhor."}
{"id": "56468", "revid": "1873017", "url": "https://it.wikipedia.org/wiki?curid=56468", "title": "Kiai", "text": "Il Kiai (\u6c17\u5408, \u6c17\u5408\u3044, kor. \uae30\ud569) nelle arti marziali \u00e8 il suono gutturale che accompagna i momenti \"topici\" di un kata (forma) o di un kumite (combattimento), in cui si dirige la massima energia vitale per intimorire e sopraffare l'avversario.\nEssa \u00e8 un'espressione di senso compiuto: Ki (\u6c17) sta per \"energia vitale\" e ai (\u5408, \u5408\u3044) pu\u00f2 essere tradotto come \"unione\".\nL'individuo unisce la propria energia vitale e quella della natura\nattraverso l'espirazione provocata dalla forte espansione addominale.\nLa tradizione orientale fa risiedere la vitalit\u00e0 fisica nell'addome (tanden) e ritiene che degli appropriati esercizi respiratori possano incrementarla.\n\u00c8 il diaframma che consente una respirazione profonda e ampia, mentre il movimento dei soli muscoli costali induce una respirazione superficiale e di difficile controllo.\nIl tempo dell'espirazione corretta (ventrale), determinata dalla decisa contrazione dei muscoli addominali corrisponde, quindi, al momento di massima espressione di forza.L'altra componente del Kiai \u00e8 psicologica. Il grido \u00e8 intimamente connesso\nalle emozioni individuali, quando le nostre normali risorse non \npossono assicurarci la sopravvivenza, la forza e la volont\u00e0 che necessitano emergono solo con l'esasperazione delle emozioni.\nLa possibilit\u00e0 di ampliare le capacit\u00e0 in condizioni estreme ha permesso agli antichi guerrieri di codificare il grido, che divenne il kiai.Si osserva un diverso momento di espressione del kiai nelle diverse arti marziali, per esempio nel kend\u014d il kiai avviene prima e non all'atto finale, questo perch\u00e9 l'uso di un'arma, la katana in questo caso, implica di per s\u00e9 un risultato devastante che invece, a mani nude, pu\u00f2 essere conseguito solo con il ricorso all'esasperazione fisica.\nNel kendo, non dovendosi incrementare l'aspetto fisico, viene dato grande risalto alla volont\u00e0 risolutiva che induce l'azione.\nIl Kiaijutsu pesca dall'origine pi\u00f9 sciamanico-medica e dagli studi della Medicina Tradizionale sui punti di pressione e meridiani che legano strettamente l'emissione energetica al suono specifico di bija mantra per veicolarlo nelle varie direzioni all'interno dell'organismo come il Prana(trasformandosi in Ki,Ch'i, Qi,Hado,ecc).\nNell'antico karate originario la tradizione cinese era l'essenza dei segreti del Kyusho Jitsu e ogni suono a seconda della applicazione in attacco e difesa o meditazione o pratica medica, utilizzava per dare pi\u00f9 enfasi e unidirezionalit\u00e0 al flusso uno specifico suono vocale sviluppato dal Ventre (specifichiamo non dalla gola!)\nUn riscontro pratico lo si ritrova nel \"Canto Armonico\" dei mantra tibetani dove il suono legato ai vari specifici Chakra sviluppa effetti curativi e rigeneranti, o addirittuta sublima le energie locali e di conseguenza potenzia vibrazionalmente il livello Eterico dell'intento.\nIl Corpo energetico si deve nutrire di fonti superiori quando non ha modo di ricorrere a alimenti fisici, e in questo lo stimolo vibrazionale sublima l'azione ultimadel Guerriero stremato dalla battaglia."}
{"id": "56471", "revid": "767487", "url": "https://it.wikipedia.org/wiki?curid=56471", "title": "La sconfitta", "text": "La sconfitta \u00e8 un cortometraggio diretto dal giovanissimo Nanni Moretti e girato in super 8 nel 1973 al costo di 45.000 lire. Il corto, poi riutilizzato in uno dei flashback di Palombella rossa, fu realizzato per l'organizzazione politica Nuova Sinistra.\nIl commento di Nanni Moretti.\n\"La storia si articola su due piani. Da una parte la calata dei metalmeccanici a Roma (centomila, trecentomila, mezzo milione...) del 9 febbraio 1973. L'arrivo alla stazione, la presa della citt\u00e0, il corteo degli studenti, il comizio finale a Piazza S.Giovanni. La colonna sonora accompagna e commenta la manifestazione, seguendo lo sviluppo parallelo della crisi del protagonista. Dall'altra parte tracciata pi\u00f9 come appunti che come storia, la vicenda di un militante di un gruppo di sinistra. Attraverso una serie di esperienze e di dubbi e di delusioni, amici e compagni un po' troppo sicuri, smette di fare politica. I momenti di questa crisi, alternati a una classe operaia combattiva che il protagonista non incontra mai ma affianca, forse, solo ritualmente. Il film non si chiude, ma rimane come proposta e stimolo per affrontare criticamente alcuni problemi presenti oggi a sinistra, come il rapporto pubblico privato e \u201cnuovo modo di far politica\u201d\". NANNI MORETTI. (Tratto da \"Dimensione Super8\")"}
{"id": "56472", "revid": "24823", "url": "https://it.wikipedia.org/wiki?curid=56472", "title": "Corpo sottile", "text": ""}
{"id": "56474", "revid": "767487", "url": "https://it.wikipedia.org/wiki?curid=56474", "title": "P\u00e2t\u00e9 de bourgeois", "text": "P\u00e2t\u00e9 de bourgeois \u00e8 un cortometraggio diretto dal giovanissimo Nanni Moretti, girato a Roma in super 8.\nIl titolo \u00e8 un gioco di parole con finalit\u00e0 parodistiche che unisce l'espressione francese \"\u00e9pater le bourgeois\" (che significa \"sbalordire il borghese\") con l'espressione \"p\u00e2t\u00e9 de foie gras\" (che significa \"pat\u00e9 di fegato d'oca\").\nTrama.\nIl cortometraggio tratta delle storie di un gruppo di amici e di una coppia in crisi, mettendo in ridicolo i valori della societ\u00e0 borghese, visti come un pasticcio culinario (da cui il titolo, appunto)."}
{"id": "56477", "revid": "767487", "url": "https://it.wikipedia.org/wiki?curid=56477", "title": "Come parli frate?", "text": "Come parli frate? \u00e8 un mediometraggio diretto da Nanni Moretti, parodia de \"I promessi sposi\" di Alessandro Manzoni.\nFu girato in super 8.\nSi tratta di una rilettura del romanzo dal punto di vista di Don Rodrigo, personaggio interpretato dallo stesso regista.\n\"Come parli, frate?\" \u00e8 un passo del capitolo VI del romanzo ed \u00e8 la domanda che uno sprezzante e sorpreso don Rodrigo rivolge a Fra Cristoforo in un acceso dialogo; \"Parlo come si parla a chi \u00e8 abbandonato da Dio, e non pu\u00f2 pi\u00f9 far paura\" sar\u00e0 la risposta del frate."}
{"id": "56479", "revid": "174925", "url": "https://it.wikipedia.org/wiki?curid=56479", "title": "Shakti", "text": "Come termine, \u015bakti (devan\u0101gar\u012b \u0936\u0915\u094d\u0924\u093f, IAST \"\u015bakti\", \u00abenergia\u00bb, \u00abpotenza\u00bb) indica, nell'Induismo, il potere di un Dio di dare luogo al mondo fenomenico e al piano cosciente della creazione, la Sua capacit\u00e0 creativa immanente; come nome proprio, \u015aakti indica l'Energia divina personificata. Spesso associata alla divinit\u00e0 Ind\u00f9 Shiva. \nElementi storici.\nQuale energia personificata, \u015aakti gi\u00e0 compare nei Veda come compagna di Indra, il Re del cielo. \u00c8 la dea minore \u015aac\u012b, che come termine vuol appunto dire \"potenza\", nota anche come Indr\u0101\u1e47\u012b (\"consorte di Indra\"). Ma il ruolo di questa dea \u00e8 minimo, menzionata in tre inni, il 10.86, il 10.159 e il 3.53.6.\nNella \"\u015avet\u0101\u015bvatara Upani\u1e63ad\" (quindi successivamente, nel periodo post-vedico) \u015aakti \u00e8 presentata come potere supremo: , rappresentando quindi l'energia del cosmo.\n, . . \u00c8 per\u00f2 ipotizzabile che culti locali, specie nelle caste basse, gi\u00e0 esistessero prima o durante l'epoca vedica, che questi culti siano poi cresciuti fino a essere inglobati, parzialmente, nell'ortoprassi hindu.\nLa \"\u015bakti\" e le dee.\nNel corso dei secoli la personificazione della \"\u015bakti\" ha trovato concretizzazione nel culto di numerose divinit\u00e0 femminili, le Devi (culti e dee che in alcuni aspetti sembrano anche antecedenti al periodo vedico). Tali movimenti devozionali sono, in parte, successivamente confluiti nello \u015aaktismo, dove la Dea \u00e8 venerata quale Essere Supremo.\nIl culto della Dea non \u00e8 per\u00f2 esclusivo dei soli movimenti \"\u015b\u0101kta\": quasi tutti gli hindu sono devoti a una Dea, soprattutto nei villaggi. Lo \u015aaktismo, sia nelle forme tantriche che non, \u00e8 attualmente un movimento religioso di vasta diffusione, anche al di fuori del continente asiatico.\nLa \"\u015bakti\" e la donna.\nNei culti tantrici si ritiene che ogni donna sia pervasa dalla \"\u015bakti\", possegga cio\u00e8 quell'energia divina che rende possibile le trasformazioni nel cosmo, risultando cos\u00ec pi\u00f9 \"potente\" dell'uomo. Conseguenza di ci\u00f2 \u00e8 che la donna \u00e8 considerata un \"messaggero\" del divino, una \"via\" di accesso all'unione con Dio, o alla beatitudine (\"\u0101nanda\"), o comunque a uno stato di coscienza superiore (\"sam\u0101dhi\"): rispetto alla cultura brahmanica, la donna gode qui di uno \"status\" superiore. Alcuni riti tantrici prevedono l'unione sessuale (\"maithuna\") fra l'uomo e la donna (simbolica o reale a seconda dei culti), che \u00e8 quindi intesa come pratica spirituale, replica dell'unione cosmica fra il Dio e la Dea, fra \u015aiva e \u015aakti, nelle tradizioni \u015baiva; o fra K\u1e5b\u1e63\u1e47a e R\u0101dh\u0101 in alcune tradizioni vai\u1e63\u1e47ava."}
{"id": "56481", "revid": "2056951", "url": "https://it.wikipedia.org/wiki?curid=56481", "title": "Francisco Franco", "text": "Fu l'instauratore, in Spagna, di un regime dittatoriale noto come franchismo, di ideologia fascista, grazie al quale govern\u00f2 la Spagna in un periodo compreso dalla vittoria nella guerra civile spagnola del 1939 fino alla sua morte nel 1975.\nDurante la dittatura di Miguel Primo de Rivera (1923-1930), Franco fu promosso al grado di generale all'et\u00e0 di 33 anni, il pi\u00f9 giovane in Europa. D'ispirazione conservatrice e monarchica, si oppose strenuamente all'abolizione della monarchia e alla proclamazione della Seconda Repubblica Spagnola nel 1931. Nel 1936, in seguito alle elezioni generali, in cui il Fronte Nazionale Controrivoluzionario perse con un ristretto margine di voti, sal\u00ec al potere il Fronte Popolare, una coalizione di partiti di sinistra. Intenzionato a rovesciare l'ordine repubblicano, Franco mise in atto con altri generali un colpo di Stato nel luglio seguente, che port\u00f2 alla sanguinosa guerra civile spagnola.\nFranco prese rapidamente il comando delle truppe nazionaliste e ottenne l'appoggio della Germania nazista e dell'Italia fascista con cui strinse forti legami politico-militari. Nel 1939 la guerra termin\u00f2 con la vittoria dei nazionalisti e Franco instaur\u00f2 una dittatura militare, proclamandosi Capo di Stato con il titolo di \"Caudillo\". La Falange, fondata dallo stesso Franco nel 1937, divenne l'unico partito autorizzato, con la messa al bando di tutti gli altri movimenti politici. La dittatura franchista fu caratterizzata da una brutale repressione degli oppositori politici, con 400.000 vittime stimate e l'uso sistematico di lavori forzati, esecuzioni e campi di concentramento.\nIn politica estera promosse la neutralit\u00e0 della Spagna nella seconda guerra mondiale, pur supportando indirettamente le forze dell'Asse; permise, infatti, a navi e sottomarini tedeschi e italiani di attraccare nei porti spagnoli, consent\u00ec all'Abwehr di operare in territorio iberico e invi\u00f2 la Divisione \"Azul\" a combattere sul fronte orientale contro l'Unione Sovietica. Dopo la guerra, la Spagna franchista si isol\u00f2 per oltre un decennio, salvo poi aprirsi diplomaticamente nella seconda met\u00e0 degli anni 1950.\nDurante la Guerra fredda, Franco fu uno dei pi\u00f9 strenui oppositori del comunismo, ricevendo il supporto dai Paesi aderenti alla NATO, pur senza entrare a farne parte.\nIl 22 luglio 1969 nomin\u00f2 come proprio successore alla guida del Paese Juan Carlos I di Borbone, che riport\u00f2 l'ordine democratico nella cornice di una monarchia parlamentare, processo che ebbe il suo momento fondamentale nel referendum del 1978, per l'approvazione della nuova Costituzione democratica.\nBiografia.\nLa giovinezza e i rapporti familiari.\nFranco nacque il 4 dicembre 1892 al numero 108 di Calle Frutos Saavedra a Ferrol, porto strategico nell'estremo nord-ovest della Spagna, ubicato in un caratteristico \"r\u00eda\" galiziano, e al tempo una cittadina di circa ventimila abitanti, la cui vita economica ruotava intorno alla base navale, creata nel 1726.. Tredici giorni dopo venne battezzato con il nome Francisco Paulino Hermenegildo Te\u00f3dulo: Francisco come il nonno paterno, Paulino come il padrino, Hermenegildo come la nonna paterna.\nIl padre, Nicol\u00e1s Franco y Salgado-Ara\u00fajo, di origine andalusa, era un ufficiale dell'amministrazione navale dislocato in Galizia e proveniva da una famiglia di ufficiali navali della marina spagnola da sei generazioni.\nLa madre, Mar\u00eda del Pilar Teresa Dolores Bahamonde y Pardo de Andrade, era la figlia molto religiosa e conservatrice di un commissario per le forniture navali.. La coppia si era sposata nel 1890 ed ebbe cinque figli: Nicol\u00e1s, Francisco, Pilar, Mar\u00eda de la Paz (che mor\u00ec nel 1903, a cinque anni) e Ram\u00f3n.\nMentre i due estroversi fratelli, Nicol\u00e1s (il primogenito e preferito) e Ram\u00f3n, finirono per assomigliare caratterialmente al padre, malgrado provassero rancore nei suoi confronti, Francisco sin da bambino esib\u00ec un carattere introverso e riservato. Incapace di guadagnarsi l'affetto del padre, uomo molto severo con i figli e spesso assente, leg\u00f2 moltissimo con la madre, dalla quale eredit\u00f2 la fervente religiosit\u00e0.\nLa madre, peraltro, fu una figura centrale per tutti i figli e trasmise loro la volont\u00e0 di farsi strada nella vita e di elevarsi al di sopra delle origini piccolo-borghesi, testimoniata dal successo personale che raggiunsero in modo indipendente sia Nicol\u00e1s, come ingegnere navale e poi collaboratore di Francisco, sia Ram\u00f3n, come aviatore e avventuriero.\nIl fatto che Francisco non fosse certo il preferito del padre lo testimonia il fatto che in epoca successiva, sia nel 1926, quando Franco era ormai un personaggio pubblico e il generale pi\u00f9 giovane di Spagna, sia quando pi\u00f9 tardi divenne capo di Stato, ogni volta che al padre di Francisco facevano domande sul \"figlio\", questi intendeva in prima battuta Nicol\u00e1s, o al massimo Ram\u00f3n.\nL'accademia e le prime esperienze militari.\nFranco, desideroso di continuare la tradizione familiare di ufficiali di marina, era in procinto di prepararsi per entrare nell'accademia navale; tuttavia, la guerra ispano-americana caus\u00f2 gravissime perdite alla flotta navale, e, non necessitando pi\u00f9 di nuovi ufficiali, l'accademia chiuse dal 1906 al 1913. Il 29 agosto 1907, contro il parere del padre, Franco entr\u00f2 nell'accademia militare di Toledo.\nPoco dopo il padre assunse un incarico a Madrid e abbandon\u00f2 definitivamente la famiglia. Senza divorziare mai dalla moglie, con una cerimonia laica si un\u00ec anni dopo ad Agustina Aldana, con la quale convisse fino alla morte nel 1942.\nNon fu per lui un periodo facile: separato dalla figura materna di riferimento e dall'ambiente in cui era cresciuto, dovette subire le occasionali angherie e il nonnismo dei compagni, a causa dell'aspetto mingherlino e dell'atteggiamento riservato. Franco reag\u00ec impegnandosi nello studio di materie quali topografia e storia militare e manifestando la volont\u00e0 di aderire ai principi che l'accademia si proponeva d'instillare nei cadetti: obbedienza, eroismo, coraggio e senso del dovere. Molti decenni pi\u00f9 tardi defin\u00ec egli stesso quegli anni un \"duro calvario\".\nNel luglio 1909 gli fu conferito il grado di sottotenente. Nel 1912 si diplom\u00f2 ufficiale con il grado di tenente e due anni dopo part\u00ec alla volta del Marocco, dove dal 1909 infuriava una guerra con i nativi. In diversi scontri si comport\u00f2 con valore e le descrizioni delle sue imprese sui giornali spagnoli incominciarono a dargli una certa fama in patria. Nel 1914, a soli 21 anni, fu promosso capitano per merito. Divenne noto non solo per la risolutezza sul campo di battaglia, ma anche per le capacit\u00e0 organizzative.\nIl 29 giugno 1916 sub\u00ec l'unica ferita grave da lui riportata, all'addome, in un combattimento a El Biutz. Secondo un articolo, comparso su \"El Mundo\", a firma dello scrittore Jos\u00e9 Mar\u00eda Zavala, tale ferita gli caus\u00f2 la perdita di un testicolo e . La fonte della notizia citata da Zavala sarebbe l'urologa Ana Puigvert, nipote dell'urologo personale di Franco, Antonio Puigvert, la quale ha riportato una confidenza del nonno.\nL'anno successivo fu promosso maggiore con effetto retroattivo al giorno del ferimento. Non essendoci posti vacanti per tale grado, venne inviato a Oviedo. Qui incontr\u00f2, a una sagra paesana, la quindicenne Maria del Carmen Polo y Martinez Vald\u00e9s. Franco rimase molto colpito dalla ragazza e incominci\u00f2 un assiduo, seppur timido, corteggiamento a distanza, incontrando una certa opposizione dalla famiglia della ragazza, facente parte dell'aristocrazia provinciale. Nel 1920 entr\u00f2 nei ranghi della neoformata Legione straniera spagnola, di cui fu uno degli ufficiali fondatori, e si distinse per durezza e ferrea disciplina. Tornato in Spagna per un breve soggiorno, spos\u00f2 Carmen a Oviedo, nella chiesa di San Juan el Real, il 23 ottobre 1923.\nFranco ripart\u00ec quindi alla volta del Nordafrica, dove prosegu\u00ec la sua carriera militare sino a divenire colonnello nel 1925 e generale di brigata l'anno seguente (a 33 anni fu il pi\u00f9 giovane generale d'Europa). Nel 1926 la moglie partor\u00ec l'unica figlia, Carmen Franco. Tornato nuovamente in Spagna durante la dittatura del generale Miguel Primo de Rivera, con cui ebbe dei contrasti sulle questioni africane, nel 1928 fu nominato direttore generale dell'Accademia militare di Saragozza, ruolo dal quale fu rimosso nel giugno 1931 a causa della chiusura dell'accademia da parte del primo ministro Manuel Aza\u00f1a.\nSeconda Repubblica.\nIl 14 aprile 1931 venne proclamata la seconda repubblica; i primi contrasti con il nuovo governo si ebbero quando venne chiusa l'accademia dove Franco era direttore generale: Aza\u00f1a consider\u00f2 un affronto il discorso di congedo di Franco ai suoi cadetti, nel quale egli espresse la necessit\u00e0 di maggiore disciplina e rispetto da parte delle autorit\u00e0. In seguito, Franco visse sotto sorveglianza per sei mesi e scrisse per il giornale monarchico \"Acci\u00f3n Espa\u00f1ola\", per il quale pubblic\u00f2 alcuni articoli in cui sostenne che fosse in atto una cospirazione di ebrei, bolscevichi e massoni per estirpare il cristianesimo, con la Spagna come obiettivo primario.\nIl 5 febbraio 1932 gli venne affidato il comando della base militare di La Coru\u00f1a. Evit\u00f2 di farsi coinvolgere nel colpo di Stato organizzato da Jos\u00e9 Sanjurjo, esprimendo il proprio dissenso in alcune lettere inviate allo stesso generale.\nNel 1933, in seguito alla riforma militare, Franco venne declassato dal primo al ventiquattresimo posto nella graduatoria dei brigadieri; il 17 febbraio dello stesso anno gli fu affidato il comando militare delle Baleari; in questo periodo l'avversione di Franco verso il governo centrale si acu\u00ec sensibilmente, essendo stato inviato in una guarnigione a lui poco congeniale.\nNell'ottobre 1933 le elezioni videro la vittoria del fronte di centro-destra. Il 5 ottobre 1934 ebbe inizio una rivolta promossa dai movimenti comunisti e anarchici. La rivolta venne repressa nella maggior parte del Paese tranne che nelle Asturie, dove l'insurrezione era sostenuta soprattutto dai sindacati dei minatori. Franco venne cos\u00ec inviato a reprimere la rivolta, al comando della legione spagnola richiamata appositamente dal Marocco, insieme con l'esercito regolare guidato del generale Eduardo L\u00f3pez Ochoa. Dopo due settimane di combattimenti e circa 1300 vittime, la ribellione venne sedata.\nL'insurrezione aliment\u00f2 ulteriormente la tensione tra Destra e Sinistra in terra iberica: Franco e Ochoa (che, prima della rivolta, era considerato un ufficiale simpatizzante di sinistra) emersero come personalit\u00e0 pronte a usare le truppe contro gli insorti come se questi ultimi fossero un esercito invasore. Franco descrisse la ribellione come una \u00abguerra di frontiera contro socialismo, comunismo e qualsiasi cosa attacchi la civilt\u00e0 per rimpiazzarla con la barbarie.\u00bb\nIl 15 febbraio 1935 Franco venne nominato comandante in capo della legione spagnola di stanza in Africa e, dal 19 maggio, fu comandante di tutte forze armate.\nElezioni generali del 1936 e il colpo di Stato.\nNell'ottobre 1935 scoppi\u00f2 lo scandalo \"Straperlo\", riguardante delle \"roulette\" truccate, che coinvolse il ministro degli Interni, Rafael Salazar Alonso. Lo scandalo ebbe un'ampia risonanza mediatica e port\u00f2 alla caduta del governo di centro-destra, con nuove elezioni indette per il febbraio successivo. Le elezioni generali videro il ritorno al potere del Fronte Popolare, con un margine molto ristretto di preferenze. Le contestazioni post-elettorali furono durissime, con la coalizione sconfitta che accusava quella vincente di voler instaurare una dittatura di stampo marxista; per risposta, il governo accus\u00f2 gli oppositori di voler rovesciare illegalmente l'ordine repubblicano.\nIn questo contesto di crescenti tensioni, Franco venne trasferito, il 23 febbraio, alle isole Canarie, da cui invi\u00f2 al presidente del consiglio Santiago Casares Quiroga una lettera in cui contestava il trattamento tenuto nei confronti degli ufficiali dell'esercito considerati vicini alla destra, che erano stati sostituiti con altri di tendenza repubblicana. La missiva non ottenne risposta da Quiroga, che la ignor\u00f2. Secondo quanto poi detto dallo stesso Franco, l'obiettivo della lettera era quello di favorire un accordo tra ufficiali e governo, in modo da scongiurare la proclamazione di un'insurrezione. Franco, che fino a quel momento non voleva schierarsi apertamente contro il governo, decise quindi di allearsi con i futuri insorti.\nProprio in quel periodo incominci\u00f2 infatti a prendere forma, su idea di Emilio Mola, il progetto di un colpo di Stato. Il 17 giugno Franco incontr\u00f2 alcuni militari golpisti presso la foresta di La Esperanza, a Tenerife, per preparare l'eventuale insurrezione. Per commemorare quest'avvenimento \u00e8 stato in seguito costruito un obelisco in una radura in localit\u00e0 Las Ra\u00edces, successivamente vandalizzato dopo la caduta di Franco, e, nel 2008, rimosso definitivamente.\nTuttavia, egli mantenne fino all'ultimo un atteggiamento ambiguo; gli insorti decisero di dare inizio al \"golpe\" anche senza l'appoggio di Franco, ponendo Jos\u00e9 Sanjurjo a capo delle operazioni e fissando il 18 luglio come data dell'inizio della sollevazione. Costretto a scegliere uno schieramento e pressato da Mola, Franco decise di schierarsi con i golpisti e gli venne dato il comando delle truppe di stanza in Marocco.\nL'assassinio di Jos\u00e9 Calvo Sotelo, il 13 luglio, per opera da un commando degli \"Asaltos\" come rappresaglia all'omicidio del poliziotto Jos\u00e9 del Castillo S\u00e1ez de Tejada per opera di quattro militanti di estrema destra, fece precipitare la situazione. I militari di stanza in Africa si ribellarono il 17 luglio, un giorno prima del previsto, e fecero prigionieri i comandanti filo-repubblicani. Il 18 luglio Franco eman\u00f2 da Las Palmas de Gran Canaria un proclama e il giorno dopo si rec\u00f2 in Africa a bordo di un de Havilland DH.89 Dragon Rapide privato, pilotato dagli inglesi Cecil Bebb e Hugh Pollard, per prendere il comando delle truppe.\nGli insorti, che si facevano chiamare \"nazionalisti\", in una sola settimana conquistarono un terzo del territorio spagnolo; tuttavia, la flotta navale era ancora controllata dalle forze repubblicane, lasciando Franco isolato e impossibilitato a sbarcare sul suolo nazionale. Il golpe fall\u00ec, non riuscendo i nazionalisti a prendere celermente il potere, ma ebbe inizio la guerra civile spagnola.\nDalla guerra civile alla seconda guerra mondiale.\nLa guerra civile incominci\u00f2 nel luglio 1936 e termin\u00f2 nell'aprile 1939 con la vittoria dei nazionalisti; il computo delle vittime stimate oscilla tra 190.000 e 500.000.\nNonostante ci fosse un accordo di non intervento tra le forze straniere, firmato nell'agosto 1936, numerose nazioni appoggiarono i due schieramenti: da Italia e Germania furono le prime ad intervenire inviando numerosi armamenti e anche truppe sul campo: Mussolini invi\u00f2 il cospicuo Corpo Truppe Volontarie e ingenti armamenti, mentre Hitler invi\u00f2 la Legione Condor che contribuirono enormemente a spostare gli equilibri a favore di Franco. I repubblicani furono invece fortemente indeboliti dalla politica del non-intervento; se da un lato Franco veniva regolarmente rifornito, la politica di neutralit\u00e0 delle potenze democratiche imped\u00ec alla Repubblica di rifornirsi di armi sul mercato internazionale, e il governo repubblicano fu costretto a chiedere aiuto all'unica nazione disposta a vendergli armi, ossia l'Unione Sovietica. Francia e Gran Bretagna non presero ufficialmente posizione, bench\u00e9 il governo francese, guidato dal socialista L\u00e9on Blum, spingesse per aiutare il legittimo governo della Repubblica, trovando per\u00f2 la ferma opposizione del governo conservatore britannico che viceversa aveva interessi maggiori a non intervenire a fianco della Repubblica.\nI primi mesi.\nFranco, allo scoppio della guerra civile, era a capo dei 30.000 militari di stanza in Marocco. Egli cap\u00ec che era necessario ottenere il controllo dell'intero protettorato: riusc\u00ec quindi a stringere un'alleanza con gli autoctoni e si assicur\u00f2 la fedelt\u00e0 totale delle truppe. Il generale ordin\u00f2 l'esecuzione di 200 ufficiali che si erano rifiutati di prendere parte al \"golpe\"; uno di essi, Ricardo de la Puente Bahamonde, era cugino di primo grado dello stesso Franco.\nIl problema principale divenne a questo punto la modalit\u00e0 di sbarco in Spagna, dato che l'intera flotta era ancora in mano ai repubblicani. Franco si rivolse a Benito Mussolini, che offr\u00ec inizialmente un esiguo numero di aerei per dare inizio ad un ponte aereo tra il Marocco e il territorio spagnolo in mano agli insorti. Furono inoltre stabiliti contatti con Wilhelm Canaris, capo dell'Abwehr, che persuase Adolf Hitler a supportare i ribelli nazionalisti. Dalla Germania arrivarono 22 Junkers Ju 52, e il 20 luglio incominci\u00f2 il ponte aereo verso Siviglia, che venne rapidamente conquistata dai militari. Franco chiese ulteriore supporto alla Gran Bretagna, che rifiut\u00f2 fermamente, e a Germania e Italia, che invece inviarono altri velivoli verso T\u00e9touan a partire dal 2 agosto. Grazie al supporto aereo, Franco riusc\u00ec ad aggirare il blocco navale nello stretto di Gibilterra.\nNel corso del mese di agosto Franco riusc\u00ec a prendere stabilmente il controllo dell'Andalusia e organizz\u00f2 una milizia di 15.000 soldati che, sotto il comando di Juan Yag\u00fce, marci\u00f2 verso l'Estremadura con l'obiettivo di conquistare Madrid. Il 10 agosto M\u00e9rida fu conquistata e il 15 agosto cadde anche Badajoz, con un bagno di sangue di civili. Le file dei golpisti furono ingrossate da 12.000 militari italiani del Corpo Truppe Volontarie e da uno squadrone di 24 aerei della \"Luftwaffe\".\nIl 21 settembre, quando la colonna nazionalista era giunta a Maqueda, a 80\u00a0km da Madrid, Franco ordin\u00f2 di virare verso Toledo per liberare una guarnigione che si era asserragliata nell'Alc\u00e1zar e che si trovava sotto assedio. Questa decisione fece prendere tempo ai repubblicani, che ebbero il tempo di rinforzare le difese della capitale e di mantenerne il controllo per il resto dell'anno, ma allo stesso tempo la vittoriosa resistenza della guarnigione dell'Alcaz\u00e1r fu un importante successo propagandistico e di morale per i nazionalisti.\nAscesa al potere.\nIl 20 luglio 1936 Jos\u00e9 Sanjurjo, capo fino a quel momento dei nazionalisti, mor\u00ec in un incidente aereo. Il potere venne inizialmente diviso tra quattro generali: Emilio Mola, che controllava le milizie del nord, Gonzalo Queipo de Llano, che controllava le truppe in Andalusia, lo stesso Franco e Miguel Cabanellas Ferrer, a capo delle truppe in Aragona. L'armata giunta dal Marocco era invece divisa in due colonne, una guidata da Yag\u00fce e una da Jos\u00e9 Enrique Varela. Il 24 luglio s'insedi\u00f2 a Burgos la giunta di difesa nazionale, composta da Caballenas, che ne era il presidente, da Mola, da tre altri generali e da due colonnelli; Franco si aggiunse in agosto e il 29 settembre venne nominato \"General\u00edsimo de los ej\u00e9rcitos de Tierra, Mar y Aire\" e capo di Stato, con il solo Caballenas contrario alla nomina. Successivamente, in seguito a un accordo con Mola e Queipo de Llano, Fidel D\u00e1vila Arrondo, fedelissimo di Franco, venne nominato capo della giunta.\nLa presa indisturbata del potere di Franco fu dovuta a diversi fattori non trascurabili: la decisione di Hitler, negli ultimi giorni di luglio, di continuare a supportare i nazionalisti solo a condizione che Franco fosse investito dei pieni poteri, e le spinose situazioni degli altri capi golpisti: Mola, monarchico filo-carlista, era inviso alla Germania ed era considerato un moderato; Queipo de Llano e Cabanellas si erano precedentemente ribellati durante la dittatura di Miguel Primo de Rivera ed erano malvisti presso le truppe nazionaliste; Jos\u00e9 Antonio Primo de Rivera, figlio del defunto dittatore e \"leader\" della Falange, formazione di estrema destra, si trovava in carcere ad Alicante e venne giustiziato il 20 novembre successivo.\nAltri fattori rilevanti furono il suo apparente iniziale disinteresse per le cariche politiche e la sua capacit\u00e0 di stringere alleanze con Germania e Italia. Mola mor\u00ec misteriosamente in un incidente aereo il 2 giugno 1937: con la sua morte, nessuno dei generali che avevano inizialmente ideato il \"golpe\" era rimasto ancora in vita.\nPotere militare.\nFranco guid\u00f2 in prima persona quasi tutte le azioni di guerra a cui prese parte fino alla fine del conflitto. Dopo aver fallito un primo assalto alla capitale, nel novembre 1936, Franco opt\u00f2 per una strategia bellica di attacchi sporadici e di bassa intensit\u00e0 piuttosto che di massicce e imponenti battaglie. L'efficacia di questa strategia \u00e8 stata in seguito dibattuta dagli storici, insieme con altre decisioni discutibili, come il precedentemente citato soccorso alle truppe dell'Alcaz\u00e1r e la scelta, nel giugno 1938, di dirigersi in armi verso la Comunit\u00e0 Valenciana, che fu la regione che per ultima si arrese, invece che verso la Catalogna.\nNonostante Franco fosse supportato da Germania e Italia, nessuna delle due potenze ebbe un'influenza sulla scelta della strategia militare da adottare. Le truppe italiane, seppur non sempre vittoriose (vedasi la battaglia di Guadalajara), parteciparono a quasi tutte le battaglie e giocarono un ruolo fondamentale nella vittoria della guerra da parte dei nazionalisti, cos\u00ec come la Luftwaffe riusc\u00ec a dare un decisivo supporto aereo. Anche Salazar, dittatore del Portogallo, invi\u00f2 numerosi soldati portoghesi in Spagna: almeno 20.000 combatterono a fianco dei franchisti.\nNonostante Franco fosse formalmente il comandante supremo dei militari inviati in Spagna dai Paesi con lui alleati, raramente egli li diresse in prima persona sul campo di battaglia, e raramente essi assunsero iniziative individuali in contrasto con gli ordini impartiti. I soldati italiani e tedeschi combatterono a fianco dei nazionalisti fino alla fine del conflitto, e, a guerra terminata, sfilarono in parata a Madrid.\nPotere politico.\nI nazisti premettero affinch\u00e9 Franco adottasse politiche pi\u00f9 vicine al fascismo. A proposito di ci\u00f2, lo storico James Sterling Corum afferm\u00f2:\nLo storico Robert Whealey ci fornisce ulteriori dettagli:\nIl regime franchista fu supportato da falangisti e carlisti, che, ideologicamente incompatibili, furono fusi insieme da Franco nella Falange Espa\u00f1ola Tradicionalista y de las Juntas de Ofensiva Nacional Sindicalista, erede della falange fondata da Primo de Rivera, che nel 1939 divent\u00f2 l'unico partito politico autorizzato. I falangisti nel 1934 pubblicarono un programma ufficiale, denominato \"I ventisette punti\"; nel 1937 Franco adott\u00f2 ventisei punti degli originali ventisette per stilare il programma della neonata Falange. Il 19 aprile 1937 Franco si autoproclam\u00f2 \"jefe nacional\" (\"capo nazionale\") del partito e cinque giorni dopo il saluto falangista a mano alzata fu adottato come saluto ufficiale del regime. Nel 1939, l'inno falangista \"Cara al sol\" divenne l'inno ufficiale delle truppe nazionaliste.\nLa Falange accoglieva al suo interno sia militanti filo-nazisti (gli ex-falangisti di Primo de Rivera) sia anti-nazisti (i carlisti); il cognato di Franco, Ram\u00f3n Serrano S\u00fa\u00f1er, che era anche il suo consigliere personale, riusc\u00ec a fomentare la tensione tra le due correnti, facendo emergere Franco come arbitro \"super partes\" in grado di dare ordine al movimento. Il generale espulse dal partito i principali esponenti delle due fazioni, il carlista Manuel Fal Conde e il falangista Manuel Hedilla, per assicurarsene il controllo totale.\nFranco raccolse ampio consenso presso i carlisti grazie ai suoi continui attacchi all'anticlericalismo dei repubblicani, celebrando in particolare i martiri uccisi durante la guerra civile. Se i repubblicani definirono la guerra come la difesa delle istituzioni dal fascismo, Franco si present\u00f2 invece come il difensore della Spagna cattolica dal pericolo del comunismo ateo.\nLa fine della guerra civile.\nNei primi mesi del 1939 solo Madrid, Valencia e poche aree della Spagna non erano ancora controllate dai franchisti. Il 27 febbraio Gran Bretagna e Francia riconobbero la legittimit\u00e0 del regime. Il 28 marzo, con l'aiuto delle forze franchiste presenti all'interno della citt\u00e0 (la famosa quinta colonna che il generale Mola aveva menzionato in una trasmissione radiofonica nel 1936), Madrid cadde nelle mani dei nazionalisti. Il giorno dopo si arrese anche Valencia, che era stata assediata per quasi due anni, e il 1\u00ba aprile, con la resa delle ultime forze repubblicane, la guerra termin\u00f2 con la vittoria dei franchisti.\nSecondo Paul Preston, almeno 150.000 civili furono giustiziati dai franchisti durante la guerra civile, con l'aggiunta di altri 20.000 oppositori politici subito dopo la fine del conflitto. Stanley George Payne sostiene che i civili giustiziati siano stati almeno 70.000, seguiti da almeno 15.000 esecuzioni sommarie post-belliche. Molti oppositori furono imprigionati o inviati ai lavori forzati, oppure impiegati nella costruzione di strade, canali (come ad esempio \"La Corchuela\", lungo il Basso Guadalquivir) e della Valle de los Ca\u00eddos. Una delle condanne a morte pi\u00f9 eclatanti fu quella comminata nell'ottobre 1940 a Llu\u00eds Companys i Jover, presidente della Generalitat della Catalogna, fuggito in Francia e ivi arrestato dalla Gestapo su indicazione delle autorit\u00e0 spagnole.\nNonostante la guerra civile fosse formalmente terminata, la resistenza al regime di Franco (conosciuta come \"maquis\") continu\u00f2 a diffondersi nelle regioni di montagna, dove gli oppositori perseverarono nelle loro azioni di guerriglia almeno fino agli anni 1950. Nel 1944, un gruppo di veterani repubblicani, che gi\u00e0 avevano combattuto contro i nazisti tra le file della resistenza francese, invase la Val d'Aran, in Catalogna, venendo tuttavia sconfitto dalle truppe governative.\nLa fine della guerra port\u00f2 a decine di migliaia di esili di oppositori politici e militanti repubblicani o di sinistra, soprattutto verso Francia, America Latina e Stati Uniti. Gli esiliati che si trasferirono in Francia furono trattenuti in vari campi di internamento, principalmente a Gurs e Le Vernet. A Gurs furono internati 17.000 rifugiati, divisi in quattro categorie: brigatisti, piloti, \"gudaris\" e civili; molti tra i \"gudaris\" (membri dell'esercito indipendentista basco) e i piloti trovarono facilmente contatti e lavoro in territorio francese e riuscirono a lasciare il campo; coloro che non ebbero questa possibilit\u00e0, soprattutto i civili, furono incoraggiati dal governo francese a ritornare in Spagna e affrontare le autorit\u00e0 governative. La maggior parte degli internati decise di accogliere la proposta e torn\u00f2 in patria, consegnandosi ai franchisti presso Ir\u00fan, da dove furono poi trasferiti al campo di Miranda de Ebro, per essere sottoposti a un processo di \"purificazione\" e \"rieducazione\".\nDopo la proclamazione, da parte del Maresciallo Philippe P\u00e9tain, della repubblica di Vichy, i rifugiati spagnoli divennero dei prigionieri politici e furono perseguitati dal nuovo regime, che acconsent\u00ec alla deportazione di migliaia di essi verso i campi di concentramento nazisti; a Mauthausen morirono circa 5.000 prigionieri spagnoli. Il poeta Pablo Neruda, che era stato nominato consulente speciale per l'immigrazione dal presidente cileno Pedro Aguirre Cerda, aiut\u00f2, nell'agosto 1939, circa 2.000 rifugiati spagnoli a fuggire, a bordo della nave cargo \"SS Winnipeg\", dal porto francese di Pauillac a quello di Valpara\u00edso, in Cile.\nSeconda guerra mondiale.\nIl 1\u00ba settembre 1939 ebbe inizio la seconda guerra mondiale. Il 23 ottobre 1940 Franco e Hitler si incontrarono presso Hendaye per discutere la possibilit\u00e0 dell'entrata in guerra della Spagna a fianco delle forze dell'Asse. Le richieste di Franco, che includevano rifornimenti di cibo e materie prime e i territori di Gibilterra e dell'Africa Francese del Nord, furono giudicate eccessive da Hitler, che non voleva minare i rapporti con la repubblica di Vichy. A Hitler venne attribuita da Joseph Goebbles la frase \"preferisco farmi strappare via i denti piuttosto che trattare ancora con Franco\", riguardo ai fallimentari negoziati con il dittatore spagnolo.\nFranco aveva precedentemente ricevuto un ingente supporto di uomini e armi da Hitler e Mussolini durante la guerra civile, e aveva firmato il patto anticomintern. Nei documenti e negli atti ufficiali, egli descrisse sempre la Spagna come alleata delle potenze dell'Asse, offrendo comunque un limitato supporto militare: invi\u00f2 infatti in Unione Sovietica la Division Azul, formata da volontari, ma proib\u00ec agli spagnoli di unirsi ai combattimenti sugli altri fronti. Franco, da fervente cattolico, critic\u00f2 in particolare a Hitler l'eccessivo peso dato al misticismo nazista e ai suoi tentativi di manipolare il cristianesimo. Inoltre, i rapporti tra Spagna e Germania erano gi\u00e0 freddi da tempo a causa di alcune concessioni minerarie che i tedeschi affermavano di avere in territorio iberico.\nSecondo la maggior parte degli storici, Franco fece deliberatamente delle richieste che Hitler non avrebbe mai accettato, per non essere coinvolto in un'altra guerra sanguinosa. Secondo altri, Franco consider\u00f2 la possibilit\u00e0 ma, constatato che le truppe avevano subito perdite troppo ingenti durante la guerra civile, decise di non entrare in guerra. Dopo la campagna di Francia, Franco assunse un atteggiamento filo-tedesco, permettendo l'ancoraggio delle navi italiane e tedesche nei porti spagnoli, per poi tornare su posizioni pi\u00f9 neutrali nel 1943, quando la vittoria dell'Asse non sembr\u00f2 pi\u00f9 cos\u00ec scontata e dopo la resa dell'Italia agli Alleati.\nNell'inverno 1940, Franco propose la creazione di un \"Blocco Latino\", formato da Spagna, Portogallo, Italia, Francia e Citt\u00e0 del Vaticano; il progetto rimase solo un'ipotesi e non fu mai messo in atto. Franco decise, seppur con cautela, di entrare in guerra nel giugno precedente, e, per preparare gli spagnoli al conflitto, diffuse un'ampia propaganda anti-britannica e anti-francese, rivendicando i territori del Nord Africa, Gibilterra e il Camerun. Il 19 giugno 1940 Franco invi\u00f2 una lettera a Hitler, mostrandosi pronto a entrare in guerra, ma la richiesta di annessione del Camerun fu nettamente bocciata dal F\u00fchrer, che voleva utilizzare la colonia africana per il Piano Z.\nFranco progett\u00f2 l'invasione di Gibilterra per isolare il Mar Mediterraneo, ma, resosi conto che la colonia britannica era ben fortificata e che una sua invasione avrebbe certamente portato alla dichiarazione di guerra alla Spagna da parte della Gran Bretagna, abbandon\u00f2 l'idea. In particolare, egli era sicuro che le citt\u00e0 spagnole non avrebbero resistito a lungo agli attacchi aerei della Royal Air Force, e che la Royal Navy avrebbe isolato i porti spagnoli: la Spagna intratteneva infatti rapporti economici con gli Stati Uniti, e un'eventuale guerra contro i britannici avrebbe certamente interrotto le fondamentali importazioni di materie prime dal Nord America.\nFranco e Serrano Su\u00f1er incontrarono Mussolini e Galeazzo Ciano il 12 febbraio 1941 a Bordighera; Mussolini non si mostr\u00f2 interessato alle offerte di Franco, a causa delle sconfitte che l'esercito italiano stava subendo in Nordafrica e nei Balcani, e confid\u00f2 al \"caudillo\" che stava meditando di lasciare la guerra. Quando ebbe inizio l'operazione Barbarossa, il 22 giugno 1941, Serrano Su\u00f1er propose la formazione di un corpo volontario, la precedentemente citata \"Division Azul\", che si unisse alle truppe tedesche. Le truppe spagnole combatterono sul fronte orientale per tre anni, fino al 1944.\nHitler aveva bisogno di una nazione neutrale da cui importare materie prime a loro volta importate dalle Americhe, quindi non spinse mai per l'entrata in guerra della Spagna. Inoltre, il dittatore tedesco fu del parere che la Spagna sarebbe stata un peso, poich\u00e9 da sola non sarebbe stata in grado di sostenere un conflitto di tale portata. Nel 1941 le truppe francesi riportarono diverse vittorie in Nord Africa, riducendo la necessit\u00e0 di supporto da parte degli spagnoli, e Hitler fu molto cauto nell'aprire un nuovo fronte in Europa occidentale poich\u00e9 stava gi\u00e0 sostenendo, con difficolt\u00e0, le truppe italiane in Grecia e Jugoslavia.\nIl 14 giugno 1940, le truppe spagnole occuparono Tangeri, che era sotto la protezione della Societ\u00e0 delle Nazioni, salvo poi ritirarsi dalla citt\u00e0 alla fine del conflitto nella primavera del 1945. Franco firm\u00f2 un nuovo patto anti-comintern, opportunamente aggiornato, il 25 novembre 1941. Nel 1942, su richiesta del dittatore tedesco, Franco decise di cambiare il fuso orario della Spagna, adeguandolo a quello della confinante Francia: da allora, gli iberici vanno un'ora avanti del tempo solare in inverno e due d'estate per l'ora legale.\nFranco fu inizialmente criticato dal presidente cubano Fulgencio Batista, che, nel gennaio 1943, sugger\u00ec una dichiarazione di guerra, congiunta agli Stati Uniti, ai danni della Spagna per rovesciare il regime franchista.\nNel dopoguerra, il governo spagnolo cerc\u00f2 di occultare tutte le prove di collaborazionismo con le potenze sconfitte: nel 2010 furono infatti ritrovati dei documenti che attestavano che il 13 maggio 1941 Franco ordin\u00f2 ai governatori delle province di redigere una lista degli ebrei residenti nelle rispettive entit\u00e0 amministrative; la lista, che comprendeva circa 6000 nomi, fu fornita da Franco a Heinrich Himmler, architetto della soluzione finale. Tuttavia, l'interruzione delle trattative per l'ingresso in guerra port\u00f2 a un nulla di fatto, e la Spagna divenne un rifugio per molti ebrei in fuga dai Paesi dove erano in atto le persecuzioni razziali. Franco non si alline\u00f2 agli altri fascismi nelle leggi antisemite e non perseguit\u00f2 gli ebrei sul territorio iberico, e i soldati di origine ebraica prestarono regolarmente servizio nell'esercito spagnolo. Inoltre, i diplomatici spagnoli in Ungheria, Cecoslovacchia e nei Balcani offrirono protezione a numerosi ebrei perseguitati.\nLa Spagna franchista.\nNell'ottobre 1936 Franco venne proclamato \"General\u00edsimo\" dei nazionalisti e \"Jefe del Estado\" (capo di Stato); a lui ci si riferiva come \"Su Excelencia el Jefe de Estado\" (Sua Eccellenza il Capo di Stato), \"Caudillo de Espa\u00f1a\" (Caudillo di Spagna), e talvolta \"Caudillo de la Guerra de Liberaci\u00f3n contra el Comunismo y sus C\u00f3mplices\" (Caudillo della guerra di liberazione contro il comunismo e i suoi alleati).\nIl 27 luglio 1947 Franco proclam\u00f2 la Spagna un regno, senza per\u00f2 designare il sovrano regnante. Questo gesto fu dovuto principalmente alla necessit\u00e0 di ammansire i monarchici in seno alla Falange, che temevano la deriva autoritaria del \"caudillo\". Franco lasci\u00f2 il trono vacante fino al 1969, quando proclam\u00f2 ufficialmente Juan Carlos I di Spagna come legittimo regnante, autonominandosi reggente del trono a vita. Durante la sua dittatura, Franco govern\u00f2 come se fosse egli stesso il monarca, indossando l'uniforme di capitano generale (che tradizionalmente \u00e8 indossata dal re) e vivendo nel Palazzo Reale di El Pardo. Il suo ritratto apparve su monete e francobolli, e fece aggiungere ai suoi titoli l'espressione \"per grazia di Dio\", tipicamente associata ai sovrani.\nFranco mise ai margini del suo governo gli ideologi fascisti pi\u00f9 radicali, in favore di tecnocrati, molti dei quali membri dell'Opus Dei, che promossero la modernizzazione economica della Spagna. Nel 1956 fond\u00f2 la RTVE, lanciando cos\u00ec nel paese iberico la televisione, che dopo pochi anni sar\u00e0 finanziata direttamente dallo Stato.\nNonostante il governo di Franco sia assimilabile al fascismo, questa ideologia politica non corrisponde esattamente all'orientamento politico dei franchisti: il fascismo sostiene la necessit\u00e0 di una rivoluzione per trasformare la societ\u00e0, quando invece Franco prov\u00f2 esattamente il contrario, cio\u00e8 instaurare un governo tradizionalista e conservatore. I punti comuni con il fascismo sono l'autoritarismo, il nazionalismo e l'anticomunismo.\nAlla fine della guerra, la Spagna pat\u00ec le conseguenze dell'isolamento dalla comunit\u00e0 internazionale e venne esclusa dal Piano Marshall, al contrario di altre nazioni che durante il conflitto si erano dichiarate neutrali. La situazione cambi\u00f2 quando, durante la Guerra Fredda, gli Stati Uniti riallacciarono rapporti militari ed economici con Franco. L'alleanza fu suggellata dalla visita in Spagna del presidente americano Dwight Eisenhower nel 1953, che culmin\u00f2 con la firma dei Patti di Madrid. Nel 1955 la Spagna venne ammessa nelle Nazioni Unite e furono costruite basi militari statunitensi in territorio iberico.\nPapa Pio XII, nel 1953, gli concesse l'Ordine supremo del Cristo, massima onorificenza vaticana, per il suo impegno nella lotta al comunismo.\nRepressione politica.\nIl primo decennio di dittatura fu caratterizzato da una dura repressione degli oppositori, con la condanna a morte della maggior parte di loro. Tuttavia, all'inizio degli anni cinquanta il governo di Franco divenne meno violento, anche se le organizzazioni sindacali non governative e i movimenti di sinistra, anarchici e separatisti (in particolare quelli baschi e catalani) furono duramente repressi, soprattutto con l'uso sistematico della violenza. La \"Confederaci\u00f3n Nacional del Trabajo\" e l'Unione Generale dei Lavoratori furono soppresse e sostituite nel 1940 dal \"Sindicato Vertical\", di stampo corporativista.\nNel 1939 furono banditi il Partito Socialista Operaio Spagnolo e la Sinistra Repubblicana di Catalogna, mentre il Partito Comunista di Spagna continu\u00f2 la propria attivit\u00e0 clandestinamente. Il Partito Nazionalista Basco si esili\u00f2 e, nel 1958, venne creato l'ETA, gruppo armato basco di tendenze marxiste e separatiste. Franco promosse una politica di omogeneit\u00e0 culturale, reprimendo duramente le minoranze. I criteri di omogeneit\u00e0 furono stabiliti dallo stesso Franco: il flamenco, ballo di origine andalusa, fu considerato parte di una tradizione nazionale pi\u00f9 estesa, mentre altri balli tradizionali, come la sardana catalana, furono proibiti. Tuttavia, la repressione dei costumi delle minoranze si affievol\u00ec gradualmente, soprattutto negli anni 1960 e '70.\nFranco promosse inoltre l'omogeneit\u00e0 linguistica, proibendo l'uso di lingue regionali come catalano, galiziano e basco in favore del castigliano. Tutti i documenti ufficiali sarebbero dovuti essere redatti esclusivamente in quest'ultima lingua, e tutti gli atti scritti in idioma differente sarebbero stati considerati nulli. L'uso delle lingue locali fu proibito nei luoghi pubblici, nei segnali stradali e nelle insegne dei negozi. Anche questa politica fu tuttavia ritrattata nel corso degli anni, e negli anni sessanta l'uso delle lingue locali fu nuovamente autorizzato, bench\u00e9 esse non abbiano mai goduto di riconoscimento ufficiale.\nIl cattolicesimo fu proclamato religione di Stato e la Chiesa cattolica godette di numerosi privilegi che le erano stati negati durante il periodo repubblicano. Uno dei requisiti per diventare funzionari pubblici divenne l'essere cattolici e la nomina in alcune posizioni di rilievo comport\u00f2 la richiesta di un attestato di buona condotta rilasciato da un prete. Tutti i matrimoni civili proclamati durante il periodo repubblicano e non confermati dalla Chiesa cattolica furono annullati, furono aboliti il divorzio e l'aborto e venne vietato l'uso di metodi contraccettivi. Nel 1954 omosessualit\u00e0 e prostituzione divennero reati perseguibili penalmente.\nMolte citt\u00e0 rurali furono pattugliate da squadre della \"Guardia Civil\", la polizia militare, che venne ampiamente utilizzata da Franco per mantenere l'ordine pubblico. Le citt\u00e0 pi\u00f9 popolose furono pattugliate dalla \"Policia Armada\", equipaggiata pi\u00f9 pesantemente, che represse duramente le rivolte degli studenti universitari negli anni sessanta e settanta. Altri gruppi che subirono l'oppressione franchista furono i mercheri, gruppo nomade di origine dello scrittore Eleuterio S\u00e1nchez Rodr\u00edguez, e i gitani.\nIl ruolo delle donne.\nIl franchismo promosse un'immagine della donna affine a quella cristiana e conservatrice: ella doveva essere una moglie amorevole e una devota figlia e sorella, fedele al marito e legata alla famiglia. La propaganda ufficiale limit\u00f2 il ruolo della donna a quello di madre che si prende cura del focolare domestico, con lo slogan \"ni\u00f1os, hogar, iglesia\", che ricordava lo slogan tedesco \"Kinder, K\u00fcche, Kirche\", all'epoca spesso citato dal regime nazista di Hitler. Subito dopo l'inizio della dittatura, tutte le leggi di parit\u00e0 tra i sessi promulgate in epoca repubblicana furono abolite. Le donne non poterono assumere la carica di giudice o testimoniare nei processi. Non poterono assumere cattedre universitarie, avere conti bancari personali, e i loro averi sarebbero stati amministrati dal padre o dal marito. Tuttavia potevano assumere cariche politiche ed essere deputate alle Cortes Espa\u00f1olas, se elette nel partito unico franchista.\nL'impero coloniale e la decolonizzazione.\nDurante la dittatura, la Spagna cerc\u00f2 di mantenere il controllo sul proprio impero coloniale. Durante la guerra d'Algeria, Madrid divenne la base principale dell'OAS, organizzazione francese di estrema destra che combatt\u00e9 contro l'indipendenza dell'Algeria. Franco fu costretto a fare alcune concessioni: quando il Marocco francese ottenne l'indipendenza, nel 1956, concesse la quasi totalit\u00e0 del Marocco spagnolo (escluse le \"Plazas de soberan\u00eda\") al neocostituito Stato africano.\nL'anno dopo, il re marocchino Muhammad V invase il Sahara spagnolo durante la guerra di Ifni, che port\u00f2 alla cessione del Marocco Meridionale Spagnolo. Nel 1969 anche l'exclave di Ifni fu ceduta allo stato africano, mentre solo nel 1975, dopo la Marcia verde, il Marocco prese il controllo della totalit\u00e0 dei possedimenti spagnoli nel Sahara. Nel 1968, su pressione della comunit\u00e0 internazionale, Franco concesse l'indipendenza alla Guinea Equatoriale.\nPolitica economica.\nLa guerra civile fece collassare l'economia spagnola: le infrastrutture furono pesantemente danneggiate, molti lavoratori erano rimasti uccisi e il commercio si era arenato. Dopo la fine della guerra, per circa un decennio, l'economia si riprese molto lentamente: Franco inizialmente promosse la politica economica dell'autarchia, tagliando fuori la Spagna dai commerci internazionali. La politica ebbe effetti devastanti e l'economia continu\u00f2 a stagnare, con una crescita esponenziale del mercato nero.\nSull'orlo della bancarotta, e su pressione della comunit\u00e0 internazionale, Franco si apr\u00ec al libero mercato. Nella seconda met\u00e0 degli anni cinquanta si registr\u00f2 un'accelerazione nella ripresa economica, che per\u00f2 si rivel\u00f2 insufficiente a evitare una crisi economica che dur\u00f2 fino al 1959, quando le audaci riforme dei tecnocrati nominati al governo da Franco portarono a un \"boom\" economico, che termin\u00f2 solo nel 1974. In questo periodo numerose aziende estere aprirono uffici e fabbriche in territorio spagnolo, dove gli stipendi e le tasse erano inferiori alla media europea. Compagnie di propriet\u00e0 dello Stato, come la SEAT e la Pegaso, aumentarono la produzione di veicoli. Alla morte di Franco, nel 1975, la Spagna era ancora dietro alle principali potenze economiche europee, ma il reddito \"pro capite\" spagnolo si era notevolmente avvicinato a quello delle altre nazioni occidentali.\nMorte e funerali.\nNegli ultimi anni di vita, Franco decise di nominare un monarca che prendesse il potere alla sua morte, ma le tensioni tra alfonsisti e carlisti gli resero difficoltosa la scelta. Per evitare una guerra di successione, propose la corona all'arciduca Ottone d'Asburgo-Lorena; cos\u00ec facendo egli pensava di poter eliminare la questione della successione borbonica, avendo gli Asburgo governato la Spagna durante la sua et\u00e0 di massimo splendore. L'arciduca tuttavia rifiut\u00f2, affermando che sarebbe stato malvisto in quanto \"tedesco\" a capo della Spagna, e di non voler rinnegare le sue origini austriache. Nel 1969 Franco nomin\u00f2 allora come erede al trono Juan Carlos di Borbone, che aveva personalmente educato, con il titolo di principe di Spagna. Questa nomina sorprese i carlisti e il padre di Juan Carlos, Giovanni di Borbone-Spagna, che aveva teoricamente la precedenza nell'accesso al trono, ma era considerato troppo liberale dal \"caudillo\". Provato dalla vecchiaia, il 9 giugno 1973 lasci\u00f2 la carica di Presidente del Governo a Luis Carrero Blanco, che per\u00f2 fu ucciso in un attentato del gruppo terroristico indipendentista basco ETA il successivo 20 dicembre; al suo posto, Franco nomin\u00f2 Carlos Arias Navarro.\nIl 19 giugno 1974, il gi\u00e0 malato Franco trasfer\u00ec a Juan Carlos le funzioni di Capo di Stato, a causa del peggioramento delle sue condizioni, salvo riprendere il potere il 2 settembre dopo essersi ristabilito. Un anno dopo ebbe di nuovo delle complicazioni e gli venne diagnosticata la malattia di Parkinson. L'ultima apparizione pubblica di Franco avvenne il 1\u00ba ottobre 1975 quando, pur se sofferente e debolissimo, fece un discorso dal balcone della facciata est del Palazzo Reale di Madrid, alla folla radunatasi in una manifestazione pro-regime: in esso il \"Caudillo\" derubric\u00f2 le proteste internazionali per la fucilazione di alcuni terroristi coinvolti nell'assassinio di Carrero Blanco ad espressioni di una \u00abcospirazione massonico-sinistrista della classe politica, in collusione con l'eversione comunista-terrorista in campo sociale\u00bb a danno della Spagna.\nDalla met\u00e0 del mese di ottobre il suo quadro clinico precipit\u00f2: il 15 sub\u00ec un attacco di cuore, dal quale per\u00f2 si riprese a sufficienza per poter presiedere il suo ultimo Consiglio dei ministri, appena due giorni dopo e contro il parere dei suoi medici. Ulteriori crisi cardiache si succedettero il 22 e il 24 ottobre. Temendo che la sua morte potesse causare una crisi di governo (passibile di portare al potere esponenti \"non allineati\" col regime), il suo entourage decise di fare il possibile per far sopravvivere Franco almeno fino al 26 novembre, data nella quale avrebbe dovuto rinnovare il mandato di Alejandro Rodr\u00edguez de Valc\u00e1rcel come presidente del Consiglio del Regno e delle Cortes, cariche ritenute strategiche per influenzare l'elezione del futuro Presidente del Governo.\nDi fatto il dittatore, \"ricoverato\" in un ospedale di fortuna allestito presso il Palazzo del Pardo, fu oggetto di uno strenuo accanimento terapeutico, che ne rese l'agonia lunga e dolorosa. Il 25 ottobre il vescovo di Saragozza port\u00f2 al suo capezzale il mantello della Virgen del Pilar e gli amministr\u00f2 l'estrema unzione. All'inizio di novembre l'insorgere di un'ulcera peptica gli caus\u00f2 un'emorragia allo stomaco, a seguito della quale Franco fu trasferito alla residenza sanitaria La Paz di Madrid, ove i due terzi dell'organo gli vennero asportati chirurgicamente; qui venne altres\u00ec dializzato. Poco prima, il 30 ottobre, Juan Carlos aveva nuovamente rilevato le funzioni provvisorie di capo dello Stato.\nUna seconda operazione chirurgica all'apparato digerente gli caus\u00f2 una peritonite acuta, con susseguente insufficienza multipla ad altri organi; una terza operazione gli fu praticata il 15 novembre con esiti parimenti disastrosi, sicch\u00e9 tre giorni pi\u00f9 tardi il chirurgo Manuel Hidalgo Huerta si rifiut\u00f2 di intervenire ulteriormente. La famiglia e il suo \"entourage\" alla fine cedettero e il 19 novembre un'infermiera stacc\u00f2 le macchine che lo tenevano in vita.\nVerso le 23:00 di quel giorno arrivarono in ospedale la moglie e i familiari; Franco si spense l'indomani, nelle prime ore del 20 novembre 1975, all'et\u00e0 di 82 anni, esattamente 39 anni dopo l'esecuzione di Jos\u00e9 Antonio Primo de Rivera, fondatore della Falange. Lo storico Ricardo de la Cierva sostenne per\u00f2 di essere stato informato della sua morte gi\u00e0 la sera del 19 novembre.\nL'annuncio ufficiale del decesso del dittatore venne dato da Rufo Gamazo, addetto stampa del Movimiento Nacional, che alle 5:00 del mattino trasmise ai media un telegramma contenente solo la frase \"\u00abFranco ha muerto\u00bb\" (\"Franco \u00e8 morto\") ripetuta per tre volte. Alle 6:15 l'annuncio venne dato dalla radio di Stato e, poche ore dopo, il Presidente del Governo Carlos Arias Navarro apparve alla televisione per leggere un discorso ufficiale e il \"testamento ideale\" del dittatore. Vennero dichiarati trenta giorni di lutto nazionale.\nLa salma di Franco, rivestita con l'alta uniforme militare, venne trasferita nella \"sala de Columnas\" del Palazzo Reale di Madrid, ove venne offerta per 50 ore in camera ardente; si calcola che gli resero omaggio tra 300.000 e 500.000 persone.\nAl suo funerale, celebrato tre giorni dopo, parteciparono solo tre capi di Stato: il principe Ranieri III di Monaco, il re \u1e24usayn di Giordania e Augusto Pinochet, che defin\u00ec Franco uno dei suoi modelli ispiratori. L'ex presidente statunitense Richard Nixon invi\u00f2 un messaggio in cui defin\u00ec Franco \u00abun leale amico e alleato degli Stati Uniti.\u00bb\nI familiari accettarono la proposta del governo uscente, presieduto dal re Juan Carlos e dal Presidente del Governo Arias Navarro, di seppellire il dittatore nella \"Valle de los Ca\u00eddos\", un colossale complesso monumentale realizzato per commemorare i caduti di entrambi gli opposti schieramenti della guerra civile, fatto costruire dagli oppositori politici, in stragrande maggioranza prigionieri repubblicani, condannati ai lavori forzati.\nRiesumazione e traslazione della salma.\nIl 24 agosto 2018, il governo di Pedro S\u00e1nchez approv\u00f2 un progetto di legge concernente gli emendamenti alla legge 57/2007, riconoscendo solo ai caduti della guerra civile la possibilit\u00e0 di essere sepolti nella Valle, e la necessit\u00e0 di trasferire altrove la salma del \"caudillo\". Il governo ha quindi successivamente dato alla famiglia di Franco 15 giorni di tempo per decidere un nuovo luogo di sepoltura. Il 13 settembre 2018, il Congresso dei Deputati, con 172 voti a favore, 2 contrari e 164 astenuti, ha approvato il real-decreto legge contenente gli emendamenti alla sopramenzionata legge, consentendo la rimozione del corpo di Franco dal sacrario.\nSuccessivamente, dopo una lunga battaglia giudiziaria da parte dei discendenti del dittatore contro la decisione del governo, da essi persa, l'esumazione dei resti di Franco dalla basilica della Valle ha avuto luogo il 24 ottobre 2019; la salma \u00e8 stata traslata, alla presenza di venti stretti familiari, nel cimitero di Mingorrubio-El Pardo, alla periferia nord di Madrid, dove, dopo una cerimonia religiosa privata condotta da padre Ram\u00f3n Tejero, figlio dell'ex tenente colonnello golpista Antonio Tejero, riposa vicino alle spoglie della moglie Carmen Polo nella cripta di una cappella.\nEredit\u00e0 di Franco.\nIn Spagna e all'estero il giudizio su Franco resta controverso; quando mor\u00ec, nel 1975, i partiti spagnoli si accordarono per non investigare sulle persecuzioni e sui crimini perpetrati dai franchisti durante la guerra civile e durante la dittatura, per assicurare una pacifica transizione verso la democrazia. Questo accordo si estinse nel 2000, quando venne fondata l'Associazione per il Recupero della Memoria Storica ed ebbe inizio il dibattito pubblico. Un sondaggio del 2006 constat\u00f2 che circa i due terzi della popolazione spagnola erano a favore di uno studio pi\u00f9 dettagliato dei fatti avvenuti durante la guerra civile.\nFigura estremamente controversa, Franco \u00e8 visto come un \"leader\" divisivo. I suoi sostenitori elogiano la sua neutralit\u00e0 durante il secondo conflitto mondiale e la crescita economica della Spagna nel dopoguerra, nonch\u00e9 la sua apertura verso la comunit\u00e0 internazionale. All'estero ebbe supporto da Winston Churchill e dagli ambienti cattolici della societ\u00e0 americana, ma fu osteggiato dall'amministrazione di Harry Truman.\nGli oppositori di sinistra lo definirono un tiranno responsabile di centinaia di migliaia di morti in un clima pluridecennale di repressione politica, e di complicit\u00e0 con le atrocit\u00e0 commesse dalle potenze dell'Asse durante la seconda guerra mondiale. Franco \u00e8 visto da molti come un modello di anticomunismo, specialmente nei paesi del Sud America: fu ammirato ed elogiato pubblicamente da Augusto Pinochet e gli stessi sostenitori di Franco onorarono Pinochet alla sua morte nel 2006.\nLa lunghezza della dittatura franchista, la sua persecuzione delle opposizione e la massiccia propaganda rendono difficile una valutazione del suo operato. Per quarant'anni venne insegnato nelle scuole elementari spagnole che Franco era stato mandato dalla Provvidenza a salvare la Spagna dal caos e dall'ateismo.\nGli spagnoli che subirono la repressione franchista hanno lottato, dopo la fine della dittatura, per far rimuovere tutti i memoriali che ricordavano il regime. Sono state ripristinate le denominazioni originali di tanti palazzi e strade che erano dedicate a Franco, e nel 2007 il governo spagnolo band\u00ec ogni riferimento pubblico a Franco e al suo regime, rimuovendo statue, nomi di strade e memoriali a essi connessi. Franco \u00e8 venerato come santo dalla scismatica Chiesa cattolica palmariana.\nDucato di Franco.\nIl 26 novembre 1975, all'indomani della morte del \"caudillo\", re Juan Carlos I di Spagna cre\u00f2 il \"ducato di Franco\", con grandato di Spagna, insignendone la figlia Carmen Franco, I duchessa di Franco, e i suoi eredi."}
{"id": "56482", "revid": "585241", "url": "https://it.wikipedia.org/wiki?curid=56482", "title": "B\u012bja (concetto)", "text": "Nell'induismo e nel buddhismo il termine B\u012bja (in sanscrito \u092c\u0940\u091c b\u012bja) indica il \"suono-seme\" (Shabda), cio\u00e8 il suono che trasform\u00f2 l'energia potenziale di Brahm\u0101 in materia; ad ogni forma materiale \u00e8 associato un suono che \u00e8 quello per cui tale forma si \u00e8 concretizzata nel mondo materiale.\nI B\u012bja Mantra sono invece suoni che, grazie alle loro vibrazioni, secondo la tradizione Veda contribuirebbero ad ampliare la sfera psicofisica dell'uomo."}
{"id": "56491", "revid": "1784938", "url": "https://it.wikipedia.org/wiki?curid=56491", "title": "Corso forzoso", "text": "Con corso forzoso, detto anche sistema a carta moneta inconvertibile, si intende un sistema monetario in cui vige la non convertibilit\u00e0 tra la moneta e l'equivalente in metallo prezioso (oro e argento, di solito), laddove esso \u00e8 bilanciato sul valore dell'oro (sistema aureo).\nDefinizione.\nCon il corso forzoso, il deficit statale viene finanziato emettendo moneta in misura superiore alle riserve di metallo prezioso possedute dalla banca centrale senza con questo procedere alla svalutazione della parit\u00e0 aurea. Fu utilizzato per la prima volta su larga scala durante la rivoluzione francese assieme al calmiere detto legge del maximum dal governo giacobino, onde stabilizzare i prezzi dei beni di prima necessit\u00e0 e finanziare le spese sociali e militari durante il Regime del Terrore. La Convenzione nazionale e il Comitato di salute pubblica imposero una moneta cartacea chiamata assegnato come valuta legale. Nonostante l'inflazione, si riusc\u00ec a stabilizzare la valuta dopo pochi mesi, ma essa per\u00f2 poi croll\u00f2 una volta che il governo termidoriano reintrodusse il libero mercato al posto del dirigismo.\nTuttavia, il mercato infatti reagisce con una perdita di valore della moneta ad emissioni con una percentuale minima a riserva, soltanto per controvalori molto maggiori rispetto a quelli che sono sufficienti a indurre la svalutazione legale da parte delle autorit\u00e0 monetarie.\nIl corso forzoso impone una certa moneta come unico mezzo legale di tutti i pagamenti, transazioni commerciali e finanziarie nell'ambito del territorio nazionale. Inoltre, comporta l'illegalit\u00e0 di clausole che obblighino al baratto e dei pagamenti effettuati in valute straniere, punibili con la reclusione (definizione iterativa).\nAltres\u00ec il commerciante o il fornitore di servizio \u00e8 obbligato a ritenersi soddisfatto del pagamento effettuato con moneta a corso forzoso (definizione ricorsiva).\nStoria italiana.\nLa decisione di imporre il corso forzoso venne presa in Italia nel 1866, alla vigilia della terza guerra d'indipendenza, in maniera non ufficiale quando la Banca Nazionale del Regno d'Italia venne obbligata a concedere al Tesoro un mutuo di 250 milioni di lire al tasso agevolato dell'1,5% in cambio del riconoscimento del corso forzoso per biglietti emessi dalla banca stessa (Regio decreto 2873 del 1\u00ba maggio 1866):\n\"\"Dal giorno 2 maggio, e sino a nuova disposizione, la Banca nazionale suddetta \u00e8 sciolta dall'obbligo del pagamento in danaro contante ed a vista de' suoi biglietti.\" (Art.2)\nLa convertibilit\u00e0, prevista prima con la Legge 133 del 7 aprile 1881, poi attuata con il Regio decreto 1218 del 1\u00ba marzo 1883, con efficacia dal 12 aprile 1883, fu sospesa di fatto a partire dal 1887 e poi in via legislativa col Regio decreto 50 del 21 febbraio 1894.\nDal 1902 e fino allo scoppio della prima guerra mondiale l'Italia ader\u00ec di fatto, cio\u00e8 senza ulteriori passaggi legislativi, al \"gold standard\".\nLa parit\u00e0 aurea era stata fissata nel 1866, con l'adesione all'Unione monetaria latina: 31 lire per 9 grammi di oro fino.\nUna parziale convertibilit\u00e0 lira-oro (cosiddetto gold exchange standard) fu ristabilita solo nel 1927 (R.D.L. 2325 del 21 dicembre 1927):\n\"[...] \u00e8 fatto obbligo alla Banca d'Italia di convertire, contro presentazione presso la sede centrale in Roma, i proprii biglietti, in oro o, a scelta della Banca, in divise su Paesi esteri nei quali sia vigente la convertibilit\u00e0 dei biglietti di banca in oro. La parit\u00e0 aurea \u00e8 fissata in ragione di un peso di oro fino di grammi 7,919 per ogni cento lire italiane.\" (Art.1);\n\"[...] la Banca d'Italia \u00e8 obbligata a tenere una riserva in oro o in divise su paesi esteri nei quali abbia vigore la convertibilit\u00e0 dei biglietti di banca in oro, non inferiore al 40 per cento dell'ammontare dei suoi biglietti in circolazione e di ogni altro suo impegno a vista.\"\" (Art.4)\nIn previsione della guerra d'Etiopia, l'obbligo di riserva venne sospeso \"in via temporanea\" con il R.D.L. 1293 del 21 luglio 1935."}
{"id": "56492", "revid": "18323", "url": "https://it.wikipedia.org/wiki?curid=56492", "title": "Papa Adriano IV", "text": "Biografia.\nCanonico regolare e abate.\nSi ritiene che Adriano sia nato ad Abbots Langley, nell'Hertfordshire (una contea dell'Inghilterra orientale), e che abbia ricevuto la sua prima istruzione all\"'Abbey School\" di St Albans (oggi \"St Albans School\"). Dotato di ampiezza di vedute e fermezza di carattere, suo padre era Robert, un sacerdote della diocesi di Bath, che divenne monaco a St Albans. A Nicholas stesso, comunque, venne rifiutata l'ammissione al monastero, essendogli stato detto dall'abate di \u00ab...aspettare e continuare gli studi di modo da poter essere considerato pi\u00f9 adatto\u00bb. Nicholas non attese e si rec\u00f2 invece in Francia. Entr\u00f2 nella congregazione dei canonici regolari di San Rufo nel monastero di Avignone. Qui divenne priore e nel 1137 venne eletto abate all'unanimit\u00e0.\nCome abate, il suo zelo riformatore fece s\u00ec che le lamentele nei suoi confronti, per la sua intransigente austerit\u00e0, arrivassero fino a Roma; ma queste critiche non fecero altro che attrarre su di lui la favorevole attenzione di papa Eugenio III, che nel concistoro del 1146 lo nomin\u00f2 cardinale vescovo di Albano.\nDal 1152 al 1154 Nicholas fu in Scandinavia come legato pontificio, organizzando la nuova arcidiocesi norvegese di Nidaros e prendendo accordi che ebbero come risultato, nel 1154, il riconoscimento di Uppsala quale sede dell'arcivescovo metropolita svedese. In compenso del territorio sottrattogli, l'arcivescovo danese di Lund venne reso legato e vicario perpetuo e gli venne concesso il titolo di primate di Danimarca e Svezia.\nL'elezione al Soglio pontificio.\nAl suo ritorno Nicholas venne ricevuto con grandi onori da Papa Anastasio IV che mor\u00ec in Roma il 3 dicembre 1154, a un'et\u00e0 molto avanzata. Il Sacro Collegio si riun\u00ec nella Basilica Vaticana il giorno successivo per procedere all'elezione del suo successore. Fu il primo conclave cui Nicholas Breakspear ebbe occasione di partecipare. Nicholas Breakspear venne eletto papa il 4 dicembre 1154 e fu consacrato il giorno dopo.\nIl pontificato.\nLo scontro con la fazione repubblicana.\nLa Repubblica romana, capeggiata da Arnaldo da Brescia, non accett\u00f2 la sua elezione. Scoppiarono tumulti che portarono persino all'uccisione di un cardinale. Adriano IV, asserragliatosi in San Pietro, intraprese un'azione mai fatta in precedenza: poco dopo la Domenica delle Palme del 1155 lanci\u00f2 l'interdetto contro Roma. Ci\u00f2 significava la cessazione automatica di tutte le funzioni religiose: non venivano pi\u00f9 somministrati i sacramenti e i morti non potevano pi\u00f9 essere sepolti nella terra consacrata. Di conseguenza il popolo si sollev\u00f2 contro il Senato, che esili\u00f2 Arnaldo da Brescia. A quel punto il papa tolse l'interdetto e celebr\u00f2 la Pasqua in Laterano.\nRelazioni con l'imperatore.\nIntanto Federico I Barbarossa era sceso in Italia; Adriano IV gli chiese di consegnargli Arnaldo da Brescia. Non appena il monaco venne tradotto a Roma, fu condannato a morte. Federico Barbarossa fu incoronato nella Basilica di San Pietro il 18 giugno 1155.\nI romani si rivoltarono contro il pontefice; l'imperatore, per sicurezza, lasci\u00f2 Roma portandosi dietro papa e cardinali, che abbandon\u00f2 pochi mesi dopo per rientrare in Germania. Il papa si vide quindi costretto a scambiare il proprio rientro in Roma con l'incoronazione del normanno Guglielmo I di Sicilia (novembre 1156). Nello stesso periodo Adriano IV risiedette con la propria corte a Orvieto, con l'obiettivo di riportare all'interno del \"Patrimonium Sancti Petri\" la citt\u00e0 e il suo contado, ritenuti d'interesse strategico per la Chiesa. Tra l'altro, infatti, il pontefice dispose che Orvieto fornisse protezione alla Chiesa in un vasto territorio compreso tra Sutri e la rocca di Tentennano, in val d'Orcia.\nAlla dieta di Besan\u00e7on, nell'ottobre 1157, i legati papali presentarono a Federico Barbarossa una lettera di Adriano in cui il papa alludeva ai \"beneficia\" conferiti all'imperatore, e il cancelliere tedesco tradusse questo termine nel senso feudale di \"propriet\u00e0\" concesse da un signore ad un vassallo. Il Barbarossa si infuri\u00f2 per l'allusione che egli fosse sottoposto al papa e nella tempesta che ne scatur\u00ec i legati per poco non furono giustiziati. L'incidente si chiuse con una lettera riparatrice del Papa, il quale precis\u00f2 che con \"beneficium\" intendeva semplicemente \"bonum factum\" ovvero la \"buona azione\" dell'incoronazione. La frattura in seguito si allarg\u00f2 e, nel 1158, Federico scese nuovamente in Italia; nella dieta di Roncaglia decret\u00f2 che i diritti del principe (= dell'aristocrazia) non potessero essere esercitati senza la concessione imperiale. Il papa, considerando i romani sudditi pontifici, rifiut\u00f2 all'imperatore il diritto di trattare con l'Urbe. Adriano IV era sul punto di scomunicare Federico, quando mor\u00ec ad Anagni, il 1\u00ba settembre 1159. Profer\u00ec le sue ultime parole per chiedere alla chiesa di Canterbury un'elemosina per la sua vecchia madre che, gi\u00e0 vedova, viveva sola in estrema povert\u00e0. Venne sepolto nella cripta di San Pietro.\nEsiste una controversia su un'ambasciata inviata da re Enrico II d'Inghilterra ad Adriano IV, nel 1155. Secondo le complesse indagini di , i fatti sembrano essersi svolti come segue. Enrico chiese il permesso di invadere e soggiogare l'Irlanda, allo scopo di ottenere la propriet\u00e0 assoluta dell'isola. Non volendo acconsentire ad una richiesta contraria alla pretesa papale (basata sulla falsa Donazione di Costantino) di dominio sulle isole del mare, Adriano fece ad Enrico una proposta conciliatoria, e precisamente che il Re sarebbe diventato possessore feudale ereditario d'Irlanda, riconoscendo il Papa come signore. Il compromesso non soddisfece Enrico e la questione cadde nel vuoto. Successivamente, nel 1171, Enrico invase e conquist\u00f2 l'Irlanda, portando con s\u00e9 la bolla \"Laudabiliter\" di Adriano che lo autorizzava alla conquista. Questa bolla comunque era un falso.\nConcistori per la creazione di nuovi cardinali.\nPapa Adriano IV durante il suo pontificato ha creato 23 cardinali nel corso di 3 distinti concistori.\nNella letteratura.\nSecondo Giovanni di Salisbury, filosofo e scrittore inglese che fu vescovo di Chartres nella seconda met\u00e0 del secolo XII, Nicholas Breakspear sarebbe stato posseduto da grande avarizia accompagnata da una smodata sete di potere, vizi che sarebbero scomparsi con l'ascesa al soglio pontificio. Questa fama tuttavia diede luogo a due curiose interpretazioni letterarie: Dante Alighieri pare aver confuso, forse per l'identit\u00e0 del nome scelto dai due papi, Adriano V con Adriano IV, collocando papa Ottobono Fieschi in Purgatorio, nel girone degli avari e prodighi, anche se in realt\u00e0 non vi sono conferme di quest'avarizia riguardo a papa Adriano V. Nel medesimo equivoco cadde Francesco Petrarca nel suo \"Rerum Memorandum Liber\", ma il poeta aretino ne fece successivamente ammenda rettificando il suo errore in una delle sue epistole raccolte nel \"Familiarium rerum libri\"."}
{"id": "56506", "revid": "6923", "url": "https://it.wikipedia.org/wiki?curid=56506", "title": "Tre regni di Corea", "text": "I Tre regni di Corea (in hang\u016dl: \uc0bc\uad6d\uc2dc\ub300, in hanja: \u4e09\u570b\u6642\u4ee3) si riferisce ai tre regni di Baekje (\ubc31\uc81c, \u767e\u6fdf), Silla (\uc2e0\ub77c, \u65b0\u7f85) e Goguryeo (\uace0\uad6c\ub824, \u9ad8\u53e5\u9e97). Goguryeo fu pi\u00f9 tardi conosciuto come Goryeo (\uace0\ub824, \u9ad8\u9e97), dal quale deriva il nome \"Corea\". Il periodo dei Tre Regni dur\u00f2 dal 57 a.C. al 668 d.C. (ma esistevano circa 78 stati tribali nella regione meridionale della penisola coreana e stati relativamente grandi come Okjeo, Buyeo, e Dongye nella parte settentrionale e in Manciuria).\nI tre regni occupavano l'intera penisola coreana e pi\u00f9 o meno la met\u00e0 della Manciuria, situata nelle attuali Cina e Russia. I regni di Baekje e Silla dominavano la met\u00e0 meridionale della penisola coreana e Tamna (isola di Jeju), mentre Goguryeo controllava la penisola di Liaodong, la Manciuria e la met\u00e0 settentrionale della penisola coreana. Baekje e Goguryeo condividevano miti fondatori che probabilmente avevano origine da Buyeo.\nNel VII secolo, alleata con la Cina sotto la dinastia Tang, Silla unific\u00f2 la penisola coreana per la prima volta nella sua storia, formando un'identit\u00e0 nazionale coreana unita per la prima volta. Dopo la caduta di Baekje e Goguryeo, la dinastia Tang istitu\u00ec un governo militare di breve durata per amministrare parti della penisola coreana. Tuttavia, a seguito della guerra Silla-Tang (670-676), le forze di Silla espulsero gli eserciti del Protettorato dalla penisola nel 676. Il periodo seguente \u00e8 noto come Silla unificato o tardo Silla (668-935).\nSuccessivamente, Go di Balhae, un ex generale Goguryeo, fond\u00f2 Balhae nell'ex territorio Goguryeo dopo aver sconfitto la dinastia Tang nella battaglia di Tianmenling.\nIl periodo precedente, prima dello sviluppo dei regni completamente sviluppati, \u00e8 talvolta chiamato periodo Proto-Tre Regni.\nLe fonti primarie principali per questo periodo includono il \"Samguk sagi\" e il \"Samguk yusa\" in Corea e la sezione \"Barbari orientali\" (\u6771\u5937\u50b3) dal \"Libro di Wei\" (\u9b4f\u66f8) delle \"Cronache dei Tre Regni\" in Cina.\nNomi.\nA partire dal VII secolo, il nome \"Samhan\" divenne sinonimo dei Tre Regni di Corea. Gli \"Han\" nei nomi dell'Impero coreano, \"Daehan Jeguk\" e della Repubblica di Corea (Corea del Sud), \"Daehan Minguk\" o \"Hanguk\", sono nominati in riferimento ai Tre Regni di Corea, non alle antiche confederazioni nella penisola coreana meridionale.\nSecondo il \"Samguk sagi\" ed il \"Samguk yusa\", Silla applic\u00f2 una politica nazionale, l'\"Unificazione Samhan\" (), per integrare i rifugiati Baekje e Goguryeo. Nel 1982, venne scoperta a Cheongju una lapide risalente al 686 con un'iscrizione: \"I tre Han vennero unificati e il dominio venne ampliato.\" Durante il periodo Silla unificato, i concetti di Samhan come antiche confederazioni e tre regni di Corea vennero fusi. In una lettera ad un tutore imperiale della dinastia Tang, Choe Chiwon equiparava Byeonhan a Baekje, Jinhan a Silla e Mahan a Goguryeo. Nel periodo Goryeo, Samhan divenne un nome comune per riferirsi a tutta la Corea. Nei suoi Dieci Mandati ai suoi discendenti, Wang Geon dichiar\u00f2 di aver unificato i Tre Han (Samhan), riferendosi ai Tre regni di Corea. Samhan continu\u00f2 a essere un nome comune per la Corea durante il periodo Joseon ed \u00e8 stato ampiamente citato negli Annali della dinastia Joseon.\nIn Cina, i Tre regni di Corea furono chiamati collettivamente Samhan dall'inizio del VII secolo. L'uso del nome Samhan per indicare i Tre regni di Corea era molto diffuso nella dinastia Tang. Goguryeo venne alternativamente chiamato Mahan dalla dinastia Tang, come evidenziato da un documento Tang che chiamava i generali Goguryeo \"leader di Mahan\" () in 645. Nel 651, l'imperatore Gao Zong invi\u00f2 un messaggio al re di Baekje riferendosi ai Tre regni di Corea come Samhan. Gli epitaffi della dinastia Tang, compresi quelli appartenenti ai rifugiati e ai migranti Baekje, Goguryeo e Silla, chiamarono i tre regni della Corea \"Samhan\", in particolare Goguryeo. Ad esempio, l'epitaffio di Go Hyeon (), un generale della dinastia Tang di origine Goguryeo morto nel 690, lo definisce un \"uomo di Liaodong Samhan\" (). La Storia di Liao identifica Byeonhan con Silla, Jinhan con Buyeo e Mahan con Goguryeo.\nIl nome \"Tre regni\" \u00e8 stato usato nei titoli delle storie coreane \"Samguk sagi\" (XII secolo) e \"Samguk yusa\" (XIII secolo) e non deve essere confuso con i Tre regni della Cina.\nAntefatti.\nI tre regni vennero fondati dopo la caduta di Wiman Joseon e gradualmente conquistarono e assorbirono vari altri piccoli stati e confederazioni. Dopo la caduta di Gojoseon, la dinastia Han stabil\u00ec quattro comanderie nell'attuale Liaoning. Tre caddero rapidamente contro Samhan e l'ultima venne distrutta da Goguryeo nel 313.\nI nascenti precursori di Baekje e Silla si espansero nella rete di piccoli stati durante il periodo Proto-Tre regni, e Goguryeo conquist\u00f2 gli stati vicini come Buyeo in Manciuria e i territori tribali di Okjeo e Dongye che occupavano la penisola coreana nord-orientale. I tre sistemi di governo passarono da societ\u00e0 di citt\u00e0-stato a societ\u00e0 a livello statale a pieno titolo tra il I e il III secolo d.C.\nTutti e tre i regni condividevano una cultura e una lingua simili. Le loro religioni originali sembrano essere state sciamaniche, ma sono state sempre pi\u00f9 influenzate dalla cultura cinese, in particolare dal confucianesimo e dal taoismo. Nel IV secolo, il buddismo venne introdotto nella penisola e si diffuse rapidamente, diventando brevemente la religione ufficiale di tutti e tre i regni.\nGoguryeo.\nGoguryeo emerse sulle rive nord e sud del fiume Yalu (Amrok), all'alba della caduta di Gojoseon. La prima menzione di Goguryeo nei documenti cinesi risale al 75 a.C. in riferimento ad una comanderia creata dalla dinastia Han cinese, anche se anche le precedenti menzioni di \"Guri\" (\uad6c\ub9ac) potrebbero essere dello stesso stato. Le prove indicano che Goguryeo era il pi\u00f9 avanzato, e probabilmente il primo stabilito, dei tre regni.\nGoguryeo, alla fine il pi\u00f9 grande dei tre regni, ebbe alternativamente diverse capitali: due capitali nella parte alta dello Yalu e successivamente Nangrang (\"Lelang\" in cinese) che ora fa parte di Pyongyang. All'inizio, lo stato era situato al confine con la Cina; si espanse gradualmente in Manciuria e distrusse la comanderia cinese di Lelang nel 313. L'influenza culturale dei cinesi continu\u00f2 quando il buddismo venne adottato come religione ufficiale nel 372.\nGoguryeo era uno stato estremamente militarista; era un impero potente e una delle grandi potenze dell'Asia orientale. Lo stato fu al suo apice nel V secolo, durante il regno del re Gwanggaeto il Grande e di suo figlio re Jangsu, e in particolare durante la loro campagna in Manciuria. Per circa il secolo successivo, Goguryeo fu la nazione dominante in Manciuria e nella penisola coreana. Goguryeo alla fine occup\u00f2 le pianure di Liaodong in Manciuria e l'attuale area di Seoul. Gwanggaeto raggiunse una libera unificazione dei Tre Regni di Corea.\nGoguryeo controllava non solo i coreani ma anche le trib\u00f9 cinesi e tungusiche in Manciuria. Dopo l'istituzione della dinastia Sui e successivamente della dinastia Tang in Cina, lo stato continu\u00f2 a compiere azioni aggressive contro Cina, Silla e Baekje fino a quando non fu conquistato dalle forze alleate Silla\u00a0\u2013 Tang nel 668. La maggior parte del suo territorio venne assorbita dalla dinastia Tang della Cina e il territorio di Baekje venne assorbito da Silla.\nBaekje.\nBaekje venne fondato come membro della confederazione di Mahan. Si dice che due figli del fondatore di Goguryeo siano fuggiti da un conflitto di successioni, per stabilire Baekje attorno all'attuale area di Seul.\nBaekje assorb\u00ec o conquist\u00f2 altri capi di Mahan e, al suo apice nel IV secolo, controllava gran parte della penisola coreana occidentale. Il buddismo venne introdotto a Baekje nel 384 da Goguryeo, che Baekje accolse con favore.\nBaekje fu una grande potenza marittima; la sua abilit\u00e0 nautica, che la rese la Fenicia dell'Asia orientale, contribu\u00ec alla diffusione del buddismo in tutta l'Asia orientale e della cultura continentale in Giappone. Baekje svolse un ruolo fondamentale nella trasmissione di sviluppi culturali e materiali nell'antico Giappone, inclusi i caratteri cinesi, la letteratura cinese e coreana, tecnologie come la metallurgia ferrosa e la ceramica, gli stili architettonici, la sericoltura ed il buddismo.\nBaekje esercit\u00f2 la sua influenza politica su Tamna, un regno che governava Jejudo. Baekje mantenne una stretta relazione con ed estorse un tributo da Tamna. La cultura religiosa e artistica di Baekje influenz\u00f2 Goguryeo e Silla.\nBaekje era una volta una grande potenza militare nella penisola coreana, specialmente durante il periodo di Geunchogo, ma venne gravemente sconfitto da Gwanggaeto e and\u00f2 in declino.\nAlla fine del V secolo, sotto l'attacco di Goguryeo, la capitale di Baekje fu spostata a sud di Ungjin (l'attuale Gongju) e pi\u00f9 tardi a sud di Sabi (attuale Buyeo).\nSilla.\nSecondo i documenti coreani, nel 57 a.C., Seorabeol (o Saro, in seguito Silla), nel sud-est della penisola, unific\u00f2 e allarg\u00f2 la confederazione delle citt\u00e0-stato conosciute come Jinhan. Anche se il \"Samguk Sagi\" registra che Silla fu il primo dei tre regni, altri documenti scritti e archeologici indicano che Silla fu probabilmente l'ultimo dei tre a stabilire un governo centralizzato.\nSilla era il pi\u00f9 piccolo e il pi\u00f9 debole dei Tre Regni di Corea, ma us\u00f2 astuti mezzi diplomatici per stringere patti e alleanze opportunistiche con i pi\u00f9 potenti regni coreani, e infine i Tang della Cina, a suo grande vantaggio. Ribattezzato da Saro a Silla nel 503, il regno annesse la confederazione di Gaya (che a sua volta aveva assorbito Byeonhan in precedenza) nella prima met\u00e0 del VI secolo. Goguryeo e Baekje risposero formando un'alleanza. Per far fronte alle invasioni di Goguryeo e Baekje, Silla approfond\u00ec i suoi rapporti con la dinastia Tang, con il suo recente accesso al Mar Giallo che rese possibile il contatto diretto con i Tang. Dopo la conquista di Goguryeo e Baekje con i suoi alleati Tang, il regno di Silla scacci\u00f2 le forze Tang dalla penisola e occup\u00f2 le terre a sud di Pyongyang.\nLa capitale di Silla era Seorabeol (ora Gyeongju; \"Seorabeol\", \"\uc11c\ub77c\ubc8c\", si ipotizza fosse l'antico termine coreano per \"capitale\"). Il buddismo divenne la religione ufficiale nel 528. La rimanente cultura materiale del regno di Silla, inclusa la singolare lavorazione dei metalli in oro, mostra l'influenza delle steppe nomadi settentrionali, differenziandola dalla cultura di Goguryeo e Baekje dove l'influenza cinese era pi\u00f9 pronunciata.\nAltri stati.\nAltri stati o regioni minori esistevano in Corea prima e durante questo periodo:\nFato.\nAlleato con la Cina sotto la dinastia Tang, Silla conquist\u00f2 Goguryeo nel 668, dopo aver gi\u00e0 conquistato Gaya nel 562 e Baekje nel 660, inaugurando cos\u00ec il periodo degli stati del Nord e del Sud con il Silla unificato a sud e Balhae a nord, quando Dae Jo-young, un ex ufficiale militare di Goguryeo, si ribell\u00f2 contro il dominio cinese Tang e inizi\u00f2 a riconquistare gli ex territori di Goguryeo.\nProspettive archeologiche.\nGli archeologi usano linee guida teoriche derivate da antropologia, etnologia, analogia ed etnostoria per il concetto di ci\u00f2 che definisce una societ\u00e0 a livello statale. Ci\u00f2 \u00e8 diverso dal concetto di stato (\"guk\" o in cinese \"ko\": \u570b, citt\u00e0-stato, ecc.) nella disciplina della storia coreana.\nNell'archeologia antropologica la presenza di centri urbani (soprattutto capitali), l'architettura monumentale, la specializzazione artigianale e la standardizzazione della produzione, le sepolture ostentate, i sistemi di scrittura o registrazione, la burocrazia, il controllo politico dimostrato delle aree geografiche che sono generalmente pi\u00f9 grandi nell'area di una singola valle fluviale, ecc. costituiscono alcuni di questi correlati che definiscono gli stati. Tra i siti archeologici risalenti ai Tre Regni di Corea, sono stati scavati centinaia di cimiteri con migliaia di sepolture. La stragrande maggioranza delle testimonianze archeologiche del periodo dei Tre Regni della Corea \u00e8 costituito da sepolture, ma dagli anni '90 c'\u00e8 stato un grande aumento degli scavi archeologici di antichi siti di produzione industriale, strade, terreni di palazzo e zone d'\u00e9lite, siti cerimoniali, abitazioni popolari e fortezze dovute al boom dell'archeologia preventiva in Corea del Sud.\nRhee e Choi ipotizzano che un misto di sviluppi interni e fattori esterni abbia portato alla nascita di societ\u00e0 statali in Corea. Numerosi archeologi tra cui Kang dimostrano il ruolo di frequenti guerre nello sviluppo degli stati peninsulari.\nFondazione (c. 0\u00a0\u2013 300/400).\nAlcuni singoli correlati di societ\u00e0 complesse si trovano nei capi principali della Corea che risalgono al c. 700 a.C. (ad es. Igeum-dong, Songguk-ri). Tuttavia, le migliori prove dalla documentazione archeologica in Corea indicano che gli stati si formarono tra il 300 a.C. e il 300/400 d.C.. Tuttavia, gli archeologi non sono pronti a suggerire che questo significhi che c'erano stati nell'era d.C. I correlati delle societ\u00e0 a livello statale non si svilupparono come un complesso, ma piuttosto a scatti e partenze e in vari momenti nel tempo. Fu in un certo periodo tra il 100 e il 400 d.C. che i singoli correlati delle societ\u00e0 statali si svilupparono a un numero e una scala sufficienti affinch\u00e9 le societ\u00e0 a livello statale potessero essere identificate con sicurezza usando dati archeologici.\nSepolture.\nLee Sung-joo ha analizzato la variabilit\u00e0 in molti cimiteri d'\u00e9lite dei territori dei governi di Silla e di Gaya e ha scoperto che fino al II secolo ci fu una variazione all'interno del cimitero nella distribuzione di corredi di prestigio, ma c'era un'assenza di differenze gerarchiche su scala regionale tra i cimiteri. Verso la fine del II secolo d.C., lo spazio interno nelle sepolture delle \u00e9lite aument\u00f2 di dimensioni e le tecniche di costruzione delle sepolture in legno vennero sempre pi\u00f9 utilizzate dalle \u00e9lite. Nel III secolo, si svilupp\u00f2 un modello in cui vennero costruiti i cimiteri di singole \u00e9lite che avevano il pi\u00f9 alto status rispetto a tutti gli altri cimiteri. Tali cimiteri vennero istituiti ad alte quote lungo i crinali e sulle colline. Inoltre, l'\u00e9lite pi\u00f9 alta venne sepolta in tombe di grandi dimensioni stabilite nel punto pi\u00f9 alto di un dato cimitero. Cimiteri con sepolture tumultuanti di \"\u00e9lite superiore\" come Okseong-ri, Yangdong-ri, Daeseong-dong e Bokcheon-dong mostrano questo schema.\nProduzione su scala industriale di ceramiche e tegole.\nLee Sung-joo ha proposto che, oltre allo sviluppo delle gerarchie politiche regionali attraverso l'analisi delle sepolture, la variazione dei tipi di produzione di ceramiche \u00e8 gradualmente scomparsa e la specializzazione a tempo pieno \u00e8 stato l'unico tipo riconoscibile di produzione di ceramiche dalla fine del IV secolo d.C. Allo stesso tempo, i centri di produzione di ceramiche divennero altamente centralizzati e le navi divennero standardizzate.\nLa centralizzazione e il controllo d'\u00e9lite della produzione \u00e8 dimostrato dai risultati degli scavi archeologici di Songok-dong e Mulcheon-ni a Gyeongju. Questi siti fanno parte di quello che era un antico complesso industriale interconnesso e tentacolare nella periferia nord-est della capitale di Silla. Songok-dong e Mulcheon-ri sono un esempio della grande produzione specializzata in stile industriale nei periodi dei Tre Regni e di Silla unificato. Il sito venne scavato alla fine degli anni '90 e gli archeologi hanno scoperto i resti di molte caratteristiche produttive come forni per ceramiche, forni per tegole, forni a carbone, nonch\u00e9 i resti di edifici e officine associati alla produzione.\nCapitali, zone d'\u00e9lite e architettura monumentale.\nSin dalla fondazione di Goguryeo, la sua storia antica \u00e8 ben attestata archeologicamente: la prima e la seconda capitale, Jolbon e Gungnae, sono situate dentro e intorno al\"attuale Ji'an. Nel 2004, il sito \u00e8 stato designato come patrimonio dell'umanit\u00e0 dall'UNESCO. Dal 1976, continui scavi archeologici concentrati nella parte sud-orientale della moderna Gyeongju hanno rivelato parti della cosiddetta \"Silla Wanggyeong\" (capitale reale di Silla). Numerosi scavi nel corso degli anni hanno rivelato templi come Hwangnyongsa, Bunhwangsa, Heungryunsa e altri 30 siti. I segni delle capitali di Baekje sono stati anche scavati nella fortezza di Mongchon e nella fortezza di Pungnap a Seul."}
{"id": "56508", "revid": "125108166", "url": "https://it.wikipedia.org/wiki?curid=56508", "title": "Papa Alessandro III", "text": "Fu in suo onore che, nel 1168, venne fondata la citt\u00e0 di Alessandria nei pressi della confluenza del fiume Bormida nel fiume Tanaro. Fondamentalmente la funzione fu anti-imperiale, per tenere a freno il marchese di Monferrato e il marchese di Pavia, alleati di Federico Barbarossa.\nBiografia.\nFormazione e carriera ecclesiastica.\nNato a Siena da Ranuccio Bandinelli, si addottor\u00f2 a Bologna in diritto canonico. Contrariamente a quanto sostenuto a lungo dalla storiografia, \"magister Rolandus\", canonista bolognese, non \u00e8 pi\u00f9 identificabile con Rolando Bandinelli.\nCanonico regolare a Pisa e poi in San Giovanni in Laterano, nell'ottobre 1150 papa Eugenio III lo nomin\u00f2 cardinale diacono dei SS. Cosma e Damiano; in seguito divenne cardinale presbitero di San Marco. Nel 1153 divenne Cancelliere della Chiesa di Roma. Nel 1157 fu inviato a Besan\u00e7on per chiedere a Federico Barbarossa di rimettere in libert\u00e0 il vescovo Esquilo di Lund, il quale, tornando in patria da Roma, era stato derubato ed imprigionato da parte di cavalieri imperiali. Il Bandinelli consegn\u00f2 all'imperatore una lettera firmata dal papa, in cui Adriano IV ricordava tutti i favori concessi all'imperatore.\nIn questa circostanza il Bandinelli, per confermare la superiorit\u00e0 papale sull'imperatore, pronunci\u00f2 la frase:\nSecondo tradizione, il 18 novembre 1179 consacr\u00f2 la pietra angolare della cattedrale di Siena.\nDurante il suo periodo di cardinalato Rolando Bandinelli partecip\u00f2 a tre conclavi:\nIl pontificato.\nContrapposizione con tre antipapi.\nIl 7 settembre 1159 i cardinali elettori riuniti in conclave lo scelsero a grande maggioranza come successore di papa Adriano IV; una minoranza dei cardinali invece elesse il cardinale Ottaviano dei Crescenzi Ottaviani, che assunse il nome di Vittore IV.\nCacciato dalla citt\u00e0 di Roma, che desiderava essere un comune libero, Alessandro III fugg\u00ec nel basso Lazio. La sua consacrazione avvenne nel 1160 a Ninfa, citt\u00e0 posta al confine con il Regno di Sicilia (istituito nel 1130 da Ruggero II d'Altavilla). Dopo aver comunicato la sua consacrazione alle diocesi principali, lanci\u00f2 la scomunica contro l'imperatore e Vittore IV. Successivamente si trasfer\u00ec in Francia, dove visse dal 1162 fino al 23 novembre 1165. Nel 1167 fu di nuovo in Italia, dapprima a Gaeta, poi a Benevento, Anagni e infine Venezia.\nVittore IV antipapa, e i suoi successori Pasquale III (1164-1168) e Callisto III (1168-1178), godevano dell'appoggio imperiale. Alessandro si alle\u00f2 con i Comuni, in lotta contro Federico Barbarossa, perch\u00e9 questi, disubbidendo agli accordi di Worms (1122), mirava ad una politica di intervento e di predominio anche sulla Chiesa.\nLa battaglia di Legnano (1176) segn\u00f2 la definitiva sconfitta dell'imperatore tedesco. Con la Pace di Venezia del 1177 Federico si riconcili\u00f2 con il papa. L'imperatore si sottomise al volere di Alessandro III e promise di riconoscere il trattato di Worms, per quanto concerneva i rapporti tra Impero e Papato. Come contropartita, il pontefice gli revoc\u00f2 la scomunica.\nDopo la pace di Venezia Alessandro III riconosce l'indipendenza della Repubblica di Ancona (\"Comunitas Ancon\u00e6\"), che aveva con tanta tenacia resistito al Barbarossa nel 1173; la citt\u00e0 in cambio riconobbe al papa il diritto alla riscossione di un censo annuo. Il 12 marzo 1178 Alessandro ritorn\u00f2 finalmente a Roma.\nGoverno della Chiesa e relazioni con i regni cristiani.\nNel marzo 1179 Alessandro tenne il terzo concilio Laterano, enumerato dalla Chiesa come l'undicesimo concilio ecumenico. I suoi atti accolgono diverse delle proposte del Papa per il miglioramento delle condizioni della Chiesa, tra di esse la norma - tuttora in vigore - che richiede che nessuno possa essere eletto papa senza il voto di almeno due terzi dei cardinali. Questo decreto istitu\u00ec per la prima volta dall'et\u00e0 antica una vera e propria elezione secondo il principio di maggioranza, invece delle acclamazioni che avevano determinato fino allora l'accesso al trono di papi, re ed imperatori.\nQuesto sinodo segna il vertice del potere di Alessandro. Oltre a mettere in scacco il Barbarossa (ripetendo l'episodio di Canossa), egli umili\u00f2 Enrico II d'Inghilterra sul caso di Tommaso Becket, conferm\u00f2 il diritto alla corona di Alfonso I del Portogallo e, durante gli anni dell'esilio, godette del favore e della protezione di Luigi VII di Francia. Pose inoltre fuorilegge gli albigesi.\nNel 1181 Alessandro scomunic\u00f2 Guglielmo I di Scozia e pose il suo regno sotto interdetto. Fu promotore, tra l'altro, della superiorit\u00e0 dell'autorit\u00e0 papale sull'intera cristianit\u00e0 e sullo stesso imperatore ('plenitudo potestatis'); linea gi\u00e0 adottata, in passato, da Gregorio VII.\nAltri decreti.\nNel 1170 Alessandro III decret\u00f2 che fosse scomunicato chi non avesse pagato la decima in anticipo nei territori del \"Patrimonium Sancti Petri\". La decima riguardava ad esempio i mulini, le valli da pesca, il fieno, la lana, le api e doveva essere pagata prima del ricavo derivante dalla vendita del prodotto.\nDeposizione dell'antipapa Innocenzo III.\nNel 1179, poco dopo la chiusura del concilio Lateranense, la repubblica romana costrinse Alessandro a lasciare la citt\u00e0, nella quale non fece pi\u00f9 ritorno; e il 29 settembre 1179, alcuni nobili insediarono l'antipapa Innocenzo III. Tramite un uso accorto delle sue enormi ricchezze, comunque, Alessandro riusc\u00ec a tenerlo in suo potere, tanto che ne ottenne la deposizione nel 1180.\nAlessandro III mor\u00ec a Civita Castellana, il 30 agosto 1181.\nConcistori per la creazione di nuovi cardinali.\nPapa Alessandro III durante il suo pontificato ha creato 68 cardinali nel corso di 15 distinti concistori.\nAlessandro III nelle arti.\nAd Alessandro III \u00e8 dedicato il ciclo di affreschi della \"Storia di Alessandro III\" realizzato da Spinello Aretino nel Palazzo Pubblico di Siena nel biennio 1407-1408."}
{"id": "56529", "revid": "2056951", "url": "https://it.wikipedia.org/wiki?curid=56529", "title": "Interdetto", "text": "Il termine interdetto (dal latino \"interdicere\", ordinare, vietare, decreto di proibizione), usato in ambito religioso, \u00e8 una pena prevista dal codice di diritto canonico che ha l'effetto di impedire l'accesso a tutte o a gran parte delle sacre funzioni della Chiesa in un luogo particolare. Nel passato poteva riguardare anche un intero territorio (una citt\u00e0, un villaggio) o una chiesa. Non va confuso con l'interdetto giudiziale del diritto.\nNella Bibbia.\nSecondo la legge del Levitico l'interdetto, o \"voto d'interdetto\", era l'atto per il quale si prometteva solennemente che una persona o una cosa era consacrata in modo esclusivo a Dio, destinata a Lui, e non poteva in alcun modo essere alienata, distolta da quell'uso, pena gravi sanzioni. Infatti, \"Ogni cosa destinata a Dio \u00e8 cosa santissima all'Eterno\", appartiene a Lui (Levitico ). L'interdetto ha soprattutto a che fare con la pratica della decima, cio\u00e8 la consacrazione di una parte delle proprie entrate o beni a Dio, per il mantenimento del culto. Utilizzare per s\u00e9 il denaro destinato a Dio voleva di fatto dire derubare Dio (Malachia ).\nIl \"voto d'interdetto\" pu\u00f2 anche essere tradotto con \"voto di sterminio\" (il Cherem), da cui \"cosa votata allo sterminio\", e si riferisce alla prescrizioni ricevute dagli Israeliti nell'atto di occupare la terra promessa: le citt\u00e0 e gli abitanti autoctoni conquistati con tutti i loro beni, dovevano essere completamente massacrati. Non potevano n\u00e9 fare accordi con essi, n\u00e9 prendere alcunch\u00e9 in loro possesso come bottino.\nTrasgredire questo comandamento voleva dire subire la stessa sorte, cio\u00e8 essere condannati a morte, diventare essi stessi interdetti (Giosu\u00e8 ). \u00c8 quanto avviene ad Acan e ai suoi, i quali vengono lapidati nella Valle d'Acor per avere trasgredito la proibizione di non fare prigionieri n\u00e9 bottino (Giosu\u00e8 ). La gravit\u00e0 della trasgressione era accentuata dal fatto che essa aveva comportato delle conseguenze, aveva causato sventure e sconfitte su tutta la nazione, non essendo pi\u00f9 benedetta da Dio, anzi, attirando su di essa la Sua ira.\nNei profeti, per\u00f2, pur rimanendo saldo il principio della seriet\u00e0 della consacrazione a Dio, il rigore di queste prescrizioni verr\u00e0 gradualmente ammorbidito. Nonostante tutto, per\u00f2, la \"Valle d'Acor\" diventer\u00e0 \"porta di speranza\", perch\u00e9 la misericordia e la fedelt\u00e0 di Dio verso il Suo popolo non cesser\u00e0.\nGes\u00f9 stesso privileger\u00e0 rispetto all'osservanza rigorosa di queste regole, la maggior importanza dell'umana compassione. (Marco )\nNel Cattolicesimo.\nNella terminologia canonica della Chiesa cattolica, il termine \"interdetto\" (o anche \"interdizione\") si riferisce a una censura ecclesiastica. Nell'uso pi\u00f9 comune \u00e8 una punizione che sospende tutte le manifestazioni pubbliche di culto e ritira i sacramenti della Chiesa da una comunit\u00e0, a volte da un'intera nazione. Un interdetto emesso contro una comunit\u00e0 \u00e8 l'equivalente collettivo di un atto di scomunica nei confronti di un individuo. L'interdetto come punizione canonica fu istituito dal papa Gregorio VII nel 1073 e, anche se il primo interdetto fu inflitto nel VI secolo alla citt\u00e0 di Roano, il pi\u00f9 famoso \u00e8 quello inflitto nel 1605 alla Repubblica di Venezia, la quale ingaggi\u00f2 con lo Stato Pontificio una lunga battaglia teologico-politica divenuta nota come Guerra dell'Interdetto. Il 30 settembre 1909 l'intera citt\u00e0 di Adria, ove il vescovo era stato raggiunto da una sassata, fu scomunicata da Papa Pio X. Uno degli ultimi casi di interdetto venne scagliato da Albino Luciani, futuro Papa Giovanni Paolo I, nel 1967, quando era vescovo di Vittorio Veneto al paese di Montaner dopo i fatti che riguardano la piccola parrocchia veneta.\nNel Medioevo quando una comunit\u00e0 era colpita da interdetto, quasi tutti i sacramenti non venivano concessi ai suoi membri, con alcune eccezioni: il battesimo e l'eucaristia per i morenti. Non era concessa la sepoltura in terra consacrata, le messe erano celebrate solo privatamente, una volta alla settimana, per consacrare le ostie necessarie all'eucaristia dei morenti, le confessioni erano fatte nel vestibolo della chiesa o fuori. I laici potevano udire i sermoni la domenica nel vestibolo, ma non la lettura delle Scritture, neppure a Pasqua. Erano quindi vietati i sacramenti del matrimonio, penitenza ed eucaristia.\nDall'XI secolo gli interdetti imposti a intere comunit\u00e0 cominciarono a moltiplicarsi e contemporaneamente si mitigarono: il clero poteva essere sepolto e i crociati e altri pellegrini potevano fare penitenza. Alcune eccezioni erano ammesse per gli ordini religiosi.\nPochi crimini erano puniti automaticamente con l'interdetto (\"interdictum latae sententiae\") e la pratica si svilupp\u00f2 solo nel tardo XIII secolo. Tuttavia nella maggior parte dei casi l'interdetto era preceduto da avvertimenti, dalla met\u00e0 del XIII secolo in forma scritta che esprimesse le ragioni del provvedimento. In genere si applicava per offese spirituali gravi: matrimonio illecito del signore di una comunit\u00e0, azioni violente della comunit\u00e0 contro edifici sacri (\"effusione sanguinis\") o per azioni illecite di carattere sessuale (\"emissione seminis\"); oltre che per punire crimini ecclesiastici: decime non pagate, tasse non autorizzate, danni alla propriet\u00e0 della Chiesa, abuso fisico o imprigionamento di chierici. &lt;br&gt;\nAnche il \"commercio del denaro\", ossia il prestito con interesse (\"cum usuris\") da parte delle classi dirigenti, poteva comportare l'interdetto, anche se a Firenze Cosimo il Vecchio de' Medici pot\u00e9 tranquillamente seguitare a tenere operante il suo Banco di prestiti a modico interesse.&lt;br&gt;\nLa misura dell'interdetto colp\u00ec invece Firenze sotto il nipote di Cosimo, Lorenzo il Magnifico, reo di aver sommariamente giustiziato Francesco Salviati, arcivescovo di Pisa, che peraltro aveva partecipato attivamente alla congiura dei Pazzi in cui era stato assassinato in chiesa Giuliano de' Medici, mentre Lorenzo stesso era potuto scampare di misura a chi aveva in animo di uccidere anche lui.\nSecondo il Codice di diritto Canonico vigente, l'interdetto vieta di prendere parte come ministro a qualsiasi cerimonia liturgica, di celebrare sacramenti o sacramentali e di ricevere i sacramenti (canone 1332). Esso non deve essere confuso con la scomunica, la quale, in pi\u00f9, vieta di esercitare funzioni in uffici o ministeri o incarichi ecclesiastici qualsiasi, o di porre atti di governo (canone 1331). Nell'attuale disciplina canonica la scomunica e l'interdetto non possono essere inflitti a un'intera comunit\u00e0, ma solo alla persona singola."}
{"id": "56532", "revid": "1529788", "url": "https://it.wikipedia.org/wiki?curid=56532", "title": "Scudo (disambigua)", "text": ""}
{"id": "56536", "revid": "486946", "url": "https://it.wikipedia.org/wiki?curid=56536", "title": "Liquid Crystal Display", "text": ""}
{"id": "56555", "revid": "439868", "url": "https://it.wikipedia.org/wiki?curid=56555", "title": "Aulos", "text": "L'aulos (), in italiano aulo, era uno strumento musicale aerofono usato nell'Antica Grecia.\nLo strumento.\nEra formato da un tubo di canna, di legno oppure d'osso o avorio, con imboccatura a bulbo e relativa ancia. Spesso lo si vede raffigurato nella forma a due tubi divergenti, in qual caso viene detto \u03b4\u03af\u03b1\u03c5\u03bb\u03bf\u03c2 \"d\u00ecaulos\", cio\u00e8 doppio aul\u00f2s. \nTalora il termine greco aul\u00f2s viene erroneamente tradotto in italiano con flauto, nome generico degli aerofoni in cui il suono viene prodotto quando l'aria colpisce uno spigolo. In realt\u00e0 l'aul\u00f2s \u00e8 uno strumento ad ancia doppia, e appartiene quindi alla famiglia dell'oboe.\nSi ritiene fosse suonato con la tecnica della respirazione circolare. Nell'epoca classica, sui tubi venivano praticati sino a cinque fori; in et\u00e0 ellenistico-romana un numero maggiore. Il bocchino veniva inserito nei tubi. L'aul\u00f2s poteva avere un'ancia semplice o doppia che, in mancanza del bocchino, poteva essere introdotta direttamente nel tubo. Per suonare l'aul\u00f2s l'esecutore, \u03b1\u1f50\u03bb\u03b7\u03c4\u03ae\u03c2 (\"aul\u0113t\u1e15s\", in italiano \"aul\u00e8ta\" o \"aul\u00e8te\") indossava una fascia di cuoio, la \u03c6\u03bf\u03c1\u03b2\u03b5\u03b9\u03ac \"phorbei\u00e0\", che favoriva la tenuta d'aria.\nL\"'aul\u00f2s\", utilizzato nella rappresentazione delle tragedie e all'interno dei costumi e dei riti simposiaci, comastici e funerari della Grecia antica e dell'Etruria, aveva la caratteristica di creare un forte impatto emotivo: secondo Aristotele non deve essere usato in situazioni che hanno scopo educativo ma purificatorio e, proprio per la capacit\u00e0 di suscitare forti emozioni, era spesso collegato ai culti di Dioniso. Era utilizzato anche in guerra: sulle triremi, per ritmare la cadenza dei remi, era previsto un apposito addetto, il \u03c4\u03c1\u03b9\u03b7\u03c1\u03b1\u03c5\u03bb\u03ae\u03c2 \"tri\u0113raul\u1e15s\", che realizzava lo scopo servendosi del suono incalzante del suo strumento. \nLo strumento \u00e8 presente nelle raffigurazioni delle ceramiche greche.\nIl mito.\nLa sua invenzione si attribuisce alla dea Atena.\nPindaro narra che la dea, dopo aver creato lo strumento, lo disprezz\u00f2 e lo gett\u00f2 via perch\u00e9 mentre suonava le si gonfiavano le guance, deformando la sua bellezza. Lo strumento venne poi raccolto dal satiro Marsia, il quale lo utilizz\u00f2 per sfidare Apollo in una gara di abilit\u00e0, che tuttavia perse finendo scorticato."}
{"id": "56557", "revid": "125689969", "url": "https://it.wikipedia.org/wiki?curid=56557", "title": "Stazione spaziale", "text": "Una stazione spaziale \u00e8 una costruzione creata dall'uomo destinata a far vivere esseri umani nello spazio. Si distingue dalle altre navicelle per il trasporto umano, per la mancanza di propulsione e l'impossibilit\u00e0 di atterraggio; questi compiti sono lasciati ai veicoli di trasporto da e per la stazione. Caratteristica principale \u00e8 la capacit\u00e0 di ospitare esseri viventi in orbita per periodi di settimane, mesi o anche anni.\nDescrizione.\nI suoi componenti si chiamano moduli e sono composti generalmente da un ambiente destinato a ospitare gli astronauti e da una parte che comprende le attrezzature per esperimenti scientifici.\nLe stazioni spaziali sono usate per studiare gli effetti a lungo termine dei voli spaziali sul corpo umano, come pure per fornire le piattaforme per gli studi scientifici che sarebbero impossibili su altri veicoli spaziali.\nPassate e presenti stazioni spaziali:\nInoltre, la Bigelow Aerospace sta progettando la commercializzazione di moduli gonfiabili destinati ad ospitare esseri umani nello spazio, utilizzabili per la costruzione di stazioni orbitali.\nDal volo della Soyuz 11/Saljut 1, tutte le missioni spaziali equipaggiate hanno fatto sosta su una stazione spaziale. La durata massima di permanenza nello spazio di 437,7 giorni consecutivi, fu fatta registrare a bordo della Mir tra il 1994 e il 1995. Fino al 2003, 3 astronauti hanno completato missioni nello spazio della durata superiore ad un anno, tutti a bordo della Mir.\nStazioni spaziali e fantascienza.\nIn molti studi, le stazioni sono state concepite come vere e proprie \"citt\u00e0 dello spazio\", capaci di ospitare numerose persone per periodi molto lunghi. Finora tutti questi progetti sono soltanto ipotetici e non sono mai stati seriamente considerati per l'esecuzione reale.\nLe stazioni spaziali sono un tema estremamente ricorrente nella fantascienza; in alcune ambientazioni di questo tipo una \"stazione abitativa\" nel \"cosmo\" per un equipaggio sarebbe una struttura fatta in modo tale da poter essere usata da esseri umani anche per una durata di tempo \"indefinita\".\nTale tipologia di stazione sarebbe classificata a seconda della posizione che assumerebbe:\nLe stazioni attualmente costruite risultano sviluppate sempre tramite assemblaggio successivo di componenti portati in orbita con differenti metodi e \"vettori\" in varie fasi, distinti in moduli (oppure componenti) dei tre generi base: di supporto vitale per la sopravvivenza dell'equipaggio, di ricerca per varie forme di studi teorici e di lavoro per gli esperimenti su materiali tecnologici."}
{"id": "56560", "revid": "1983494", "url": "https://it.wikipedia.org/wiki?curid=56560", "title": "Movimento della Sinistra Rivoluzionaria (Cile)", "text": "Il Movimento della Sinistra Rivoluzionaria (in spagnolo \"Movimiento de Izquierda Revolucionaria\", MIR) fu un movimento politico guerrigliero di estrema sinistra attivo in Cile dal 1965 e fino agli anni ottanta. In passato \u00e8 stato considerato, anche da osservatori esterni, come un movimento terrorista, almeno fino al 1990, a volte paragonato alle FARC colombiane o alle Brigate Rosse italiane.\nIl MIR \u00e8 rinato come partito politico parlamentare di estrema sinistra nel 1997.\nOrigini storiche.\nIl movimento nacque il 15 agosto del 1965 come unione di alcuni gruppi e individualit\u00e0 della sinistra cilena: il Partido Socialista Popular, la Vanguardia Revolucionaria Marxista - Rebelde, un settore del Partido Socialista Revolucionario, alcuni quadri sindacali della Central \u00danica de Trabajadores de Chile fedeli a Clotario Blest (che presiedette il congresso), il gruppo anarchico \"Libertario\", alcuni quadri militanti delle Juventudes Comunistas che si erano allontanati da questa organizzazione (per esempio, Luciano Cruz). Come gruppo, la maggior parte (circa un terzo tra i 80 membri che partecipano al congresso) erano pero giovani militanti socialisti di Concepci\u00f3n, esclusi dal Partito Socialista dal senatore Rafael Ampuero, nel febbraio 1964, dopo aver formato una frazione clandestina denominata \"Movimiento Socialista Revolucionario\". La frazione lavorava per una radicalizzazione del programma politico del Partito Socialista, che essi consideravano come \"riformista\", ma non rivoluzionario. Questo gruppo \u00e8 stato guidato da Miguel Enr\u00edquez e aveva le sue origini nella cella socialista \"Espartaco\" al interno del Partito Socialista di Concepci\u00f3n, una piccola struttura formata nel 1961 dal liberale di sinistra Marcello Ferrada de Noli e al quale i fratelli Enr\u00edquez (Miguel e Marco Antonio), Bautista Van Schouwen e Jorge Guti\u00e9rrez Correa unirono 1962. Il gruppo iniziava nel 1963 la pubblicazione di \"Revoluci\u00f3n\", che \u00e8 sopravvissuto negli ultimi anni del MIR.\nLotta armata.\nIl congresso de fondazione del 1965 aveva approvato un documento intitolato \"A la conquista del poder por la via insurreccional\" documento pi\u00f9 conosciuto come \"La tesi insurrezionale\". Gli autori sono stati Miguel Enriquez, suo fratello Marco Antonio e suo amico d'infanzia Marcello Ferrada de Noli. Comunque, il documento riferisce aspetti maggiormente strategici d'importanza militare, e ispirato alle esperienze del Movimento del 26 luglio (Cuba), ma non rappresentava un'analisi ideologica uniforme. Nel II Congresso del 1967, il MIR legittim\u00f2 il ricorso alla lotta armata e anche defin\u00ec l'ispirazione marxista-leninista del movimento. Nel 1970, quando al governo del Cile giunse la coalizione di sinistra Unidad Popular, il MIR sospese questa sua strategia di lotta, ma ebbe un ruolo determinante nello spingere il presidente socialista Salvador Allende a riforme difficilmente \"sostenibili\" per la situazione socio-politica del tempo. Nel 1971, il presidente Salvador Allende aveva invitato Miguel Enriquez, il leader dei MIR e anche medico, a prendere parte al suo governo come ministro della salute pubblica. Proposta da Enriquez gentilmente declinata, secondo un nipote del Presidente.\nAnche se operativi del MIR hanno fatto molte azioni dirette e di caratteri militari, in particolare durante la Resistenza al Golpe cileno del 1973 di Augusto Pinochet, il MIR respinse il terrorismo come forma di lotta politica o militare.\nDato che il MIR proclam\u00f2 fin dall'inizio di essere un'alternativa \"rivoluzionaria\" (compresa la lotta armata) al Partito Comunista del Cile (PCC), accusato di essere \"riformista\" e di servire gli interessi geopolitici di Mosca, \u00e8 stato fortemente osteggiato dal PCC . Il PCC ha accusato infatti il MIR di essere una formazione \"estremista\", \"nemica\" degli interessi del popolo. Nel 1971, militanti armati del PCC assassinarono un dirigente universitario del MIR in Concepci\u00f3n, Arnoldo R\u00edos. Nel 1977, durante la resistenza contro la dittatura di Pinochet, il MIR venne invitato in un fronte comune con il PCC e con il Partito democratico cristiano.\nResistenza contro il golpe militare del 1973.\nCon il golpe di Augusto Pinochet (1973) il gruppo sub\u00ec una feroce repressione e molti suoi militanti furono torturati, uccisi o finirono \"desaparecidos\". Miguel Enriquez, il segretario generale del MIR, fu ucciso in combattimento con le forze armate di Pinochet in ottobre 1974. Nonostante ci\u00f2 furono molte le azioni di resistenza armata eseguite durante il periodo della dittatura, finch\u00e9 contrasti interni, sanciti con la divisione in due gruppi di diversa impostazione strategica a seguito del IV Congresso, ne determinarono a poco a poco la frantumazione e la crisi. Dopo il 1989, con il ritorno della democrazia in Cile, il MIR, giudicato troppo estremista, venne emarginato dalla coalizione socialdemocratica e fin\u00ec con lo sparire dalla realt\u00e0 politica cilena, anche se alcune cellule rimasero, compiendo la scelta della clandestinit\u00e0.\nRifondazione.\nIl MIR \u00e8 stato rifondato come partito politico attivo nel 1997, durante il V congresso, e da allora \u00e8 membro della coalizione di estrema sinistra cilena."}
{"id": "56565", "revid": "1543377", "url": "https://it.wikipedia.org/wiki?curid=56565", "title": "Scienze dello spazio", "text": "Le scienze dello spazio sono i campi della scienza che concernono lo studio o l'utilizzazione dello spazio. Le branche di questa scienza sono numerose. Queste le principali:\nInoltre, le \"scienze dello spazio\" hanno effetti su molti altri campi, dalla biologia degli organismi negli ambienti spaziali alla geologia di altri corpi celesti e pianeti (esogeologia), fino alla fisica nucleare nello spazio interstellare e nelle stelle."}
{"id": "56575", "revid": "729019", "url": "https://it.wikipedia.org/wiki?curid=56575", "title": "Omey Island", "text": "Omey (in gaelico irlandese \"Iomaidh\") \u00e8 un'isola tidale, ovvero un'isola che con la bassa marea diventa penisola e risulta quindi attaccata alla terraferma (Mont Saint Michel \u00e8 l'esempio pi\u00f9 famoso).\nSituata nella contea di Galway, in Irlanda, e pi\u00f9 precisamente nei pressi di Claddaghduff, villaggio del Connemara, l'isola \u00e8 vicinissima, come del resto tante altre isolette della zona, alla costa irlandese e nei momenti di bassa marea, il fondale dell'oceano pu\u00f2 essere percorso anche in macchina (sono presenti anche dei segnali stradali che durante l'alta marea vengono sommersi per met\u00e0)."}
{"id": "56578", "revid": "110157", "url": "https://it.wikipedia.org/wiki?curid=56578", "title": "Viernheim", "text": "Viernheim \u00e8 una cittadina industriale tedesca situata nei pressi di Mannheim in Assia. \u00c8 la seconda citt\u00e0 in termini di dimensione nel circondario Bergstra\u00dfe. Dal 1994 ha il titolo di \"Brundtlandstadt\", in quanto partecipa ad un progetto sperimentale per il risparmio energetico.\nGeografia fisica.\nViernheim \u00e8 situata nella bassa piana del Reno. A nord del bosco di Viernheim, presso Lampertheim, si estende il cd. \"Hessisches Ried\", un'ampia zona paludosa e a est, presso Weinheim si trova la Bergstrasse, una zona collinare che delimita l'inizio dell'area montuosa detta Odenwald.\nEconomia e infrastrutture.\nTrasporti.\nViernheim \u00e8 molto ben collegata alla rete stradale nazionale. \u00c8 localizzata sull'autostrada A 659, che porta direttamente a Mannheim e Weinheim e ha accesso diretto ad altre tre autostrade: la A 5, la A 6 e la A 67.\nCome mezzi di trasporto pubblici esiste una linea urbana che porta a Mannheim, Weinheim e Heidelberg. \nViernheim \u00e8 la stazione finale della linea ferroviaria Weinheim-Viernheim, che in origine proseguiva fino a Worms."}
{"id": "56581", "revid": "56818", "url": "https://it.wikipedia.org/wiki?curid=56581", "title": "Crociata cristiana contro gli albigesi", "text": ""}
{"id": "56583", "revid": "36426", "url": "https://it.wikipedia.org/wiki?curid=56583", "title": "Valar", "text": "I Valar (singolare maschile Vala, femminile singolare Vali\u00eb) sono personaggi di Arda, l'universo immaginario fantasy creato dallo scrittore inglese J. R. R. Tolkien.\nI Valar sono i pi\u00f9 potenti tra gli Ainur (entit\u00e0 create dal pensiero di Eru Il\u00favatar) che hanno deciso di proseguire la loro esistenza su E\u00e4 (gli altri Ainur in E\u00e4 sono i Maiar). Compaiono principalmente ne \"Il Silmarillion\"; all'interno di E\u00e4 e su Arda possono essere equiparati a \u00abquelli che noi chiameremmo potenze angeliche, la cui funzione \u00e8 quella di esercitare un'autorit\u00e0 delegata ognuno nella propria sfera\u00bb.\n\"Valar\", in quenya, significa \"Potenze del mondo\".\nIdeazione e fonti di ispirazione.\nModellati dall'immaginazione di Tolkien molto probabilmente sulla scorta delle divinit\u00e0 olimpiche greche, a differenza dei loro \"cugini\" euromeridionali, i Valar, nell'intenzione di Tolkien, dovevano costituire il nucleo mitologico divino da cui attingere le storie da lui narrate, creando cos\u00ec una mitologia celtico-anglo-sassone da contrapporre a quella greco-romana.\nA differenza degli dei greci i Valar sono s\u00ec esseri maestosi e potenti, ma sottoposti al Dio Supremo, Eru, che nella concezione tolkieniana doveva essere l'equivalente mitologico del Dio cristiano, saggio, lungimirante, misericordioso e onnipotente. I Valar, proprio per essere una sorta di creature angeliche al servizio del Bene, sono del tutto diversi dai loro analoghi greco-romani: cos\u00ec Tulkas, 'dio' della Guerra, \u00e8 s\u00ec un guerriero valoroso e intrepido, ma affatto diverso per intemperanze e crudelt\u00e0 dal dio Ares; Manw\u00eb, ovvero lo Zeus tolkieniano, \u00e8 al pari del suo corrispettivo greco il sovrano degli d\u00e8i, ma diversamente da questo non si diverte a fornicare con belle fanciulle mortali. Sono 'd\u00e8i cristiani', in un certo senso, e cristianamente personificano le virt\u00f9 cardinali e teologali: prudenza, giustizia, fortezza, temperanza, e fede, carit\u00e0, speranza.\nMorgoth, il Signore Oscuro, \u00e8 paragonabile al Satana giudaico-cristiano, un essere angelico di pura malvagit\u00e0, una personalit\u00e0 potentissima ma tracotante al punto da non conoscere i propri limiti; Melkor, che come Lucifero partecipava al Disegno Divino con la maggior gloria e maest\u00e0, aspira a una sua propria creazione indipendente dalla volont\u00e0 di Eru, quindi \"si erge\" al pari di Eru, l'Unico Dio, salvo poi essere ammonito dal suo creatore del fatto che tanto a lui, essere pur potentissimo, quanto a tutti gli altri Valar \u00e8 preclusa la creazione dal nulla, \"ab nihilo\".\nTrama.\nTra gli Ainur originati da Il\u00favatar alcuni decisero di rimanere con lui, mentre altri scelsero di entrare in E\u00e4 poich\u00e9 colpiti dalla visione del mondo contenente ci\u00f2 che essi avevano espresso con il loro canto (Musica degli Ainur) e affascinati dai Figli di Il\u00favatar (pensati da lui stesso e presenti nella visione). Questi secondi spiriti sono Valar e Maiar, ognuno dei quali ebbe un compito particolare nel modellamento e arricchimento del mondo. I Valar, una volta arrivati su Arda si resero conto che il mondo era ancora un luogo oscuro e buio e che ci\u00f2 che avevano visto era una visione di come sarebbe diventato in futuro. Cos\u00ec iniziarono a preparare la terra per la venuta dei Figli di Il\u00favatar, ostacolati da Melkor che distruggeva ogni cosa da loro creata, ma inconsapevolmente contribuiva alla stabilizzazione di Arda. La loro prima abitazione nel \"Piccolo Regno fra le innumerevoli stelle\" (Arda) fu in Almaren, un'isola in un grande lago della Terra di Mezzo, ma dopo la sua distruzione, molto prima del Risveglio degli Elfi, si spostarono sul continente di Aman e l\u00ec fondarono il regno beato di Valinor.\nCaratteristiche.\nI Valar furono coloro tra i pi\u00f9 grandi degli Ainur che testimoniarono la Visione di Il\u00favatar cantata nell'Ainulindal\u00eb e che la amarono di pi\u00f9. Essi scelsero quindi di scendere in E\u00e4 per poterne divenire parte integrante. Melkor, al contrario, fu l'unico Vala che scese in E\u00e4 per cercare di sottometterla al proprio potere.\nIl potere di ognuno dei Vala su un particolare elemento dell'universo, diverso da Vala a Vala, \u00e8 dovuto al fatto che ciascuno di esso fu il primo o comunque il principale Ainu che immagin\u00f2 e cant\u00f2 di quel particolare elemento nell'Ainulindal\u00eb.\nI Valar non hanno una forma visibile fissa, ma spesso assumono le sembianze di Uomini e di Elfi, o rimangono invisibili, in quanto esseri di puro spirito. Melkor (che rimane sempre un Ainu) perse l'abilit\u00e0 di cambiare aspetto gi\u00e0 da prima della sua caduta, come in seguito il suo luogotenente Sauron (un Ainu anche lui, sebbene solo un Maia). A volte, per incutere timore, i Valar si mostravano in tutta la loro possenza, o come esseri antropomorfi giganteschi, oppure assumendo forme mostruose modellate dalla materia di cui ognuno di loro era fatto; per esempio Ulmo raramente decideva di comparire agli uomini, per timore di spaventarli troppo, dal momento che sarebbe apparso come un immenso essere di sembianze umane ma fatto di onde e acqua profonda. Melkor sfrutt\u00f2 anzi questa capacit\u00e0 di assumere forme mostruose inducendo spesso alla follia e alla disperazione elfi e uomini, mostrandosi come una creatura mastodontica dall'aspetto orribile e con uno sguardo micidiale.\nElenco dei Valar.\nFra tutti i Valar, nove sono considerati supremi in potere e in considerazione. Melkor viene per\u00f2 generalmente tolto dal novero, facendo s\u00ec che ne rimangano otto, gli \"Aratar\", i Supremi di Arda, in ordine: Manw\u00eb e Varda, Ulmo, Yavanna e Aul\u00eb, Mandos, Nienna e Orom\u00eb. Questi sono considerati superiori rispetto a qualunque altro Valar, Maiar e a tutte le altre specie inviate da Il\u00favatar in E\u00e4.\nQuesti sono i nomi dei Valar come sono conosciuti dagli Eldar. Nella Terra di Mezzo essi (i Valar) vennero conosciuti con altri nomi in particolare di origine Sindarin; per esempio Varda veniva chiamata \"Elbereth\". Gli Uomini li chiamavano in altri modi ancora e davano loro il titolo di d\u00e8i. Bisogna notare che questi, a eccezione di Orom\u00eb, non sono i loro veri nomi ma piuttosto dei titoli: i loro veri nomi non vengono ricordati in nessun luogo.\nMaschi.\nManw\u00eb.\nNella cosmogonia immaginaria di E\u00e4, Manw\u00eb \u00e8 il Signore dei Valar nonch\u00e9 Re di Arda. Egli \u00e8 lo sposo di Varda e, nella mente di Eru Il\u00favatar da cui \u00e8 stato generato come tutti gli altri Ainur, \u00e8 il fratello di Melkor, il Signore del Male. \u00c8 il Signore dell'aria, e vive sopra il monte Taniquetil, la pi\u00f9 alta montagna del mondo. Le correnti d'aria e i venti sono suoi servi, cos\u00ec come le Aquile che gli obbediscono.\nIn quanto signore dell'aria il suo ruolo nel pantheon tolkieniano \u00e8 simile a quello di Zeus in quello greco (anche Zeus ha uno speciale rapporto con le aquile, simbolo della sua potenza), ma dato che suo fratello \u00e8 un essere malvagio di incredibile potenza egli \u00e8 idealmente vicino anche all'arcangelo Michele, normalmente ritenuto nell'immaginario collettivo il \"fratello\" del decaduto Satana.\nManw\u00eb \u00e8 (dopo Melkor) il pi\u00f9 grande degli Ainur, il pi\u00f9 nobile e maestoso, oltre che il pi\u00f9 puro di cuore e quello che cap\u00ec meglio la volont\u00e0 di Eru e i suoi disegni, e quello che fu pi\u00f9 istruito nei segreti della musica dopo Ulmo. Quando Melkor cre\u00f2 dissonanze nella Musica degli Ainur, . Dopo la formazione di Arda Eru gli diede il compito di governarla in sua vece, e assunse quindi il titolo di Supremo Sovrano di Arda in quanto vicario di Eru sulla terra. Manw\u00eb rest\u00f2 legato a Eru e spesso con il pensiero lo raggiungeva e ci parlava; svolse il ruolo di giudice e di coordinatore delle azioni degli altri. Fu lui a creare gli uccelli e i venti, , che furono poi consacrate da Manw\u00eb stesso.\nManw\u00eb fu un Guardiano gentile e misericordioso, estraneo al proprio potere, tanto da non riuscire a comprendere la malvagit\u00e0 sotto la forma di suo fratello. Rilasci\u00f2 infatti Melkor da Mandos, permettendogli cos\u00ec di causare la diffidenza di F\u00ebanor, l'avvelenamento dei Due Alberi, l'uccisione di Finw\u00eb, il ratto dei Silmaril e la rivolta dei Noldor. In seguito, per preservare la luce dei Due Alberi fece realizzare da Aul\u00eb il Sole e la Luna, anche perch\u00e9 sapeva dell'avvicinarsi del risveglio degli Uomini, e per lo stesso motivo mand\u00f2 Thorondor e le Aquile, suoi servitori, a proteggerli. \nSe Manw\u00eb \u00e8 in compagnia di Varda sul monte Taniquetil, nulla su Arda pu\u00f2 sfuggire alla sua vista, e nessun suon pu\u00f2 sfuggire all'udito di Varda; gli uccelli gli recano notizia. . e viene detto che solo Manw\u00eb in una certa misura poteva concepire le opere di F\u00ebanor o altre che le eguagliassero.\nDopo la sconfitta di Morgoth, Manw\u00eb interviene nella caduta di N\u00famenor, domandando a Eru di fermare gli uomini di Ar-Pharaz\u00f4n che invadono Aman. In seguito egli tiene sotto controllo (e in parte ostacola) Sauron attraverso le Aquile e l'invio degli Istari (in particolare di Gandalf/Ol\u00f3rin, quello di cui si fidava di pi\u00f9) durante la Terza Era. Nei \"Racconti incompiuti\" Tolkien parla infatti della costante preoccupazione di Manw\u00eb per la Terra di Mezzo anche dopo che Valinor venne tolta dai cerchi di Arda, in quanto egli vedeva in Sauron \"una lenta minaccia\".\nForse a causa di questo stretto legame con Gandalf, in uno scritto, riportato nei \"Racconti incompiuti\", Tolkien dice che molti a Gondor nella Quarta Era ritenevano, erroneamente, che lo Stregone non fosse altro che l'ultima incarnazione di Manw\u00eb stesso, prima del suo definitivo ritiro sul Taniquetil e della Dagor Dagorath.\n\"Manw\u00eb\" significa \"Benedetto\". \"S\u00falimo\" sta per \"Signore dei Venti\". I suoi titoli includono \"Re di Arda\", \"Signore del Respiro di Arda\" e \"Signore dell'Occidente\".\nUlmo.\nUlmo (dalla lingua dei Valar \"Ulub\u00f4z\", \"Ullub\u00f4z\" connesso con il verbo Quenya \"ulya-\" \"versare\" e il suffisso \"-mo\" indicante agente quindi \"Colui che versa\") \u00e8 un Vala, il Signore dell'acqua, dei mari e degli oceani. Il nome Ulmo significa, come gi\u00e0 detto, \"colui che versa\".\nUlmo \u00e8 il terzo in ordine di importanza e maestosit\u00e0 tra i Valar, dopo Manw\u00eb e Varda e intrattiene forti legami di amicizia con Manw\u00eb. Ha sempre diffidato di Melkor, e il Signore Oscuro ha sempre avuto paura del mare quasi quanto teme Varda, in quanto il mare non pu\u00f2 essere asservito in nessun modo. Ulmo non ha mai vissuto a Valinor, n\u00e9 ha mai avuto una casa in nessun posto sulla terraferma, dato che preferisce le profondit\u00e0 marine e i fiumi della Terra di Mezzo.\nIl suo palazzo, situato sul fondo di Ekkaia, \u00e8 chiamato Ulmonan.\nIl suo potere si estende su tutte le acque, compresi i fiumi, le insenature, e perfino le acque sotterranee. Attraverso queste ultime si \u00e8 tenuto in contatto con Arda, fino a sapere pi\u00f9 cose di Manw\u00eb sui Figli di Il\u00favatar; per questo si dice che viva nelle vene del mondo.\nRaramente si \u00e8 riunito nel Consiglio di Mahanaxar (l'anello del Destino dove si incontrano i Valar per prendere decisioni), ed \u00e8 intervenuto solo se convocato o comunque solo in situazioni critiche, e difficilmente si mostrava in pubblico come un essere antropomorfo, dato che la sua forma avrebbe terrorizzato ogni Uomo o Elfo, vestito come un'onda gigante e rivestito di una scintillante armatura verde, mentre suona i suoi grandi corni chiamati Ulum\u00fari. Inoltre il suo carro \u00e8 trainato da un'otaria e da un narvalo, gli unici animali assieme alla balena Uin a vivere nell'Oceano Esterno.\nIl vassallo di Ulmo e sua moglie sono Oss\u00eb e Uinen, che insieme a Melian sono i Maiar pi\u00f9 conosciuti dagli Elfi. Sono stati in pi\u00f9 occasioni molto utili a Ulmo per conoscere pi\u00f9 da vicino questi ultimi.\nUlmo ha sempre amato gli Eldar e gli Edain, anche quando i Valar abbandonarono la Terra di Mezzo. Si oppose al piano di Orom\u00eb di portare tutti gli Elfi su Aman e ancor\u00f2 Tol Eress\u00eba nella Baia di Eldamar, dato che conosceva i pensieri dei Teleri, restii ad abbandonare il mare. Ulmo \u00e8 stato il Vala pi\u00f9 implicato nella caduta di Morgoth, avendo consigliato a Turgon di costruire Gondolin e a Finrod di costruire Nargothrond. \u00c8 apparso a Tuor, chiedendogli di andare di fretta a Gondolin in veste di messaggero e provocando cos\u00ec il matrimonio tra Tuor e Idril (la figlia di Turgon), che daranno poi alla luce E\u00e4rendil.\nUlmo salv\u00f2 inoltre la vita a Elwing, la moglie di E\u00e4rendil, dal saccheggio dei porti di Sirion, permettendole di portare un Silmaril a suo marito, indispensabile per raggiungere Valinor e chiedere aiuto ai Valar. Ulmo inoltre li difese in consiglio dalla potenziale ira di Mandos.\nUlmo possiede degli strumenti, gli \"Ulum\u00fari\", che sono dei corni di foggia strana, perch\u00e9 costruiti di tante conchiglie appuntite e a spirale tenute assieme da argento fuso e collegate a un'imboccatura di madreperla e rare perle nere. A partire dalla preziosa imboccatura, lo strumento si ramifica in sette corni, ognuno di lunghezza e larghezza e timbro diversi.\nA volte si allude agli Ulum\u00f9ri come a corni modellati su uno scoglio presente nel luogo che Ulmo ha scelto in quel momento per suonarli.\nSono stati fabbricati da Salmar.\nAul\u00eb.\nAul\u00eb il Fabbro \u00e8 un Vala, nonch\u00e9 uno degli otto Aratar, Fautore della Terra e Patrono della conoscenza, legato a tutto ci\u00f2 che riguarda terra, roccia, metallo, nonch\u00e9 arti e sapienza. Dai Nani viene chiamato \"Mahal\", che significa \"Il Grande\". Durante la creazione di Arda, Aul\u00eb fu perlopi\u00f9 impegnato nella creazione dei continenti e delle montagne. Sue creazioni sono le Due Lampade, la catena di Melkor, Angainor, e i vascelli del Sole e della Luna. Sua sposa \u00e8 Yavanna. Letteralmente il suo nome in Queniya significa \"Colui che inventa le cose\".\nIl carattere di Aul\u00eb \u00e8 forse il pi\u00f9 particolare di tutti i Valar poich\u00e9 egli \u00e8 il pi\u00f9 simile a Melkor: a differenza di questi, fortunatamente, non divenne malvagio ma la sua voglia di creare cose nuove nel nome di Eru Il\u00favatar lo spinse a ideare una propria razza, i Nani, poich\u00e9 non era disposto ad aspettare che apparissero i Figli di Il\u00favatar. Il\u00favatar sapeva della sua creazione, e lo ammon\u00ec per la sua opera, mettendolo alla prova; riconobbe quindi la fedelt\u00e0 di Aul\u00eb e accett\u00f2 i Nani come figli adottivi, dando loro coscienza e vita. Se infatti Il\u00favatar non avesse accettato i Nani essi sarebbero stati semplici pupazzi nelle mani di Aul\u00eb. Il\u00favatar aveva per\u00f2 disposto che gli Elfi avrebbero dovuto essere i primi a giungere in Arda, e quindi ordin\u00f2 ad Aul\u00eb di nascondere i sette Padri dei Nani in luoghi remoti dove avrebbero dovuto attendere un momento pi\u00f9 adatto per il loro risveglio. I Nani credono che Aul\u00eb riservi un posto per loro nelle \"Aule di Mandos\" e che, dopo l'Ultima Battaglia, egli li richiamer\u00e0 a lui per aiutarlo a ricostruire il mondo.\n\u00c8 da notare che Sauron e Saruman, i pi\u00f9 forti nemici della Terza Era, erano in origine aiutanti di Aul\u00eb, per poi divenire malvagi e bramosi di potere.\nQuando gli Elfi giunsero a Valinor i Noldor furono coloro che pi\u00f9 rimasero affascinati dalle arti di Aul\u00eb. F\u00ebanor fu il suo pi\u00f9 grande allievo, che grazie ai suoi insegnamenti raggiunse le pi\u00f9 alte vette dell'arte creando i Silmaril. Durante l'Esilio dei Noldor, quelli che ritornarono in Valinor seguendo Finarfin chiamarono s\u00e9 stessi \"Aulendur\", seguaci di Aul\u00eb.\nOrom\u00eb.\nOrom\u00eb \u00e8 un Vala amante della caccia ai mostri di Melkor e ad altre bestie pericolose. Ama tutti gli alberi e il suo nome in Quenya significa \"Corno Suonante\". \u00c8 anche conosciuto come \"Aldaron\", \"Araw\", \"B\u00e9ma\", \"Tauron\", ossia \"Il Grande Cacciatore\", \"Il Grande Cavaliere\" e il \"Signore delle Foreste\". Sua sorella \u00e8 Nessa, mentre la sua sposa \u00e8 V\u00e1na.\nDurante gli Anni degli Alberi, dopo che la maggior parte dei Valar si ritir\u00f2 completamente dalla Terra di Mezzo e and\u00f2 a dimorare in Aman, Orom\u00eb continu\u00f2 a cacciare nelle foreste della Terra di Mezzo. Cos\u00ec facendo trov\u00f2 gli Elfi poco dopo il loro risveglio a Cuivi\u00e9nen. Egli era il pi\u00f9 forte fra i cacciatori, e fu molto attivo nelle lotte contro Morgoth. Aveva un grande corno, il \"Valar\u00f3ma\", il cui suono sconvolgeva e spaventava tutte le creature di Morgoth, e un enorme destriero dal manto pi\u00f9 bianco della neve di giorno e grigio argento di notte e dagli zoccoli dorati, che chiamava Nahar.\nMandos.\n\u00c8 un Vala il cui vero nome \u00e8 \"N\u00e1mo\" (\"Giudice\"). \u00c8 il Vala della Morte e del Destino. La sua sposa \u00e8 Vair\u00eb, mentre \u00e8 fratello di Irmo e Nienna nella mente di Il\u00favatar.\nN\u00e1mo preferisce attribuirsi il nome di \"Mandos\" in onore delle \"Aule di Mandos\" (o \"Aule d'Attesa\"), da lui presiedute, dove gli spiriti degli Elfi vagano dopo essere stati uccisi (un tema ripreso dal nordico Valhalla), in attesa del loro destino successivo. Gli spiriti degli Uomini, invece, vi soggiornano per poco, poi vanno oltre E\u00e4.\nMandos \u00e8 descritto come severo e libero da passioni, che mai dimentica qualcosa e che tutto sa del futuro. Fu il Vala che maledisse i Noldor che lasciarono Aman, e che consigli\u00f2 Manw\u00eb di non permettere loro di ritornare (quasi come una sorta di punizione). Le sue maledizioni e i suoi voleri, tuttavia, non sono crudeli o vendicativi per sua volont\u00e0, ma sono semplicemente la volont\u00e0 di Eru Il\u00favatar, e lui ne fa menzione solo se comandato a farlo da Manw\u00eb.\nSolo una volta Mandos \u00e8 stato mosso a piet\u00e0, quando L\u00fathien cant\u00f2 del dolore che lei e il suo amore Beren provarono nel Beleriand. Cos\u00ec, con l'assenso di Manw\u00eb, li lasci\u00f2 entrambi andare dalle sue Aule (Beren e L\u00fathien erano entrambi morti).\nMandos fece due profezie: la Sorte dei Noldor, che riguarda le pene e le sofferenze che questi ultimi avrebbero subito di l\u00ec in poi; e la Seconda Profezia di Mandos, riguardante la Fine del Mondo, dove descrisse l'Ultima Battaglia, la Dagor Dagorath, \"la Battaglia delle Battaglie\".\nQuesto personaggio appare poi diversamente, sotto certi punti di vista, nei \"Racconti ritrovati\", dove vengono citate altre caratteristiche riguardanti il Vala:\nQuest'ultimo episodio, nei \"Racconti ritrovati\", \u00e8 a sostituzione della prima battaglia tra i Valar e l'Oscuro Signore presente ne \"Il Silmarillion\".\nIrmo.\n\u00c8 il Signore delle Visioni e dei Sogni e il suo nome significa \"Desiderante\" o \"Signore del Desiderio\". \u00c8 il fratello minore di Mandos, insieme indicati come F\u00ebanturi (\"\"I Signori degli Spiriti\"), e di Nienna. Di solito viene chiamato \"L\u00f3rien\", dal luogo dove dimora, e i suoi giardini che in L\u00f3rien sono situati, sono i pi\u00f9 belli di tutta Arda.\nEst\u00eb, sua sposa, \u00e8 vestita di grigio, e il suo dono \u00e8 il riposo.\nNella creazione di Irmo e Mandos Tolkien si \u00e8 chiaramente ispirato alla mitologia greca. Infatti Ipno, il dio del sonno, e Tanato, il dio della morte, erano gemelli.\nTulkas.\n\u00c8 anche chiamato Astaldo, \"il Valoroso\". Detto \"Il Forte\", \u00e8 descritto come \"Il pi\u00f9 grande per forza e gesta di valore\". Nessa \u00e8 la sua sposa.\nTulkas amava la guerra pi\u00f9 di chiunque altro tra i Valar, e fu l'ultimo a scendere in Arda, venendo ad aiutare gli altri quando seppe della loro guerra con Melkor. Melkor fugg\u00ec prima che lui arrivasse, e inizi\u00f2 cos\u00ec la Prima Primavera di Arda. Si dice che quando la sua risata riemp\u00ec Arda, Melkor trem\u00f2. Questi odi\u00f2 fin dall'inizio la sua figura, e ogni azione che avrebbe compiuto in futuro sarebbe avvenuta solo fin quando Tulkas fosse stato abbastanza lontano o stanco per reagire. Per esempio, dopo la costruzione delle Due Lampade e la seconda battaglia tra i Valar e Melkor ad Almaren, Tulkas spos\u00f2 Nessa e ci fu una grande festa. Tulkas, sfinito per la battaglia combattuta, si ripos\u00f2, e Melkor decise che l'ora di ritornare era giunta, attaccando le Due Lampade.\nTulkas viene descritto come entusiasta delle battaglie e delle prove di forza. Non monta cavalli, perch\u00e9 pu\u00f2 superare qualsiasi creatura nella corsa, e non maneggia armi in quanto \"le sue armi sono le sue mani\"\". Durante la prima guerra contro il Vala caduto, Tulkas combatt\u00e9 contro quest'ultimo in veste di campione dei Valar e davanti a lui si mise a ridere. Non si arrabbia spesso, ma allo stesso tempo \u00e8 anche lento a perdonare - per questa ragione fu uno dei pochi individui che si opposero alla liberazione di Melkor. Viene considerato molto scarso come consigliere, dato il suo carattere poco diplomatico, ma sicuramente \u00e8 un guerriero deciso e fidato.\nTulkas tende anche a essere impaziente; prima dell'arrivo degli Elfi sollecit\u00f2 i Valar a muovere guerra contro Melkor. Dopo l'ottenebramento di Valinor consigli\u00f2 anche a F\u00ebanor di cedere i Silmaril.\nMelkor.\nDetto Morgoth, Oscuro Signore, Fiamma di Udun, Creatore del Male, \"Signore del Fuoco\".\nMelkor era inizialmente il pi\u00f9 potente tra i Valar; ha perduto gradualmente i suoi poteri e abilit\u00e0 per avere portato morte e distruzione e riversato la sua potenza nelle malvagie entit\u00e0 a cui ha dato vita, e non viene pi\u00f9 annoverato tra i Valar.\nMelkor \u00e8 piuttosto conosciuto con il nome di Avversario (Morgoth). Il suo elemento distintivo \u00e8 il fuoco, ma di una natura diversa rispetto a quella della Fiamma Imperitura; laddove infatti il fuoco di Melkor pu\u00f2 solo modellare, ricostituire o distruggere, il Fuoco Segreto invece serve a creare e a costruire. Essendo il \"'signore del fuoco\"' Melkor \u00e8 al di sopra degli altri Valar, secondo la classificazione aristotelica degli Elementi; Fuoco, Aria, Acqua e Terra.\nFemmine.\nVarda.\nVarda \u00e8 moglie di Manw\u00eb. \u00c8 la creatrice delle stelle (le pi\u00f9 belle e importanti delle quali realizzate usando i germogli di Telperion, uno dei Due Alberi), e pi\u00f9 in generale si pu\u00f2 affermare che ella sia la Signora della luce, in tutte le sue forme.\nSi dice che sia troppo bella per essere descritta a parole, dato che il suo viso risplende della luce di Il\u00favatar. Vive con Manw\u00eb sulla cima di Taniquetil, la montagna pi\u00f9 alta di Arda e di Valinor. Quando lei \u00e8 con Manw\u00eb su questo monte, nessun suono su Arda \u00e8 per lei inudibile, e niente del mondo pu\u00f2 sfuggire alla vista di Manw\u00eb.\nVarda fu la prima a intuire la vera natura malefica di Melkor, ancora prima dell\"'Ainulindal\u00eb\". Melkor teme e odia Varda pi\u00f9 di ogni altro Valar.\nGli Elfi, sebbene riconoscano e rispettino tutti i Valar come Signori del Mondo, tengono Varda in suprema considerazione e venerazione, dato che la prima luce da loro vista fu quella delle stelle da lei create.\n\"Varda\" significa \"sublime\" in quenya, ed \"Elent\u00e1ri\" significa \"Signora delle Stelle\"; in Quenya viene anche chiamata \"Tintall\u00eb\" (\"Accenditrice\").\nIn Sindarin \u00e8 anche conosciuta come \"Elbereth\" (Signora delle Stelle), \"Gilthoniel\" (colei che accese le stelle) e \"Fanuilos\" (Sempre-Bianca). In Telerin \u00e8 chiamata \"Baradis\".\nYavanna.\n\u00c8 una Vali\u00eb, nonch\u00e9 una degli Aratar e la seconda pi\u00f9 importante delle Valier dopo Varda. \u00c8 sorella maggiore della Vali\u00eb V\u00e1na e sposa del Vala Aul\u00eb. Il suo nome significa \"Dispensatrice di Frutti\", mentre Kement\u00e1ri sta per \"Regina della Terra\". \u00c8 responsabile della crescita di tutte le piante e frutti. Viene anche chiamata \"Pal\u00farien\".\nLa pi\u00f9 grande creazione di Yavanna furono i Due Alberi. Dall'ultimo fiore di Telperion e dall'ultimo frutto di Laurelin vennero creati la Luna e il Sole.\nPrendendo a modello Telperion, Yavanna cre\u00f2 Galathilion, il quale venne donato agli elfi di Valinor e piantato in Tirion. Da Galathilion discende Celeborn l'albero di Tol Eress\u00eba. Da Celeborn discende Nimloth, l'Albero Bianco di N\u00famenor, e da un suo pollone, salvato da Isildur alla distruzione di N\u00famenor discende l'Albero Bianco di Gondor.\nDopo che Eru accett\u00f2 la creazione di Aul\u00eb, i Nani, Yavanna temette che essi avrebbero abbattuto tutti gli alberi nella Terra di Mezzo. Parl\u00f2 allora con Manw\u00eb, che le ricord\u00f2 che nella Musica ella gi\u00e0 aveva previsto che le sue creature fossero in grado di proteggere se stesse. Questo sar\u00e0 infatti il compito degli Ent, i \"Pastori degli Alberi\", finch\u00e9 gli Elfi avessero abitato la Terra di Mezzo e non fosse passata la giovent\u00f9 degli Uomini.\nNella Terza Era fu proprio Yavanna a scegliere Radagast come membro degli Istari, gli stregoni che si sarebbero dovuti opporre al rinato potere di Sauron.\nDopo la Dagor Dagorath, i tre Silmaril saranno recuperati e F\u00ebanor, una volta liberato dalle aule di Mandos li offrir\u00e0 alla Dispensatrice di Frutti, lei li romper\u00e0 e riporter\u00e0 in vita i Due Alberi.\nViene rappresentata come un albero, le cui radici affondano nelle acque di Ulmo, e le cui fronde si pasciano nei venti di Manwe.\nNienna.\n\u00c8 sorella di Mandos e Irmo. Il suo nome significa \"Colei che piange\". Vive nel pi\u00f9 lontano Ovest di Arda, e si addolora per le sofferenze del mondo.\nNienna si reca spesso alle sale di Mandos dove conforta quelli che la invocano tramutando il loro dolore in saggezza. Piet\u00e0 e speranza sono ci\u00f2 che insegna.\nNienna innaffi\u00f2 il grande tumulo di Ezellohar con le sue lacrime, quando Yavanna cant\u00f2, per fare nascere i Due Alberi. Dopo la loro distruzione da parte di Melkor, pianse su ci\u00f2 che ne rimaneva per sanare almeno in parte le ferite inferte da Ungoliant, contribuendo cos\u00ec a fare nascere l'ultimo frutto e l'ultimo fiore dagli alberi, che sarebbero diventati poi il Sole e la Luna. Ol\u00f3rin era il suo pi\u00f9 grande allievo.\nNei \"Racconti ritrovati\" vengono citati altri nomi e caratteristiche della Vali\u00eb:\nEst\u00eb.\n\"Signora della Pace\". Il suo nome significa \"riposo\". Suo sposo \u00e8 Irmo, e vive con lui nei giardini di L\u00f3rien in Valinor. Durante il giorno non cammina, ma riposa nell'isola del lago L\u00f3rellin. Dalle fontane di Irmo ed Est\u00eb chiunque abiti in Valinor pu\u00f2 rinfrescarsi;\nVair\u00eb.\n\u00c8 moglie di Mandos e il suo compito consiste nel tessere la storia del mondo. Non \u00e8 particolarmente nota per poteri o prestigio come altre sue pari. Si narra comunque che le sue tele ricoprano le Aule di Mandos, dove vive con il marito.\nL'equivalente in Sindarin del suo nome Quenya \u00e8 Gw\u00eer, cio\u00e8 appunto \"Tessitrice\". Quando M\u00ecriel, madre di F\u00e8anor mor\u00ed, e si reincarn\u00f2 essa la prese nella sua schiera di tessitrici.\nNei primi scritti di Tolkien appariva una Vair\u00eb diversa. Nei \"Racconti ritrovati\" era un Elfo di Tol Eress\u00eba. Insieme al marito \"Lindo\" racconta le storie che poi sarebbero state raccolte nel Silmarillion a un marinaio umano chiamato \u00c6lfwine (noto anche come Eriol).\nIl suo ruolo di \"menestrello\" potrebbe avere influenzato la scelta del nome per la Vala responsabile per la scrittura della storia del mondo.\nV\u00e1na.\n\"Signora della Primavera\"; sorella di Yavanna e sposa di Orom\u00eb. Al suo passaggio i fiori si aprono e gli uccelli cantano allegramente.\nNessa.\n\"Signora della Femminilit\u00e0\"; \u00e8 nota per la sua velocit\u00e0 e la sua agilit\u00e0, per la sua capacit\u00e0 di comunicare con i cervi che la seguono tra la natura e per il suo amore per la danza nelle terre sempreverdi di Valinor; sposa di Tulkas. \u00c8 anche nota per la sua bellezza pura e per l'amore che suscita il suo sguardo."}
{"id": "56584", "revid": "486946", "url": "https://it.wikipedia.org/wiki?curid=56584", "title": "Manwe", "text": ""}
{"id": "56585", "revid": "77358", "url": "https://it.wikipedia.org/wiki?curid=56585", "title": "Chiesa cattolica romana", "text": ""}
{"id": "56586", "revid": "125776572", "url": "https://it.wikipedia.org/wiki?curid=56586", "title": "Giro di Lombardia", "text": "Il Giro di Lombardia (ufficialmente Il Lombardia) \u00e8 una corsa in linea maschile del ciclismo su strada professionistico (dal 2009 fa parte dell'UCI World Tour), che si svolge in Lombardia, ogni anno nel mese di ottobre (nel 2012 \u00e8 stata anticipata all'ultimo sabato di settembre): considerata una delle cinque classiche monumento, \u00e8 una delle classiche del Trittico d'autunno, detta anche \"la classica delle foglie morte\" ed \u00e8 tradizionalmente la corsa che chiude ufficialmente la stagione ciclistica italiana.\nStoria.\nFu istituito nel 1905 su idea del giornalista Tullo Morgagni, si dice per dare l'opportunit\u00e0 a Pierino Albini di sfidare Giovanni Cuniolo e di prendersi la rivincita immediata dopo la sconfitta nella Coppa del Re.\nIn quella prima storica corsa si impose invece Giovanni Gerbi, che precedette di quaranta minuti Giovanni Rossignoli e Luigi Ganna.\nDal 1907 \u00e8 organizzato da \"La Gazzetta dello Sport\".\nPer quasi 70 anni \u00e8 stato chiamato il \"Mondiale d'Autunno\", in quanto i Campionati del mondo erano disputati alla fine dell'estate, tra agosto e settembre. In seguito alla decisione dell'UCI di rivoluzionare il calendario ciclistico internazionale (Giro d'Italia a maggio, Vuelta a Espa\u00f1a a settembre, Campionato del mondo a ottobre), il Lombardia ha perso questo suo particolare ruolo. Non fu interrotto dalla prima guerra mondiale, ma lo fu nel 1943 e nel 1944 durante il secondo conflitto mondiale.\nFino alla stagione 2004 il Giro di Lombardia \u00e8 stato l'appuntamento conclusivo della Coppa del mondo, mentre dalla stagione 2005 alla stagione 2007 \u00e8 stato l'ultima prova del calendario circuito UCI ProTour. Nel 2006 la corsa ha festeggiato la sua 100\u00aa edizione, vinta da Paolo Bettini, uno dei sei ad aver vinto il Lombardia subito dopo essersi laureato Campione del mondo di ciclismo (gli altri cinque sono Alfredo Binda, Tom Simpson, Eddy Merckx, Felice Gimondi, Giuseppe Saronni e Oscar Camenzind). Il plurivincitore della corsa \u00e8 Fausto Coppi con cinque affermazioni (di cui quattro consecutive), seguito da Alfredo Binda con quattro e da Henri P\u00e9lissier, Costante Girardengo, Gaetano Belloni, Gino Bartali, Sean Kelly e Damiano Cunego con tre. Lo stesso Bartali \u00e8 colui che \u00e8 salito pi\u00f9 volte sul podio, nove: oltre ai tre successi, ha messo a referto quattro secondi posti e due terzi.\nPercorso.\nIl percorso della corsa \u00e8 cambiato molte volte nel corso degli anni, anche se il suo simbolo continua a rimanere il Ghisallo, famosissima salita che parte da Bellagio, per arrivare all'omonima chiesetta della Madonna del Ghisallo, protettrice dei ciclisti. Altrettanto nota \u00e8 la salita del Muro di Sormano, presente in alcune edizioni della corsa (dal 1960 al 1962, reintrodotto nel 2012). Punti di arrivo tradizionali sono stati Milano, Como (per la prima volta nel 1961), Monza e nei secondi anni '90 Bergamo. Dal 2004 al 2010 l'arrivo \u00e8 tornato sul lungolago di Como, con l'asperit\u00e0 finale della \"Valfresca\" presso San Fermo della Battaglia posta a pochi chilometri dal traguardo. Dal 2011 al 2013 \u00e8 stata proposta un'inedita sede d'arrivo, Lecco, mentre dal 2014 al 2018 le sedi di arrivo si sono alternate tra Bergamo e Como per poi confermare Como per il 2019.\nAlbo d'oro.\n\"Aggiornato all'edizione 2021.\"\nStatistiche.\nVittorie per nazione.\n\"Aggiornato al 2021.\"\nPlurivincitori.\nUn solo corridore ha ottenuto cinque successi:\nUn corridore ha ottenuto quattro vittorie:\nSei corridori hanno ottenuto tre successi:\nDiciassette corridori hanno ottenuto due vittorie:"}
{"id": "56588", "revid": "640469", "url": "https://it.wikipedia.org/wiki?curid=56588", "title": "Valinor", "text": "Valinor \u00e8 un regno di Arda, l'universo immaginario creato dallo scrittore inglese J. R. R. Tolkien.\nLe sue caratteristiche sono quelle di una sorta di Paradiso terrestre \"civilizzato\", per cos\u00ec dire, un regno beato guidato dai Valar. Vi abitano Elfi, Valar e Maiar non corrotti da Melkor. Si trova nel continente di Aman, e i Valar lo fondarono quando, a causa di Melkor, la loro dimora originaria in Almaren venne distrutta.\nLa maggiore citt\u00e0 di Valinor \u00e8 Valmar.\nIl continente di Aman, circondato ad ovest dall'oceano Ekkaia e a est dal grande mare Belegaer, \u00e8 percorso dall'estremo sud all'estremo nord dalla catena montuosa dei Monti Pel\u00f3ri, eretti dai Valar per difendere Valinor da Melkor, ed \u00e8 diviso al centro dalle larghe sponde della Baia di Eldamar, che accoglie al suo interno l'Isola Solitaria di Tol Eress\u00eba.\nDopo la distruzione di N\u00famenor, Aman e Valinor vennero spostati da Arda in modo che gli Uomini non vi potessero pi\u00f9 giungere, ma soltanto gli Elfi attraverso la Strada Diritta. Con uno speciale permesso dei Valar, gli Hobbit Frodo Baggins, Bilbo Baggins e Samvise Gamgee bench\u00e9 mortali, saranno lo stesso accolti a Valinor, in quanto Portatori dell'Anello, cos\u00ec come Gimli il Nano e l'Elfo Silvano Legolas.\nA Valinor si trova L\u00f3rien, il giardino edenico del Vala Irmo. Per estensione, L\u00f3rien \u00e8 anche un altro nome di Irmo stesso. \u00c8 un giardino splendido, dove Irmo risiede insieme ai Maiar del suo popolo e a molti Elfi. La prima moglie di Finw\u00eb, M\u00edriel, madre di F\u00ebanor, vi soggiorn\u00f2 a lungo, addormentata, prima di morire fisicamente. Anche Galadriel vi abit\u00f2, e ne diede il nome al reame da lei governato (Lothl\u00f3rien) nella Terra di Mezzo durante la Terza Era."}
{"id": "56592", "revid": "48344", "url": "https://it.wikipedia.org/wiki?curid=56592", "title": "Albigesi", "text": ""}
{"id": "56595", "revid": "39224", "url": "https://it.wikipedia.org/wiki?curid=56595", "title": "Arthur Stanly Jefferson", "text": ""}
{"id": "56598", "revid": "1598666", "url": "https://it.wikipedia.org/wiki?curid=56598", "title": "Westport (Irlanda)", "text": "Westport (in gaelico \"Cathair na Mart\" che significa \"citt\u00e0 del bue\") \u00e8 la terza cittadina in ordine di grandezza della contea di Mayo, nella Repubblica d'Irlanda.\nDesignata dal \"Board Failt\u00e9 Irlandese\" come una delle cittadine pi\u00f9 ospitali di tutta la nazione, \u00e8 situata al centro di un paesaggio a dir poco spettacolare. A ridosso di Croagh Patrick, poco pi\u00f9 a sud, e affacciata sulla bellissima Baia di Clew, Westport \u00e8 un grazioso centro in stile georgiano, uno dei pochi ad essere progettato in tutta la nazione, precisamente da James Wyatt nel XVIII secolo. Scorcio pi\u00f9 pittoresco della cittadina senz'altro \u00e8 il \"boulevard\" alberato con relativi ponticelli in pietra sempre addobbati con fiori (\"The Mall\") accanto al fiume \"Carrowbeg\".\nNelle immediate vicinanze di Westport c'\u00e8 il villaggio di Murrisk, da dove partono i pellegrinaggi su Croagh Patrick.\nStoria.\nWestport non pu\u00f2 vantare episodi storici antichi o importanti, per il semplice fatto che fu completamente costruita come \"planned town\" (\"citt\u00e0 pianificata\") nel 1780, quando l'originale villaggio di Cathair na Mart fu spostato dalla famiglia Brown nell'attuale sito.\nLa costruzione della nuova citt\u00e0 fu affidata a James Wyatt, un famoso architetto inglese, il quale port\u00f2 a termine anche la \"Westport House\", la residenza statale della marchesa di Sligo. La \"Westport House\" era stata originariamente costruita da Richard Cassels, un architetto tedesco, nel 1730 circa, al posto del vecchio castello degli O' Malley, del quale rimangono tutt'oggi le galere. Il celebre \"Mall\" \u00e8 senza dubbio il lavoro pi\u00f9 importante portato a termine da Wyatt a Westport.\nCultura.\nGli abitanti di Westport vengono spesso chiamati \"Coveys\", dal nome di un vecchio dialetto ancora in voga fino a non molto tempo fa (il \"covey\" appunto), praticamente incomprensibile per chiunque non fosse del luogo: esempio di scuola, la differenza fra la parola inglese \"woman\" (donna) e il corrispettivo \"doner\". L'appellativo \"Coveys\" viene spesso usato dagli abitanti delle zone limitrofe e dagli abitanti della vicina Castlebar, talvolta in modo dispregiativo, talvolta in modo simpatico e ironico.\nA Westport, durante l'anno, vi sono diversi eventi festivi: innanzitutto il \"Westport Horse and Pony Show\" la prima settimana di giugno, l'\"International Sea Angling Festival\" (Festival internazionale della pesca) le ultime settimane di giugno, in vita da pi\u00f9 di 42 anni e con forte richiamo per pescatori appassionati di tutto il mondo. L\"'Arts festival\" (\"festival delle arti\") si svolge a settembre, mentre il \"Westport Seafood Festival\" (\"Festival dei frutti di mare\") in ottobre.\nIl pi\u00f9 celebre evento \u00e8 senz'altro il \"Croagh Patrick Pilgrimage\" che si tiene l'ultima domenica di luglio, sulle pendici della montagna sacra e che raccoglie molti pellegrini nel centro di Westport.\nMatt Molloy dei \"Chieftains\" possiede un pub rinomato nel centro della cittadina.\nWestport \u00e8 stata inoltre il primo luogo abitato in assoluto ad essere interamente navigabile in 3D nel programma Google Earth.\nEconomia.\nTurismo.\nWestport \u00e8 uno dei principali centri turistici di tutta la contea, sia per i numerosi festivi che per la posizione strategica: il Connemara, Achill Island, la baia di Clew e Croagh Patrick sono posti molto visitati e tutti abbastanza vicini alla cittadina.\nA parte questo, Westport in s\u00e9, oltre alla tranquillit\u00e0 e agli scorci molto gradevoli e pittoreschi, ha vicino molti specchi d'acqua e torrenti ideali per la pesca oltre che un rinomato complesso per il golf proprio ai piedi di Croagh Patrick.\nL'edificio pi\u00f9 importante della cittadina \u00e8 la \"Westport House\", antica residenza della \"Marchesa di Sligo\" costruita nel XVII secolo e tuttora detenuta dalla famiglia originaria che ha aperto la costruzione al pubblico consentendo un'importante successo commerciale e turistico.\nUn monumento significativo \u00e8 situato nel \"Mall\", in memoria del Maggiore John MacBride. Nato a Westport nel 1865, si arruol\u00f2 nell'armata boera che combatt\u00e9 i britannici nella Seconda Guerra Boera, arrivando fino al grado di maggiore. Fu giustiziato nel 1916 per aver preso parte alla Sollevazione di Pasqua. Era il padre di Se\u00e1n MacBride, premio Nobel per la pace.\nImportante a livello turistico \u00e8 la Great Western Greenway un percorso fuoristrada in asfalto che collega la citt\u00e0 con l'isola di Achill, da cui la separano 42 chilometri.\nInfrastrutture e trasporti.\nLa cittadina \u00e8 il capolinea del tratto ferroviario di 250\u00a0km proveniente dalla capitale Dublino. La stessa ferrovia serve anche il centro amministrativo della contea, Castlebar, circa 18\u00a0km ad est-nordest di Westport. La linea originaria passava per il Westport Quay, ma fu modificata nel 1977 dal CIE, e il vecchio tratto ferroviario \u00e8 oggi un affollato transito pedonale. Anticamente partiva dalla stazione anche una ferrovia per Achill, chiusa nel 1937.\nLa strada nazionale primaria N5, proveniente da Longford come diramazione della N4 (Dublino-Sligo), e da Castlebar, termina il suo tragitto a Westport. La N59, strada di secondario livello, passa per la citt\u00e0 e percorre la parte occidentale irlandese, sia a nord che a sud. Il \"Mall\" \u00e8 spesso trafficato da turisti, specialmente in estate.\nPer il traffico aereo, Westport si deve affidare al Knock International Airport, situato a circa 60\u00a0km, o al Galway Airport."}
{"id": "56599", "revid": "117396531", "url": "https://it.wikipedia.org/wiki?curid=56599", "title": "Minas Tirith (Prima Era)", "text": "Minas Tirith \u00e8 una localit\u00e0 di Arda, l'universo immaginario fantasy creato dallo scrittore inglese J.R.R. Tolkien. Appare nel \"Silmarillion\". \u00c8 descritta come una torre sull'isola di Tol Sirion, sul fiume Sirion, costruita a difesa del Passo di Sirion.\nLa storia.\nMinas Tirith venne costruita da Finrod Felagund per controllare le attivit\u00e0 di Morgoth nella piana settentrionale di Ard-galen. Quando Finrod ebbe terminato la costruzione di Nargothrond, vi and\u00f2 ad abitare e lasci\u00f2 la torre al fratello Orodreth per sorvegliare la valle del Sirion.\nNel 457 della Prima Era, dopo la Dagor Bragollach, la valle fu invasa da Sauron. Orodreth fu costretto a ripiegare a sud nel tentativo di fermare l'avanzata di Sauron e perse il controllo della torre. Sauron port\u00f2 un vasto gruppo di lupi sull'isola sottostante, dopodich\u00e9 vi invoc\u00f2 degli spiriti demoni, trasformandoli in lupi mannari. Sauron cambi\u00f2 cos\u00ec il nome dell'isola (e presumibilmente anche della torre di Minas Tirith) in \"Tol-in-Gaurhoth\", l'isola dei Lupi Mannari.\nBeren Erchamion nella sua ricerca dei Silmaril chiese l'aiuto di Finrod, ma i due furono catturati mentre attraversavano Tol-in-Gaurhoth, e i loro compagni morirono uno ad uno. Finrod salv\u00f2 la vita di Beren, ma mor\u00ec combattendo con un lupo mannaro. L\u00fathien e il cane Huan riuscirono a liberare Beren, e mentre Huan uccideva i lupi, L\u00fathien ottenne il controllo dell'isola di Sauron. L'isola fu pulita e Minas Tirith distrutta, e nessuna torre vi fu pi\u00f9 eretta.\nAnche se le terre intorno al Passo di Sirion, negli anni successivi, rimasero sotto il controllo dei Noldor, essi non tentarono pi\u00f9 di ricostruire la torre."}
{"id": "56600", "revid": "39224", "url": "https://it.wikipedia.org/wiki?curid=56600", "title": "Oliver Norvelle Hardy", "text": ""}
{"id": "56602", "revid": "712828", "url": "https://it.wikipedia.org/wiki?curid=56602", "title": "Ultima Alleanza tra gli elfi e gli uomini", "text": ""}
{"id": "56604", "revid": "5695", "url": "https://it.wikipedia.org/wiki?curid=56604", "title": "Seconda guerra punica", "text": "La seconda guerra punica (chiamata anche, fin dall'antichit\u00e0, guerra annibalica) fu combattuta tra Roma e Cartagine nel III secolo a.C., dal 218 a.C. al 202 a.C., prima in Spagna e Italia (per sedici anni) e successivamente in Africa.\nLa guerra cominci\u00f2 per iniziativa dei Cartaginesi, che intendevano recuperare la potenza militare e l'influenza politica perduta dopo la sconfitta subita nella prima guerra punica; \u00e8 stata considerata anche dagli storici antichi il conflitto armato pi\u00f9 importante dell'antichit\u00e0 per il numero delle popolazioni coinvolte, per i suoi costi economici e umani, e soprattutto per le decisive conseguenze sul piano storico, politico e quindi sociale dell'intero mondo mediterraneo.\nContrariamente alla prima guerra punica, che fu combattuta e vinta essenzialmente sul mare, la seconda fu caratterizzata soprattutto da grandi battaglie terrestri, con movimenti di masse enormi di fanterie, elefanti e cavalieri; le due parti misero in campo anche grandi flotte, che tuttavia svolsero principalmente missioni di trasporto di truppe e rifornimenti.\nIl condottiero cartaginese Annibale Barca fu indubbiamente la personalit\u00e0 pi\u00f9 importante della guerra; egli riusc\u00ec a invadere l'Italia e a infliggere una serie di grandi sconfitte agli eserciti romani, rimanendo in campo nella penisola per oltre quindici anni senza essere sconfitto;\nAnche se la narrazione tradizionale del conflitto si concentra soprattutto sulla campagna di Annibale dalla Spagna cartaginese al sud Italia, in realt\u00e0 tutto il Mediterraneo fu direttamente e indirettamente coinvolto.\nTeatro di scontri terrestri furono Spagna, Sicilia, Sardegna, Gallia cisalpina, Italia, Illiria, la Grecia, l'Africa. Il conflitto venne deciso in favore di Roma proprio dalle brillanti vittorie in Spagna e Africa di Publio Cornelio Scipione Africano.\nAlcuni studiosi hanno definito la seconda guerra punica \"la prima guerra mondiale dell'antichit\u00e0\".\nTra le due guerre.\nCartagine.\nAlla fine della prima guerra punica, vinta da Roma, Cartagine si trovava in una situazione finanziaria disastrosa. Enormi somme (3.200 talenti euboici in dieci anni) dovevano essere versate ai vincitori quale risarcimento, con la restituzione di tutti i prigionieri di guerra senza riscatto. La ricca Sicilia era persa ed era ormai passata sotto il controllo di Roma (con il divieto per Cartagine di portare la guerra a Gerone II di Siracusa); Cartagine, nell'impossibilit\u00e0 di pagare i mercenari libici e numidi che impiegava nell'esercito, dovette far fronte anche ad un'estesa e sanguinosa rivolta (la cosiddetta \"guerra dei mercenari\"), che venne domata da Amilcare Barca dopo tre anni di guerra particolarmente crudele e spietata. I mercenari di Cartagine si erano ribellati anche in Sardegna, chiedendo aiuto ai Romani. Quando i Cartaginesi organizzarono una spedizione per recuperare l'isola, Roma si dichiar\u00f2 pronta ad una nuova guerra. I Cartaginesi dovettero accettare di pagare un ulteriore indennizzo di 1.200 talenti e di cedere a Roma la Sardegna, che insieme alla Corsica and\u00f2 a formare, nel 237 a.C., la seconda provincia romana (\"Sardinia et Corsica\").\nUna buona parte del commercio, dal quale Cartagine traeva la maggiore quantit\u00e0 dei suoi introiti, era stata dirottata verso lidi pi\u00f9 tranquilli e controllata dai nuovi padroni. Le fazioni, sempre presenti in citt\u00e0 e causa quasi unica del suo tragico destino, si dividevano fra un'aristocrazia ormai volta alla gestione di vaste propriet\u00e0 fondiarie basate su un'agricoltura specializzata e una \"borghesia\" commerciale e artigianale, maggiormente orientata all'espansionismo sulle coste europee, che vedeva di giorno in giorno diminuire il proprio potere e la propria capacit\u00e0 economica e imprenditoriale.\nRoma.\nRoma stava raccogliendo i frutti di una secolare serie di guerre espansionistiche; gli anni delle guerre puniche furono decisivi per il predominio della repubblica nel Mediterraneo e infatti Polibio dichiara esplicitamente di volere studiare questa fase storica per spiegare come avesse potuto Roma, in soli 53 anni, diventare padrona del mondo;. Al tempo della prima guerra punica, i Romani non avevano ancora terminato di unificare l'Italia sotto la loro dominazione. Le colonie greche erano ancora libere nel meridione e in Sicilia, ed erano determinate a mantenere la loro indipendenza; le popolazioni sannitiche erano apparentemente sottomesse, ma permaneva un forte sentimento autonomistico; nel settentrione, le popolazioni celtiche manifestavano forte ostilit\u00e0 a un'ulteriore penetrazione romana.\nDopo la guerra, Roma ebbe mano libera nella penisola al di sotto dell'Appennino tosco-emiliano e si era procurata una provincia, la Sicilia, ricca, produttiva, culturalmente molto evoluta. Il Senato dibatteva non sul \"come\" o sul \"se\" allargare la dominazione, ma sul \"dove\" indirizzare le capacit\u00e0 belliche e le notevoli risorse economiche che stavano arrivando all'erario: decise alla fine di indirizzarle in tutte le direzioni. Inizi\u00f2 la penetrazione nella Pianura Padana, per sbarrare la strada ai Liguri che cercavano la via del sud e per fermare definitivamente il pericolo dei Galli. Contestualmente cercava di dare sfogo alle necessit\u00e0 di fornire la terra ai reduci con la creazione di varie colonie; inizi\u00f2 una politica di attenzione all'attivit\u00e0 della regina Teuta che, alla testa dei pirati dell'Illiria, disturbava la navigazione nell'Adriatico. Questo diede la possibilit\u00e0 a Roma di inserirsi nella politica delle citt\u00e0-stato della Grecia, della Macedonia, della Lega etolica, sottoposte in varia misura agli attacchi dei pirati e in lotta fra di loro. Roma, inoltre, approfittando della debolezza di Cartagine che era logorata e impegnata dalla rivolta dei mercenari, occup\u00f2 Sardegna e Corsica, ancora sottoposte al dominio punico.\nRinascita di Cartagine.\nRisolto in qualche modo il problema generato dai mercenari, Cartagine cerc\u00f2 una via per riprendere il suo cammino storico. Il governo della citt\u00e0 era diviso principalmente fra il partito dell'aristocrazia terriera, capeggiato dalla famiglia degli Annone da una parte, e il ceto imprenditoriale e commerciale che faceva riferimento ad Amilcare Barca e in genere ai Barcidi.\nAnnone propugnava l'accordo con Roma e l'allargamento del potere cartaginese verso l'interno dell'Africa, in direzione opposta alla citt\u00e0 rivale. Amilcare vedeva nella Spagna, dove Cartagine gi\u00e0 da secoli manteneva larghi interessi commerciali, il fulcro economico per la ripresa delle finanze puniche.\nDa tale confronto politico usc\u00ec vinto Amilcare, che aveva avuto un ruolo di primo piano nella repressione della rivolta dei mercenari. Non avendo ottenuto dal senato cartaginese le navi per passare in Spagna prese il comando dei reparti mercenari rimasti e con una marcia incredibile attravers\u00f2 il Nordafrica, percorrendo la costa fino allo stretto di Gibilterra. Amilcare, che era accompagnato dal figlio Annibale e dal genero Asdrubale, attravers\u00f2 lo stretto e seguendo la costa spagnola si diresse verso oriente alla ricerca di nuove ricchezze per la sua citt\u00e0.\nLa spedizione cartaginese assunse l'aspetto di una conquista, a partire dalla citt\u00e0 di Gades (oggi Cadice), sebbene fosse stata inizialmente condotta senza l'autorit\u00e0 del senato cartaginese. Dal 237 a.C., anno della partenza dall'Africa al 229 a.C., anno della sua morte in combattimento, Amilcare riusc\u00ec a rendere la spedizione autosufficiente dal punto di vista economico e militare e perfino a inviare a Cartagine grandi quantit\u00e0 di merci e metalli requisiti alle trib\u00f9 ispaniche come tributo. Morto Amilcare, il genero ne prese il posto per otto anni e inizi\u00f2 una politica di consolidamento delle conquiste. Con patti e trattati si accord\u00f2 con i vari popoli locali e fond\u00f2 una nuova citt\u00e0. La chiam\u00f2 Karth Hadasht, cio\u00e8 Citt\u00e0 Nuova, cio\u00e8 \"Carthago Nova\", oggi Cartagena.\nImpegnati con i Galli, i Romani preferirono accordarsi con Asdrubale e nel 226 a.C., spinti anche dall'alleata Massalia (l'odierna Marsiglia), che vedeva avvicinarsi il pericolo, stipularono un trattato che poneva l'Ebro come limite all'espansione di Cartagine. Si riconosceva cos\u00ec, in modo implicito, anche il nuovo territorio soggetto al controllo cartaginese. In effetti, la formulazione del trattato offerta da Polibio \u00e8 ambigua. Secondo lo storico greco, gli eserciti cartaginesi non potevano muovere oltre il fiume Ebro. In Livio, invece, l'Ebro \u00e8 indicato come confine delle aree di influenza delle due potenze, intendendo che anche Roma si impegnava a non passare il fiume verso sud.\nD'altra parte un esercito di circa 50.000 fanti, 6.000 cavalieri per lo pi\u00f9 numidi e oltre duecento elefanti da guerra costituiva una notevole potenza militare ma soprattutto un problema economico per il suo mantenimento che dava sicuramente da pensare ai possibili bersagli. La svolta si ebbe nel 221 a.C.: Asdrubale, pare a causa di una donna, fu ucciso da un mercenario gallo (o forse, come sostiene Tito Livio, da uno schiavo per vendicare la morte del suo padrone) e l'esercito cartaginese scelse all'unanimit\u00e0 Annibale, il figlio maggiore di Amilcare che aveva solo 26 anni, come suo terzo comandante in Spagna. Cartagine, una volta radunato il popolo, decise di ratificare la designazione dell'esercito.\nIn questo modo quindi il giovane Annibale assunse il comando supremo in Spagna; egli si era gi\u00e0 distinto nell'esercito per resistenza fisica, coraggio e abilit\u00e0 alla testa della cavalleria, accattivandosi rapidamente la simpatia delle truppe; ben presto avrebbe dimostrato di essere uno dei pi\u00f9 grandi generali della storia; secondo lo storico tedesco Theodor Mommsen \"nessuno come lui seppe accoppiare il senno con l'entusiasmo, la prudenza con la forza\".\n\"Casus belli\".\nLo storico greco Polibio afferma che furono tre i motivi principali della seconda guerra tra Romani e Cartaginesi:\nIn effetti, Polibio contestava le cause della guerra che lo storico latino Fabio Pittore avrebbe individuato nell'assedio di Sagunto e nel passaggio delle armate cartaginesi del fiume Ebro. Egli riteneva che nei due avvenimenti fosse possibile individuare l'inizio cronologico della guerra, ma che le cause profonde della stessa fossero altre. Il trattato del 226 a.C. fissava nell'Ebro il limite dell'espansione punica, ma alcune citt\u00e0, anche se comprese nel territorio controllato dai Cartaginesi erano alleate di Roma: Emporion, Rhode e la pi\u00f9 famosa di tutte, Sagunto. Questa citt\u00e0 era situata in posizione munitissima in cima a un'altura; la sua conquista avrebbe permesso ad Annibale di addestrare e temprare il suo esercito migliorandone l'esperienza, la coesione e le capacit\u00e0 belliche. E Sagunto, verosimilmente, fu deliberatamente scelta dal condottiero cartaginese come \"casus belli\".\nAdducendo la motivazione che Sagunto si trovava a sud dell'Ebro e quindi rientrava nei territori di competenza dei Cartaginesi e non dei Romani, Annibale dichiar\u00f2 guerra alla citt\u00e0. Sagunto chiese aiuto a Roma che per\u00f2 si limit\u00f2 a inviare degli ambasciatori che Annibale non ricevette. Sagunto venne attaccata nel marzo del 219 a.C. e sottoposta a un drammatico assedio che si protrasse per otto mesi senza che Roma decidesse di intervenire; tristemente famoso l'amaro commento di Livio:\nAlla fine (218 a.C.), la sfortunata citt\u00e0, stremata dopo otto mesi di fame, battaglie, lutti e disperazione, si arrese e venne rasa al suolo. Roma, a questo punto, intervenne e invi\u00f2 una delegazione a Cartagine, chiedendo la consegna di Annibale. La delegazione era composta da Quinto Fabio, Marco Livio Salinatore, Lucio Emilio Paolo, Gaio Licinio Varo e Quinto Bebio Tamfilo, e intendeva tra le altre cose stabilire se fosse stato Annibale ad aggredire Sagunto o se avesse ricevuto l'ordine dal senato cartaginese.\nLe ricchezze che per anni erano giunte dalla Spagna fecero s\u00ec che a Cartagine fosse il partito della guerra a prevalere, sebbene Annone si fosse opposto tenacemente alla ripresa delle ostilit\u00e0, avendo capito che avrebbero portato alla definitiva rovina della potenza cartaginese. La conseguenza ineluttabile fu che Roma invi\u00f2 a Cartagine un'ambasciata per lamentare queste violazioni. Roma pose un'alternativa: i Cartaginesi dovevano consegnare ai Romani il generale Annibale e tutti i suoi luogotenenti; il rifiuto di questa condizione avrebbe significato la guerra.\nI Cartaginesi provarono a difendere il loro operato e quello di Annibale, adducendo come scusa che nel trattato precedente dopo la prima guerra punica non si faceva alcun cenno all'Iberia e quindi all'Ebro, ma Sagunto era considerata alleata e amica del popolo romano. La guerra fu inevitabile, solo che come scrive Polibio \"la guerra non si svolse in Iberia\" [come auspicavano i Romani] \"ma proprio alle porte di Roma e lungo tutta l'Italia\". Era la fine del 219 a.C. e iniziava la seconda guerra punica.\nForze in campo.\nPreparativi di Annibale.\nNella primavera del 218 a.C., pochi mesi dopo l'espugnazione di Sagunto, Annibale complet\u00f2 la seconda selezione del suo esercito: fece arrivare da Cartagine 15.000 uomini di cui 2.000 cavalieri numidi. Secondo quanto racconta Polibio, attu\u00f2 una politica accorta e saggia, facendo passare i soldati della Libia in Iberia e viceversa, cementando cos\u00ec i vincoli di reciproca fedelt\u00e0 tra le due province. Lasci\u00f2, quindi, in Spagna, sotto il comando del fratello Asdrubale, per tenere a bada le popolazioni locali, una forza navale formata da cinquanta quinqueremi, due quadriremi e cinque triremi; 450 cavalieri tra Libi-Fenici e Libici, 300 Ilergeti e 1.800 tra Numidi, Massili, Mesesuli, Maccei e Marusi; 11.850 fanti libici, 300 Liguri, 500 Balearici e 21 elefanti.\nA Cartagine vennero mandati di rinforzo 13.800 fanti e 1.200 cavalieri iberici, oltre a 870 balearici, assieme a 4.000 nobili spagnoli che, apparentemente inviati come \"forze scelte\", erano in realt\u00e0 ostaggi presi per assicurarsi la lealt\u00e0 della Spagna. Contemporaneamente rimase ad aspettare l'arrivo dei messaggeri inviati ai Celti della Gallia Cisalpina, contando sul loro odio nei confronti dei Romani e avendo promesso di tutto ai loro capi.\nAnnibale ottenne cos\u00ec di bilanciare il controllo delle varie posizioni militarmente o politicamente pericolose con truppe non legate al territorio, che controllavano ostaggi legati a un territorio differente. Alle forze lasciate in Iberia e inviate a Cartagine, andavano, infine, sommate quelle della spedizione vera e propria in Italia, vale a dire 80.000-90.000 fanti e 10.000-12.000 cavalieri, oltre a 37 elefanti.\nPreparativi di Roma.\nMemore delle battaglie navali della prima guerra punica, Roma allest\u00ec una flotta di oltre duecento quinqueremi; la citt\u00e0 stessa forn\u00ec 24.000 fanti e 1.800 cavalieri (pari a 6 legioni) scelti tra i cittadini romani, oltre a 45.000 fanti e 4.000 cavalieri scelti tra gli \"auxilia\" (che secondo Polibio rappresentavano ulteriori 9-10 legioni). I due consoli si suddivisero, come d'uso, i compiti: Publio Cornelio fu posto a capo di 60 navi e inviato in Iberia; Tiberio Sempronio Longo venne mandato in Sicilia (a Lilibeo) con due legioni e un cospicuo contingente di alleati, in tutto 24.000 fanti e 2.000/2.400 cavalieri, con l'incarico di sbarcare in Africa, a bordo di 160 quinqueremi e di naviglio leggero, per attaccare direttamente Cartagine.\nNegli anni successivi della guerra i Romani furono costretti a mettere in campo un esercito crescente di uomini. Nel 216 a.C. furono schierati ben 80.000 fanti e 9.600 cavalieri, pari a 16 legioni romane. Nel 211 a.C. il numero delle legioni raggiunse per quell'epoca la cifra record di 23 legioni (o pi\u00f9 probabilmente 25, come sostiene parte della critica moderna), pari a 115.000 fanti e 13.000 cavalieri circa, oltre a 4 flotte di 150 navi.\nLe fasi della guerra (218-202 a.C.).\nPrime azioni romane.\nLa prima azione militare consistette nell'espugnare la piazzaforte punica di Melita, che si arrese subito senza combattere. A Publio Cornelio Scipione, padre dell'Africano, e al fratello Gneo Cornelio Scipione venne assegnata la Spagna con due legioni e le forze degli alleati: 22.000 fanti, 2.000 cavalieri e una sessantina di navi. Il piano prevedeva di attaccare Annibale in Spagna cercando l'aiuto delle popolazioni locali.\nVennero inviati ambasciatori in Spagna per cercare l'alleanza delle trib\u00f9 Celtibere, da anni in lotta contro i Cartaginesi. Ma mentre qualche trib\u00f9 accett\u00f2, altre, ricordando il mancato aiuto a Sagunto, rifiutarono di aiutare Roma innescando una reazione negativa che invest\u00ec anche la Gallia in entrambi i versanti delle Alpi. Roma pot\u00e9 contare solo sulle proprie forze e quelle dell'Italia appena conquistata, ma ancora percorsa da fremiti di libert\u00e0.\nSi dedicarono, quindi, alla fortificazione delle citt\u00e0 della Gallia Cisalpina e ordinarono ai coloni, 6.000 per ciascuna nuova citt\u00e0 da fondare, di trovarsi nel luogo stabilito entro trenta giorni. La prima delle colonie venne fondata sul fiume Po e venne chiamata \"Placentia\", l'altra venne posta a nord del fiume e chiamata \"Cremona\". La loro funzione era quella di sorvegliare il comportamento delle popolazioni celtiche di Boi e Insubri, che infatti, una volta venute a conoscenza dell'avanzata cartaginese in Gallia Transalpina, si ribellarono al dominio romano.\nIn Sicilia i Romani vennero a sapere dall'alleato Gerone II di Siracusa che il principale obbiettivo cartaginese era l'occupazione di Lilibeo. Fu cos\u00ec che il propretore Marco Emilio Lepido, che amministrava questa provincia, si attiv\u00f2 immediatamente inviando nelle diverse citt\u00e0 ambasciatori e tribuni, affinch\u00e9 i presidi fossero particolarmente vigili di fronte a questa minaccia e in modo che Lilibeo fosse fornito di ogni possibile forma di difesa. Quando infatti i Cartaginesi attaccarono la cittadina, una mattina dell'estate del 218 a.C., dai posti di osservazione venne dato immediatamente il segnale. Lo scontro navale che ne segu\u00ec vide i Romani prevalere e respingere il nemico. anche procedendo con l'occupazione di \"Melita\" (Malta).\nLa marcia di Annibale verso l'Italia (218 a.C.).\nNel maggio del 218 a.C. Annibale lasci\u00f2 la penisola iberica, con 90.000 fanti e 12.000 cavalieri, oltre a 37 elefanti. Il condottiero cartaginese doveva muoversi in fretta se voleva sorprendere le forze di Roma ed evitare l'attacco diretto a Cartagine; Annibale intendeva combattere la guerra sul territorio nemico e sperava di suscitare con la sua presenza in Italia alla testa di un grande esercito e con una serie di vittorie una rivolta generale dei popoli italici recentemente sottomessi al domino della Repubblica romana.\nPassato l'Ebro, in circa due mesi sconfisse, perdendo per\u00f2 ben 22.000 uomini fra decessi e defezioni, le popolazioni che si frapponevano fra il territorio cartaginese e i Pirenei (tra cui i Volci), dove lasci\u00f2 a loro protezione un contingente di oltre 10.000 fanti e 1.000 cavalieri sotto il comando di Annone. Quando varc\u00f2 questa catena montuosa, posta tra Iberia e Gallia in direzione del Rodano, erano rimasti con lui 50.000 fanti e 9.000 cavalieri.\nCerc\u00f2 l'alleanza delle popolazioni galliche e liguri sulle cui terre doveva forzatamente passare rassicurandole di non volere la loro conquista e cercando invece di fomentarle contro Roma. Il passaggio, per\u00f2, non fu facile e dovette farsi strada con le armi perdendo ancora 13.000 uomini di cui 1.000 cavalieri. Dopo la diserzione di 3.000 Carpetani permise ad altri 7.000 uomini, poco desiderosi di seguirlo, di ritornare a casa. Verso la met\u00e0 di agosto arrivarono al Rodano 38.000 fanti e 8.000 cavalieri, truppe sicuramente fedeli e gi\u00e0 rodate da dure battaglie.\nNel frattempo la diplomazia di Annibale nella Gallia cisalpina spinse i Galli Boi e Insubri alla rivolta. Questi scacciarono i coloni da Piacenza (\"Placentia\") e li spinsero fino a Modena (\"Mutina\") che venne assediata, e poco ci manc\u00f2 che non fosse occupata. Questa situazione obblig\u00f2 Publio Cornelio Scipione a dirottare verso la Pianura Padana le sue forze che si trovavano a Pisa in attesa dell'imbarco verso la Gallia. Costretto a tornare a Roma per arruolare una settima legione, finalmente riusc\u00ec a raggiungere \"Massalia\" (Marsiglia) per fronteggiare Annibale, ma era passato troppo tempo prezioso.\nLe Alpi (218 a.C.).\nAnnibale doveva fare passare il suo esercito sulla riva sinistra del Rodano. Lo aspettavano la forte trib\u00f9 dei Volcari e Scipione con le sue legioni, che erano partiti per la Spagna e che, per gli anzidetti ritardi e per la veloce marcia di Annibale, avevano deviato su Marsiglia. Una volta sconfitti i Volci, il cartaginese si rese conto di non potere passare in Italia per la strada costiera e si inoltr\u00f2 fra le montagne seguendo le vallate del Rodano e dell'Is\u00e8re.\nIn precedenza non vi era alcuna certezza su quale fosse stato il valico percorso da Annibale per attraversare le Alpi. Diverse erano state le ipotesi sulle quali gli storici dibattevano da sempre. Poi nel marzo 2016, sulla rivista Archeometry ripreso dall'autorevole Le Scienze del 7 aprile 2016, appare un articolo in cui si parla della scoperta della prima prova scientifica del passaggio di Annibale in un punto preciso delle Alpi: il Colle delle Traversette, nei pressi del Monviso. In precedenza erano state analizzate la versione di Polibio, secondo il quale Annibale avrebbe seguito il corso dell'Is\u00e8re, decidendo di attraversare le Alpi dal Moncenisio. Secondo altri storici invece egli avrebbe valicato il Piccolo S. Bernardo (\"Cremonis iugum\") che viene citato anche da Cornelio Nepote con il nome di \"Saltus Graius\". Altri ancora avevano avanzato l'ipotesi, che il valico fosse invece quello del Monginevro. Una pi\u00f9 recente ricostruzione, sempre basandosi sugli scritti di Polibio, collocava il passaggio per il Colle dell'Autaret nelle Valli di Lanzo e la discesa verso quello che \u00e8 l'attuale comune di Usseglio. Brizzi si sarebbe avvicinato pi\u00f9 di tutti, avendo ipotizzato il passaggio delle Alpi attraverso il Colle delle Traversette.\nIn ogni caso l'inizio dell'attraversamento delle Alpi avvenne verso la fine di settembre del 218 a.C.; il freddo e la fatica si fecero certo sentire per uomini e animali acclimatati al sole della costa spagnola e probabilmente non sufficientemente attrezzati per una traversata a tali altezze. L'esercito punico per\u00f2 raggiunse la Pianura Padana prima che le nevi avessero bloccato i passi. La marcia fu lunga e portata a termine dopo mille difficolt\u00e0.\nAnnibale riusc\u00ec ad arrivare in Italia dopo una ventina di giorni di aspri combattimenti con le popolazioni montanare che, anche se terrorizzate dall'avanzata di un esercito di dimensioni, per loro, incredibili, dettero filo da torcere alle pur agguerrite truppe cartaginesi.\nAi piedi dei monti rimasero al condottiero 20.000 fanti, 6.000 cavalieri. In Gallia Cisalpina Annibale dovette passare inizialmente, prima di raggiungere le trib\u00f9 alleate degli Insubri e dei Boi, attraverso il territorio dei Taurini che opposero resistenza, ma furono facilmente sconfitti. Nel frattempo Publio Scipione, inviato il fratello Gneo in Spagna con la flotta e parte delle truppe, era ritornato in Italia, sbarcando a Pisa, e attestandosi a Piacenza. Tiberio Sempronio Longo, richiamato dal Senato romano, dovette rinunciare al progetto di sbarco in Africa. Il piano di Annibale era riuscito; la sua audace e inattesa offensiva terrestre costrinse Roma ad abbandonare precipitosamente i suoi piani di attacco diretto a Cartagine, che quindi per il momento e per tutti gli anni successivi fino alla spedizione finale di Scipione l'Africano non dovette temere minacce da parte del nemico.\nIn Gallia Cisalpina (218 a.C.).\nTicino.\nArrivato a Piacenza, Scipione aggiunse i suoi limitati rinforzi alle truppe di stanza in Gallia Cisalpina, provate dalle battaglie contro i Galli, e and\u00f2 incontro ad Annibale, \u00abimpaziente di venire a battaglia\u00bb, oltrepassando il Ticino. La battaglia del Ticino fu solo un primo scontro ma diede la misura delle capacit\u00e0 belliche di Annibale. Egli, utilizzando la cavalleria numidica in modo aggressivo, attacc\u00f2 i fianchi del nemico e i romani rischiarono di essere accerchiati; Scipione venne duramente sconfitto, rest\u00f2 ferito, e rischi\u00f2 la morte in battaglia, venendo fortunosamente salvato, a quanto riportano gli storici antichi, dal figlio diciassettenne Publio Cornelio Scipione, il futuro Africano.\nScipione fu quindi costretto a ripiegare su Piacenza, mentre i suoi contingenti di Galli disertarono passando dalla parte di Annibale. Il console romano, temendo la cavalleria punica, decise di evitare una battaglia campale e all'avvicinarsi di Annibale si spost\u00f2 verso Stradella sulla riva destra della Trebbia, ai piedi dell'Appennino. L'esercito cartaginese pot\u00e9 occupare anche \"Clastidium\" grazie al tradimento del comandante, e Annibale quindi si impadron\u00ec delle grandi riserve di viveri ammassate nel villaggio.\nTrebbia.\nL'esercito romano che era stato inviato a sud per attaccare Cartagine aveva nel frattempo contrastato con successo le navi puniche e conquistato Malta. Quando il Senato, allarmato dall'avanzata di Annibale, aveva ordinato a Sempronio Longo di portare aiuto al collega, quest'ultimo era partito da Lilibeo, aveva risalito l'Adriatico ed era sbarcato a Rimini. La notizia dell'avvicinarsi di questo esercito spinse Annibale ad accelerare le operazioni per favorire nuove defezioni delle popolazioni celtiche e rafforzare la sua posizione strategica. Il cartaginese aveva attraversato con facilit\u00e0 il Po, mentre Scipione, in attesa dell'arrivo dei rinforzi di Sempronio Longo, era schierato dietro il fiume Trebbia. Il console era in difficolt\u00e0 per le nuove insurrezioni dei galli, ma era schierato in una solida posizione oltre il fiume con le due ali coperte dagli Appennini e dalla fortezza di Piacenza.\nAi primi di dicembre Sempronio Longo raggiunse Scipione; l'esercito romano contava in totale circa 16.000 legionari e 20.000 alleati, tra cui gruppi di Galli Cenomani, mentre Annibale vide aumentare le sue forze a circa 40.000 uomini con l'arrivo di Galli Boi e Insubri. Secondo la tradizione polibiana Sempronio Longo era deciso, in contrasto con il prudente Scipione, a rischiare la battaglia campale contro Annibale; un piccolo successo in uno scontro di cavalleria accrebbe ancora di pi\u00f9 la fiducia del console che, a causa della ferita di Scipione al Ticino, deteneva da solo il comando.\nUn freddo mattino di dicembre inizi\u00f2 la battaglia della Trebbia. Annibale era ansioso di combattere e invi\u00f2 la cavalleria oltre il fiume per provocare i romani. Contro il parere di Scipione, Sempronio Longo prima mand\u00f2 all'attacco la cavalleria, poi decise di accettare la battaglia e imprudentemente fece attraversare il fiume a tutte le sue forze ancora prima che i legionari avessero avuto il tempo di mangiare. I Romani quindi entrarono in campo digiuni e in precarie condizioni fisiche dopo avere attraversato le fredde acque del fiume mentre Annibale era pronto con il suo esercito ben nutrito e riposato. Il cartaginese mise subito in difficolt\u00e0 le ali dello schieramento romano con attacchi della sua cavalleria e di gruppi di elefanti; i legionari dovettero combattere con il fiume alle spalle ma nonostante la difficile situazione tattica, in un primo momento si batterono tenacemente. Infine la fanteria romana venne attaccata sui fianchi dalla cavalleria cartaginese e minacciata alle spalle da un reparto che Annibale aveva preventivamente appostato, al comando del fratello Magone, lungo la riva del fiume. L'esercito di Sempronio Longo, attaccato da tre direzioni, venne in gran parte distrutto sul campo; piccoli gruppi fuggirono attraverso il fiume, mentre circa 10.000 legionari riuscirono ad aprirsi un varco e ripararono a Piacenza.\nInverno del 218-217 a.C..\nDopo la sconfitta sulla Trebbia Sempronio Longo torn\u00f2 a Roma dove cerc\u00f2 di minimizzare la gravit\u00e0 della sconfitta, mentre Publio Scipione si trasfer\u00ec in Spagna come proconsole per collaborare con il fratello Gneo. A Roma si procedette all'elezione dei consoli per il 217 a.C. e all'arruolamento di nuove legioni per fronteggiare la situazione; la minaccia punica appariva davvero preoccupante e venne decisa la costituzione di undici legioni in totale: una venne inviata in Sardegna, due in Sicilia, due vennero poste a difesa di Roma, due vennero mandate in Spagna. Rinforzi arrivarono alle quattro legioni nella Gallia Cisalpina indebolite dalle perdite subite contro Annibale e alle guarnigioni della penisola. Vennero inviate inoltre richieste di aiuto anche a Gerone II, tiranno di Siracusa, il quale mise subito a disposizione dei Romani 500 Cretesi e 1.000 peltasti. Durante l'inverno vi furono poi una serie di scontri minori nei pressi di \"Placentia\" e a \"Victumulae\".\nIn Spagna nel frattempo Gneo Cornelio Scipione, che era stato inviato dal fratello Publio, aveva riconquistato \"Emporion\" (autunno del 218 a.C.), colonia greca di \"Massalia\" (Marsiglia), e si era diretto con i suoi 24.000 uomini verso l'Ebro, battendosi vittoriosamente contro alcune trib\u00f9 locali e contro Annone che era rimasto a presidiare i Pirenei con 11.000 uomini. Annone venne pesantemente sconfitto a Cissa, dove sub\u00ec gravissime perdite e fu catturato. Asdrubale, che con 8.000 uomini stava marciando per ricongiungersi a lui, dopo alcune scaramucce vittoriose con la flotta romana, torn\u00f2 a \"Nova Carthago\" (Cartagena) per svernare, mentre Gneo Scipione torn\u00f2 a Emporion. Gneo, una volta raggiunta la flotta, dopo avere punito i responsabili della sconfitta subita contro Asdrubale, and\u00f2 a svernare a Tarraco (Tarragona), dove distribu\u00ec ai soldati il bottino e inizi\u00f2 la costruzione delle mura ciclopiche.\nNell'anno 217 a.C. i nuovi consoli, Gneo Servilio Gemino e Gaio Flaminio con le quattro legioni consolari e gli alleati, in tutto circa 50.000 uomini, si spostarono nella via ritenuta pi\u00f9 logica per marciare verso Roma. I resti delle due legioni di Sempronio Longo, rafforzate da nuovi elementi e da alleati di Siracusa, si fermarono a presidiare l'Etruria sotto la guida di Flaminio e altre due legioni al comando di Servilio Gemino si attestarono a Rimini, confine nord della penisola. Roma abbandonava la Gallia Cisalpina dove aveva appena iniziato a inserirsi. Restavano fedeli i Galli Cenomani e i Veneti; questi alleati si riveleranno preziosi per rifornire di cibo le guarnigioni delle due colonie di Cremona e Piacenza che Roma era stata costretta ad abbandonare in un mare di nemici. Annibale svern\u00f2 fra i Galli Boi che, secondo Polibio, mostrarono insofferenza per la necessit\u00e0 di fornire mezzi e provviste all'esercito punico.\nDal Trasimeno a Canne (217-216 a.C.).\nAttraverso gli Appennini.\nNella primavera del 217 a.C. Annibale, dopo un primo tentativo effettuato poco prima (inverno 217 a.C.), decise di scendere verso Roma. L'esercito era riposato e contava circa 50.000 uomini, in massima parte Galli che si erano aggiunti ai superstiti della marcia dell'anno precedente. Per il freddo era rimasto vivo, ma per poco, un solo elefante da guerra, Surus.\nSapendo che le legioni romane si erano attestate a Rimini e ad Arezzo, il generale cartaginese decise di attraversare l'Appennino, probabilmente al Passo di Collina, e scendere verso Pistoia. Il territorio, all'epoca, era paludoso e difficilmente transitabile, la marcia dell'esercito cartaginese fu lenta ed estremamente difficoltosa (quattro giorni e tre notti senza tregua); molti uomini, per riposare, dovettero dormire sulle carcasse degli animali morti. Molti morirono e lo stesso Annibale perse un occhio a causa di un'infezione.\nLe devastazioni dell'esercito cartaginese costrinsero Flaminio a spostarsi dalle basi di Arezzo e dirigersi verso sud per cercare di intercettare Annibale. Servilio, nel frattempo, essendo partito da posizioni ancora pi\u00f9 lontane, stava marciando lungo la nuovissima via Flaminia per ricongiungersi al collega, proprio quello che l'aveva costruita. Annibale non attese il ricongiungimento e alla sera accamp\u00f2 le sue truppe appiedate sulle colline sopra il lago nascondendo in una gola la micidiale cavalleria; sulle rive del lago si accamparono gli ignari romani. Il giorno dopo inizi\u00f2 la battaglia del Lago Trasimeno.\nTrasimeno (217 a.C.).\nIn una mattinata nebbiosa i 25.000 uomini di Flaminio, non essendo a conoscenza della posizione del nemico, procedevano senza particolari accorgimenti difensivi; la tradizione polibiana ostile alla fazione politica popolare ha fortemente criticato l'operato di Flaminio ritenuto un \"agitatore di popolo\" imprudente e incapace. In realt\u00e0 invece il console probabilmente riteneva che i cartaginesi fossero in fuga e cercassero di evitare il combattimento; egli inoltre era fortemente sollecitato a prendere l'iniziativa al pi\u00f9 presto; Flaminio era quindi deciso ad affrontare la battaglia per bloccare la marcia devastatrice del nemico che avanzava saccheggiando e depredando il territorio. Nel campo romano c'era grande ottimismo; le legioni romane erano seguite da mercanti italici in attesa di potere accaparrare il ricco bottino di prigionieri atteso dalle spoglie dell'esercito nemico di cui si riteneva sicura la rovina.\nAnnibale aveva deliberatamente condotto con la massima spietatezza la marcia del suo esercito attraverso il territorio proprio per costringere l'avversario a seguirlo da vicino e accelerare la battaglia decisiva; egli individu\u00f2 un terreno lungo la strada che costeggiava le rive settentrionali del lago Trasimeno per organizzare un micidiale agguato. Nella nebbia che intralciava fortemente la visibilit\u00e0, le legioni di Flaminio in marcia lungo il lago, furono bloccate frontalmente dalla fanteria pesante di Annibale, quindi dalle colline a nord del lago discesero di sorpresa le truppe leggere, infine la cavalleria cartaginese chiuse la strada alle spalle dei romani. La battaglia del Lago Trasimeno si concluse in poche ore con la schiacciante vittoria di Annibale. Le legioni furono distrutte dopo una mischia confusa nella nebbia; persero la vita lo stesso console Flaminio e 15.000 Romani (o forse 25.000); 6.000 furono i prigionieri. Il giorno dopo vennero sconfitti anche alcuni reparti di cavalleria di Servilio, appena arrivati, che si scontrarono con la cavalleria numida di Maarbale. Qualche migliaio di superstiti delle legioni si disperse in Etruria o riusc\u00ec a raggiungere Roma.\nQuesta volta il disastro non venne tenuto nascosto; il Trasimeno era troppo vicino. Servilio assunse il comando delle forze navali, Regolo sostitu\u00ec il defunto Flaminio al consolato ma, come sempre nelle pi\u00f9 dure avversit\u00e0, Roma nomin\u00f2 un dittatore: Quinto Fabio Massimo Verrucoso che passer\u00e0 alla storia come \"Cunctator\" (\"Temporeggiatore\").\nAnnibale fece trucidare i prigionieri romani, mand\u00f2 liberi e senza riscatto i prigionieri italici. Con questa mossa egli cercava di assumere il ruolo di liberatore degli italici dalla presunta oppressione romana e quindi favorire la defezione degli alleati da Roma, ma i risultati furono scarsi, le citt\u00e0 dell'Umbria e dell'Etruria rifiutarono di aprire le porte ai cartaginesi e nessuna si distacc\u00f2 dall'alleanza.\nLa mancata riuscita almeno temporaneamente dei suoi progetti politico-strategici deluse Annibale, che ritenne inoltre impossibile marciare direttamente su Roma, anche se la strada per la citt\u00e0 appariva teoricamente aperta; egli prefer\u00ec invece avanzare verso est attraverso l'Umbria per raggiungere il Piceno. Dopo il fallito tentativo di occupare di sorpresa Spoleto che invece, fedele all'alleanza con Roma, si difese energicamente all'interno delle mura, Annibale prosegu\u00ec nel Piceno, ricco di ville e propriet\u00e0 di cittadini romani, che venne completamente devastato e saccheggiato dalle sue truppe. Il condottiero quindi si diresse verso l'Adriatico dove fece riposare e riorganizz\u00f2 il suo esercito che venne in parte dotato di armi e panoplie sottratte ai caduti romani delle precedenti battaglie. Dopo alcune settimane Annibale riprese a discendere lungo le coste dell'Adriatico e arriv\u00f2 in Apulia nei territori di \"Luceria\" e \"Argos Hippium\" che vennero depredati dai soldati cartaginesi; anche queste citt\u00e0 per il momento rifiutarono di collaborare con l'invasore.\nTirreno e Spagna.\nUn altro motivo del mancato attacco cartaginese a Roma fu probabilmente il blocco navale posto dalla flotta romana alle coste del Tirreno. Al comando di Annone, una flotta cartaginese di circa 70 navi si riun\u00ec vicino alla Sardegna e cerc\u00f2 di portare rinforzi in Italia tentando di sbarcare sulle coste dell'Etruria (a Pisa). Fu ricacciata verso sud dalla flotta romana, 55 quinqueremi, che pattugliava il Tirreno comandata da Servilio. Nel viaggio di ritorno verso l'Africa, i Cartaginesi si scontrarono con una flotta da carico che Roma stava mandando in Spagna come aiuto a Gneo e Publio Scipione e la distrussero. Ma la flotta da guerra di Servilio li incalz\u00f2 e, pur senza raggiungere i nemici, arriv\u00f2 fino al Golfo della Sirte dove per\u00f2 venne respinta. Tornando verso l'Italia Servilio si accontent\u00f2 di rioccupare Pantelleria che era caduta in mano cartaginese.\nAnche le forze cartaginesi in Spagna non poterono mandare aiuti ad Annibale. Alla ripresa delle ostilit\u00e0 dopo l'inverno, con una campagna diplomatica e militare, con l'uso della forza e degli ambasciatori, Gneo Scipione riusc\u00ec a riconquistare il territorio fra l'Ebro e i Pirenei che l'anno precedente era stato occupato dai Cartaginesi. Le popolazioni degli Ilergeti e degli Ausetani che resistevano a Roma, vennero sconfitte e si allearono con essa, mentre Asdrubale fu fermato al vecchio confine dopo una serie di battaglie terrestri e navali. La flotta cartaginese di stanza in Spagna fu catturata da Scipione e i Romani arrivarono a saccheggiare il territorio vicino a \"Carthago Nova\" riuscendo anche a sottomettere le isole Baleari: Roma deteneva ora il controllo totale del Mediterraneo Occidentale.\nVerso la fine dell'anno in Spagna arriv\u00f2 anche il fratello di Gneo Scipione, Publio, guarito dalle ferite del Ticino, con una dote di 30 navi e una legione. Roma schierava adesso due legioni, 10.000 alleati, 80 quinqueremi, 25.000 marinai. Le forze cartaginesi erano bloccate, non potevano passare per via di terra senza cercare di aprirsi la strada con la forza e non potevano usare le navi perch\u00e9 Cartagine aveva perso l'antico predominio navale. Con la venuta dell'inverno le operazioni terminarono nuovamente.\nDittatura di Quinto Fabio Massimo.\nQuinto Fabio Massimo diede una svolta alla strategia di Roma. Prudente e deciso, evit\u00f2 accuratamente tutti gli scontri diretti che non fossero strettamente necessari cercando di fare terra bruciata attorno all'esercito di Annibale e infliggendo continue perdite al cartaginese che non poteva rimpiazzarle con facilit\u00e0.\nDall'Apulia Annibale cambi\u00f2 ancora direzione e si diresse verso il Sannio e la Campania, probabilmente nel tentativo di raggiungere Roma da sud. Ma, diretto verso Cassino e invece giunto per un errore delle sue guide a Casilino, rischi\u00f2 di essere isolato da Fabio Massimo che aspettava un'occasione favorevole. Le forze di Annibale si trovarono bloccate dai Romani appostati su una serie di alture nell'area del fiume Volturno, ma Annibale ide\u00f2 un nuovo stratagemma e riusc\u00ec a superare le difficolt\u00e0. Alle corna di duemila buoi furono appese delle torce e Fabio Massimo, vedendole muoversi e credendo che fosse l'esercito punico in movimento, segu\u00ec le luci lasciando aperta la strada di uscita ai cartaginesi; Annibale marci\u00f2 con il suo esercito senza ulteriori ostacoli verso nord-est, devast\u00f2 il territorio e giunse nella zona di Lucera. I cartaginesi si attestarono, alla fine, nel territorio di Geronio dove venne costruito un campo trincerato.\nLa tattica di Fabio Massimo non era approvata da molti Romani e soprattutto non era condivisa da Marco Minucio Rufo, \"magister equitum\", che continuamente la criticava ritenendolo troppo passiva e rinunciataria. In assenza di Fabio Massimo, Rufo prese l'iniziativa e attacc\u00f2 un reparto di Annibale ottenendo qualche limitato successo. A Roma giunse la notizia erronea di una grande vittoria e Minucio Rufo, su proposta del tribuno della plebe Marco Metello, fu innalzato allo stesso grado di Fabio Massimo. Mai prima di allora era accaduto che ci fossero due dittatori. Anzich\u00e9 comandare l'esercito a giorni alterni, com'era d'uso con i consoli, Fabio Massimo prefer\u00ec dividere le forze. Annibale cerc\u00f2 di approfittare di questa debolezza avversaria e attir\u00f2 Rufo in una trappola. Le forze di Rufo rischiarono di essere distrutte; l'intervento del \"Temporeggiatore\" consent\u00ec di evitare una nuova sconfitta e salv\u00f2 l'esercito di Minucio Rufo che, pentito e riconoscente, rinunci\u00f2 alla carica di dittatore. Questo racconto, basato su Polibio e Tito Livio, non \u00e8 sembrato agli storici moderni del tutto attendibile ed \u00e8 stato ritenuto un tentativo da parte della fazione senatoriale conservatrice, di esaltare la prudenza tattica di Fabio Massimo.\nLa carica di dittatore, a Roma, durava al massimo sei mesi. Quinto Fabio Massimo, alla scadenza, restitu\u00ec le insegne e il comando ritorn\u00f2 ai consoli Gneo Servilio Gemino e Marco Atilio Regolo nel frattempo eletto al posto di Flaminio. Per tutto il resto dell'anno i consoli continuarono nella tattica di Fabio Massimo; secondo il racconto tendenzioso di Tito Livio, Annibale si sarebbe trovato in difficolt\u00e0 e avrebbe pensato seriamente di ritornare in Gallia. In realt\u00e0 invece a Roma continuarono le critiche alla tattica attendista di Fabio Massimo, il cui soprannome di \"Temporeggiatore\" ebbe almeno inizialmente soprattutto una connotazione negativa.\nCanne (216 a.C.).\nL'anno 216 a.C., scaduti dalla carica i consoli Servilio e Regolo, dopo un breve interregno di Lucio Veturio Filone e Manio Pomponio Matone, vennero eletti consoli Lucio Emilio Paolo e Gaio Terenzio Varrone, mentre i dittatori lasciarono il comando. Paolo, sostenuto dall'aristocrazia, era il vincitore della guerra in Illiria contro Demetrio di Faro e propendeva, secondo Polibio, per continuare temporaneamente la tattica prudente di Quinto Fabio Massimo.\nL'altro console, Terenzio Varrone, di parte popolare, \u00e8 stato descritto dalla tradizione storiografica di Polibio e di Livio, in termini negativi; \u00e8 stato accusato di demagogia, di scarsa cautela, di impreparazione militare. In realt\u00e0 in questo caso i giudizi degli storici antichi sembrano viziati da un pregiudizio di fondo; in particolare Polibio pu\u00f2 avere cercato di addossare le colpe della disfatta del 216 a.C. a Terenzio Varrone anche per mascherare le responsabilit\u00e0 di Emilio Paolo, che era un avo di Publio Cornelio Scipione Emiliano, il suo protettore a Roma.\nLe forze armate di Roma erano state aumentate a otto legioni (quando solitamente erano quattro) e, contando gli alleati, 80.000 fanti e 6.000 cavalieri furono schierati contro Annibale. Polibio riferisce che Emilio Paolo pronunci\u00f2 queste parole:\nI consoli, a luglio, si misero alla testa dell'esercito contrastando Annibale ancora attestato a Geronio, \u00abdove c'era un'enorme quantit\u00e0 di grano\u00bb. Annibale si spost\u00f2 in Apulia in cerca di viveri e qui lo segu\u00ec l'esercito romano comandato a giorni alterni da Emilio Paolo e da Varrone. I due eserciti si avvicinarono l'uno all'altro e a Canne, dove Annibale aveva trovato e requisito grandi ammassi di grano raccolti dai Romani, si ebbe lo scontro che, nelle intenzioni dei consoli, doveva essere decisivo.\nSecondo Polibio il 2 agosto 216 a.C. il comando toccava a Terenzio Varrone che avrebbe esercitato pressioni sul collega per affrettare lo scontro campale contro Annibale. Le truppe romane erano circa il doppio delle forze di Annibale: la vittoria sembrava sicura. Le legioni vennero disposte in uno schieramento chiuso, insolitamente profondo, in modo, secondo le intenzioni di Varrone, da schiacciare le linee cartaginesi con il loro stesso peso.\nAnnibale dispose al centro i Galli e gli Iberi; Polibio e Tito Livio hanno descritto la sorprendente formazione a mezzaluna che il condottiero cartaginese fece assumere al suo schieramento, con la convessit\u00e0 rivolta verso l'avversario; egli prevedeva che le sue formazioni di fanteria degli ibero-galli non avrebbero resistito a lungo alla pressione dello schieramento romano, ma sulle due ali Annibale aveva concentrato la sua fanteria pesante africana costituita da guerrieri esperti e veterani, equipaggiati in parte con panoplie sottratte ai romani nelle precedenti vittorie. I Galli e gli Iberi lentamente cedettero terreno e le forze romane avanzarono, attirate sempre pi\u00f9 verso il centro dello schieramento dal ripiegamento nemico. Annibale rispose facendo avanzare le ali e scatenando la temibile cavalleria pesante di Asdrubale (non il fratello di Annibale, ma l'omonimo ufficiale di cavalleria cartaginese), che gi\u00e0 aveva dato prova di essere la sua arma migliore, contro le analoghe formazioni romane che la fronteggiavano.\nLa cavalleria romana venne sconfitta e si ritir\u00f2 lasciando aperta la strada ad Asdrubale il quale pot\u00e9 attaccare da dietro i reparti di cavalleria alleata che, sul fianco opposto, resistevano ad Annone e ai suoi cavalieri numidi. Sotto il doppio attacco anche questi reparti cedettero e i cavalieri punici poterono attaccare da dietro le legioni romane. Annibale nel frattempo aveva fatto intervenire anche le due formazioni di fanteria pesante africana che, con un movimento convergente sulle ali, attaccarono i fianchi del compatto schieramento delle legioni in combattimento contro gli Ibero-galli. In questo modo i romani si trovarono praticamente accerchiati; rinserrati in uno spazio ristretto, non riuscirono a resistere e, attaccati da tutte le direzioni, vennero lentamente annientati dai guerrieri di Annibale. L'intero esercito romano fu chiuso in un cerchio di ferro.\nRoma perse un console, Emilio Paolo, che secondo la tradizione polibiana sarebbe stato contrario ad affrontare la battaglia; la storiografia moderna peraltro ha sminuito questa interpretazione classica e ritiene che Emilio Paolo condividesse pienamente le decisioni strategiche e tattiche di Varrone; alcuni ritengono che proprio lui fosse effettivamente al comando supremo delle legioni romane a Canne. Caddero sul campo anche i due consolari Servilio e Minucio che combattevano al centro dello schieramento, novanta ufficiali appartenenti alle grandi famiglie di Roma e delle citt\u00e0 alleate tra consolari, pretori e senatori,; i morti totali furono 70.000 e 10.000 furono presi prigionieri; altre fonti parlano di 43.000/45.000 caduti e 19.000 prigionieri. Il console superstite, Varrone, ritenuto da Polibio il responsabile della sconfitta, con 10.000 sbandati si rifugi\u00f2 a Venusia. Si salv\u00f2 anche il giovane Publio Cornelio Scipione, tribuno militare, che Annibale si trover\u00e0 davanti in Africa, nella fase finale della guerra.\nAnnibale perse tra 3.000 e 6.000 uomini, a Canne ma raggiunse finalmente dopo la schiacciante vittoria i primi importanti risultati politico-strategici. Alcuni centri cominciarono ad abbandonare i Romani:; Annibale invi\u00f2 a sud nel Bruzio il fratello Magone con una parte delle sue forze, mentre lui con il grosso dell'esercito si diresse in Campania dove riusc\u00ec a ottenere dopo una serie di trattative la defezione di Capua che a quell'epoca era ancora, per importanza, la seconda citt\u00e0 della penisola, dopo Roma. Il Piganiol scrive infatti che Annibale, dopo avere ottenuto l'alleanza della Daunia, esclusa Lucera, e dei Sanniti delle regioni pi\u00f9 impervie, si assicur\u00f2 anche quella di Capua, a cui il Cartaginese promise l'autonomia della citt\u00e0 e di metterla a capo alla confederazione italica, sostituendola a Roma. Non a caso la zecca della citt\u00e0 emise monete conformi al sistema punico.\nIl condottiero cartaginese inoltre decise che Magone, dopo essere giunto nel Bruzio, partisse per Cartagine dove avrebbe dovuto informare il senato dei brillanti successi raggiunti e chiedere rinforzi e sostegno. Magone arriv\u00f2 in Africa e cerc\u00f2 di impressionare i politici cartaginesi mostrando gli innumerevoli anelli d'oro sottratti ai cavalieri romani uccisi in battaglia; la fazione di Annone tent\u00f2 di sminuire i successi di Annibale ma alla fine venne deciso di inviare nel 215 a.C. importanti rinforzi in Italia.\nRoma venne sconvolta dalla notizia della catastrofe a Canne, sembrava che nulla potesse fermare l'avanzata di Annibale e la citt\u00e0 si prepar\u00f2 all'attacco. Furono nominati dal nuovo dittatore Marco Fabio Buteone, 177/193 nuovi senatori al posto degli 80 che, arruolatisi volontari, erano caduti a Canne. Abbreviato il periodo del lutto, vennero limitati i lussi e dato fondo alle ricchezze della citt\u00e0; si cerc\u00f2 di consolidare la coesione e la resistenza tra i cittadini. In questa situazione di emergenza nazionale si fece ricorso anche ad antiche pratiche religiose per accondiscendere la superstizione del popolo che, nell'eccitazione del momento, collegava le ripetute catastrofi all'avversione degli dei; oltre a cerimonie di espiazione e propiziazione, vennero effettuati, come era gi\u00e0 successo durante l'invasione celtica del 225 a.C., anche primitivi sacrifici umani rituali con il seppellimento nel Foro di una coppia di galli e una di greci, ritenuti rappresentanti, secondo una vecchia usanza etrusca, di stirpi nemiche di Roma.\nDal punto di vista militare Roma cerc\u00f2 di ricostituire le sue forze dopo le enormi perdite; si procedette al \"tumultus\", il richiamo in massa di tutti i riservisti, si arruolarono giovanissimi e uomini in et\u00e0 avanzata; si giunse al punto di immettere nell'esercito anche due legioni costituite da 8.000 schiavi a cui fu promesso l'affrancamento, e perfino criminali comuni furono annessi nell'esercito. In poche settimane Roma ricostru\u00ec sette legioni a difesa della Repubblica. Per dimostrare ferrea risolutezza si decise invece di non riscattare i prigionieri come proposto dagli inviati di Annibale; inoltre il senato non mosse accuse al console Varrone che al contrario fu accolto da una delegazione alle porte di Roma e venne ringraziato ufficialmente \"per non avere disperato della patria\".\nUna delle questioni maggiormente dibattute dagli storici antichi e moderni fu, per quale motivo Annibale non marci\u00f2 da subito su Roma, dopo la devastante vittoria di Canne? Giovanni Brizzi, uno dei maggiori storici esperti di questo conflitto, ritiene che \u00abla critica moderna si \u00e8 sbizzarrita in supposizioni talvolta senza fondamento\u00bb. Piganiol, al contrario, scriveva: \u00abNoi non comprendiamo le ragioni della sua inazione. Egli sperava forse che Roma, dopo una cos\u00ec tremenda sconfitta, avrebbe trattato [...]; ma Roma [...] rifiut\u00f2 perfino di riscattare i prigionieri\u00bb.\nEgli giunge alla conclusione che Annibale non ebbe mai intenzione di volere concludere la guerra con un attacco diretto al cuore dello Stato romano, ponendo sotto assedio Roma. Egli poteva permettersi di attendere che maturassero i frutti della sua vittoria, con il collasso della federazione italica. Cosa che in parte si verific\u00f2. Prima Capua, che voleva sostituirsi a Roma, poi in rapida successione Siracusa, Taranto, Turi, Metaponto, Eraclea e molte altre ancora. Il mondo italiota e siceliota disert\u00f2 quasi al completo: dalla parte del cartaginese passarono \"Atella\", \"Calatia\", gran parte degli Apuli, tutti i Sanniti a eccezione dei Pentri, i Bruzi a esclusione degli Uzentini. L'intera Italia meridionale fu in fermento e si rivolt\u00f2 ai Romani. Malgrado tutto ci\u00f2, Roma continu\u00f2 a rifiutarsi di arrendersi con determinazione.\nL'Italia tirrenica, quella che contava davvero, rimase invece fedele a Roma, con l'eccezione di Capua, senza mostrare alcun cedimento. Annibale, costretto a dovere frazionare le sue forze negli anni successivi, non riuscendo pi\u00f9 a condurre una decisiva battaglia campale, poich\u00e9 tutti i generali di Roma si erano ormai allineati alla dottrina di Quinto Fabio Massimo Verrucoso, che evitava lo scontro diretto, alla fine vide restringersi sempre pi\u00f9 il suo raggio d'azione, anno dopo anno.\nSosta a Capua.\nAnnibale dopo il trionfo a Canne non aveva ritenuto possibile marciare subito su Roma verosimilmente perch\u00e9 considerava difficile un assedio alle munite fortificazioni della citt\u00e0 che avrebbe potuto alla lunga indebolire le sue forze; egli invece, dopo avere ottenuto l'alleanza di Capua riprese le operazioni in Campania, mentre le residue truppe romane al comando del pretore Marco Claudio Marcello si attestarono sulla linea del fiume Volturno in attesa dell'arrivo dei rinforzi reclutati da Marco Giunio Pera, nominato dittatore per organizzare la difesa di Roma. Il condottiero cartaginese conquist\u00f2 Nocera e incendi\u00f2 e distrusse Acerra ma il suo primo attacco a Nola, difesa da Marcello, non ebbe successo; Annibale quindi risal\u00ec verso l'importante centro di \"Casilinum\" che riusc\u00ec a occupare dopo un lungo assedio prolungatosi per alcuni mesi (fine 216-inizi 215 a.C.).\nArrivato l'inverno Annibale trasfer\u00ec il suo esercito a Capua dove rimase fino alla primavera; i suoi uomini ebbero finalmente la possibilit\u00e0, dopo tre anni di continui combattimenti ed estenuanti avanzate, di riposare godendo dalla calorosa accoglienza della popolazione locale. La tradizione storiografica romana, in particolare Tito Livio, ha enfatizzato l'importanza di questi cosiddetti \"ozi di Capua\" che avrebbero compromesso la solidit\u00e0 e la combattivit\u00e0 dell'esercito annibalico, fiaccato dalle libagioni e dai piaceri del soggiorno nella citt\u00e0 campana. Questa interpretazione tradizionale peraltro non trova riscontro in Polibio ed \u00e8 stata fortemente messa in dubbio dalla storiografia moderna che la ritiene tendenziosa e sostanzialmente errata; in particolare si \u00e8 evidenziato come anche dopo l'inverno di riposo a Capua, Annibale e il suo esercito dimostrarono la loro superiorit\u00e0 e furono in grado per altri dieci anni di rimanere in campo in Italia senza subire reali sconfitte e senza che gli eserciti romani riuscissero a cacciarli dalla penisola.\nEstensione dei fronti di guerra (216-215 a.C.).\nL'anno 216 a.C., segnato dalla catastrofe romana a Canne, si concluse con un ennesimo disastro per Roma; in Gallia Cisalpina due legioni romane al comando del console designato Lucio Postumio Albino, eletto al posto del defunto Emilio Paolo, vennero distrutte. Le due legioni caddero in un'imboscata nella Selva Litana posta probabilmente fra Bologna e Ravenna. i Romani dovettero provvisoriamente abbandonare le colonie di Piacenza e Cremona.\nMentre fino alla battaglia di Canne l'andamento della guerra era stato dominato dalla campagna di Annibale in Italia dal 215 a.C. assunsero sempre maggiore importanza altri teatri di guerra mediterranei; mentre il condottiero cartaginese tentava di disgregare l'alleanza romano-italica Cartagine si impegn\u00f2 a organizzare nuovi attacchi per sfruttare l'indebolimento di Roma. Si organizzarono corpi di spedizione di rinforzo per l'Italia, si progett\u00f2 un attacco alla Sardegna, soprattutto si cerc\u00f2 di costituire un sistema di alleanze internazionali in funzione anti-romana. Nel frattempo continuava con alterne vicende la guerra in Spagna.\nUn evento di grande importanza avvenuto nell'estate del 215 a.C. fu l'alleanza conclusa da Cartagine con Filippo V di Macedonia, da cui Annibale forse sperava di ottenere rinforzi dai Balcani per la sua campagna in Italia. L'ambizioso e giovane monarca ellenistico considerava con viva preoccupazione l'espansione romana sulle coste dell'Illiria e dell'Epiro dopo le vittorie di Emilio Paolo del 219 a.C. contro Demetrio di Faro che dopo la sconfitta aveva trovato ricovero presso il re macedone, divenendone un fidato consigliere. Alla notizia dell'esito inatteso della battaglia del Trasimeno, Filippo V decise, dopo colloqui con Demetrio, di chiudere rapidamente la guerra contro la Lega etolica con la pace di Naupatto e verosimilmente credette possibile intervenire con successo contro Roma per conquistare le coste dell'Adriatico orientale o forse riprendere addirittura i piani di Pirro. Dopo la catastrofe romana a Canne, una delegazione guidata da Senofane venne inviata in Italia per concludere precisi accordi con Annibale; gli inviati di Filippo sbarcarono nel Bruzio nell'estate 215 a.C. e incontrarono il condottiero cartaginese. I dettagli dell'accordo tramandato da Polibio evidenziano la vasta portata delle clausole previste; inoltre la presenza alla conclusione formale dell'alleanza di alcuni inviati del senato cartaginese e di tre alti funzionari della citt\u00e0 punica testimonia come Annibale agisse sotto il controllo e con la piena approvazione della madrepatria. L'alleanza stabiliva con chiarezza i vantaggi che sarebbero spettati dopo la vittoria a Filippo V che avrebbe assunto il controllo dei territori romani in Illiria e su Corcyra; gli obiettivi di guerra di Annibale non venivano invece indicati con precisione; in ogni caso si prevedeva di arrivare al punto di costringere alla pace Roma di cui tuttavia non si ipotizzava la distruzione come stato sovrano.\nI Romani appresero notizie dirette dell'alleanza tra Cartagine e la Macedonia grazie alla cattura in alto mare degli inviati di Filippo V in viaggio di ritorno con i documenti dell'accordo; ebbe quindi inizio l'estensione della guerra nell'Adriatico e nel Mediterraneo orientale, la cosiddetta Prima guerra macedonica. Roma, nonostante le enormi difficolt\u00e0 in Italia, prese subito energiche misure per fronteggiare la nuova minaccia; il pretore stanziato a Taranto, Marco Valerio Levino, ricevette l'ordine di appoggiare la flotta di 55 navi posta sotto il comando del \"praefectus classis\", Publio Valerio Flacco, inviando il suo \"legatus\" Lucio Apustio Fullone con alcuni armati. Scopo della missione era controllare la situazione e difendere i possedimenti illirici.. Contemporaneamente vennero reperiti i fondi necessari alla missione:\nNel 214 a.C. Filippo V attacc\u00f2 le basi romane in Illiria e pose l'assedio ad Apollonia, ma non ottenne grandi successi. Valerio Levino accorse sul posto, riconquist\u00f2 Orico e liber\u00f2 Apollonia costringendo Filippo a una disastrosa ritirata in Macedonia dopo averne incendiato le navi.\nNell'inverno del 216/215 a.C. mor\u00ec a Siracusa l'anziano Basileus di Sicilia Gerone II che fino a quel momento aveva assunto un atteggiamento di prudente appoggio a Roma; questo evento provoc\u00f2 in breve una svolta nella politica siracusana e un'estensione della guerra anche alla Sicilia. Il nipote appena quindicenne, Geronimo, influenzabile e ambizioso, al fine di mantenere indipendente la Sicilia e scongiurarne la sottomissione al giogo romano, decise di prendere contatti con Annibale; una delegazione si incontr\u00f2 con il condottiero cartaginese e quindi alcuni emissari di Siracusa si recarono a Cartagine dove venne discusso un concreto patto di alleanza. Gli inviati di Geronimo pretesero addirittura che i cartaginesi acconsentissero al dominio assoluto di Siracusa su tutta la Sicilia in cambio della partecipazione diretta alla guerra contro Roma. La flotta siceliota di Siracusa si un\u00ec quindi alle navi cartaginesi in azione nelle acque siciliane contro la flotta romana con base a Lilibeo.\nIn Spagna dopo i successi del 217 a.C. gli Scipioni ritornarono a nord dell'Ebro per riorganizzare le loro forze e consolidare le posizioni raggiunte, ma Asdrubale non pot\u00e9 sfruttare la situazione e dopo avere ricevuto rinforzi, dovette impegnarsi nel 216 a.C. a sedare un'estesa rivolta della popolazione iberica dei Turdetani. Il senato cartaginese era per\u00f2 deciso a fare muovere Asdrubale verso l'Italia e il condottiero ricevette gli ordini di partire al pi\u00f9 presto con il suo esercito, mentre altre forze e una flotta al comando di Imilcone vennero inviate in Spagna per difendere il dominio punico che era minacciato anche da continue rivolte di popolazioni locali. La posizione dei Romani in questi territori sarebbe rimasta pericolosa, se non fosse venuta in loro soccorso la rivolta di Siface, re dei Numidi Massesili (215 a.C.), che costrinse Cartagine a richiamare Asdrubale in Africa, indebolendo cos\u00ec l'esercito cartaginese in Iberia. Gneo e Publio poterono cos\u00ec concludere un'alleanza con i Celtiberi, arruolando anche per la prima volta dei soldati mercenari, reclutati tra queste popolazioni.\nNella primavera del 215 a.C. sembr\u00f2 possibile per Cartagine l'apertura di un nuovo teatro di guerra e la riconquista della Sardegna divenuta provincia di Roma dopo la rivolta dei mercenari seguita alla prima guerra punica. Alcuni inviati delle popolazioni locali avvertirono in segreto il senato di Cartagine che Ampsicora, l'abile e popolare capo indipendentista della Sardegna di origine punica, stava organizzando una vasta sollevazione contro l'oppressione romana, grazie anche alla collaborazione di un senatore cartaginese presente sul posto, Annone. La rivolta avrebbe avuto inizio all'arrivo del nuovo pretore di Roma, il malato e inesperto Quinto Muzio Scevola. I dirigenti cartaginesi accolsero con favore queste notizie e decisero di inviare un ingente corpo di spedizione sull'isola per appoggiare i rivoltosi di Ampsicora.\nGuerra di logoramento (215 - 210 a.C.).\nL'inizio della ripresa di Roma in Italia (215 - 214 a.C.).\nNel 215 a.C. Quinto Fabio Massimo venne eletto console insieme a Tiberio Sempronio Gracco; egli pot\u00e9 quindi ritornare alle \u00abtattiche di logoramento\u00bb che, di fronte all'impressionante abilit\u00e0 militare di Annibale, erano ormai concordemente ritenute le sole applicabili per evitare la sconfitta di Roma, e che avevano procurato al suo sostenitore il titolo spregiativo di \"Cunctator\", \"il Temporeggiatore\". Scullard aggiunge che \u00absolo quando Roma produsse un genio militare capace di affrontare Annibale in campo aperto, si pot\u00e9 conseguire una vittoria definitiva\u00bb.\nSi fece un grande sforzo finanziario per mobilitare nuove forze; vennero mantenute in mare circa 200 navi da guerra (con 50.000 uomini di equipaggio), mentre numerosi eserciti legionari furono messi in campo al comando dei due consoli, Fabio Massimo e Sempronio Gracco, e del pretore Claudio Marcello, schierati in posizioni di copertura a \"Cales\", Nola e Cuma, rimaste fedeli a Roma; i nuovi piani di Roma prevedevano di evitare battaglie in campo aperto, di sorvegliare i movimenti di Annibale, di rimanere sulla difensiva di fronte al condottiero cartaginese ma prendere l'iniziativa contro i suoi luogotenenti per riconquistare progressivamente le posizioni perdute nell'Italia meridionale.\nAnnibale, giunto a Capua dopo la battaglia di Canne, aveva inviato nel Bruzio il suo luogotenente Annone per occupare quel territorio strategico; i Bruzi si sollevarono a favore dei cartaginesi ma le citt\u00e0 greche della Magna Grecia, tradizionali rivali di Cartagine, fecero opposizione; in particolare le fazioni aristocratiche rimasero legate all'alleanza con Roma. Annone nel 215 a.C. riusc\u00ec a conquistare Locri e Crotone dove furono concentrati i Bruzi, mentre Locri divenne il porto dove avrebbero dovuto affluire i rinforzi che Annibale si attendeva dalla madrepatria. Il condottiero cartaginese non disponeva di forze inesauribili; egli infatti non poteva, secondo le clausole dell'accordo con Capua, effettuare arruolamenti in Campania, mentre anche la pratica di procurarsi rifornimenti e vettovagliamento attraverso saccheggi e depredazioni rischiava di inimicargli le popolazioni italiche inizialmente favorevoli alla sua causa.\nIl condottiero cartaginese doveva anche preoccuparsi di prestare aiuto alle citt\u00e0 italiche che avevano defezionato e proteggerle dalla reazione delle legioni romane; Tiberio Sempronio Gracco inflisse subito una netta sconfitta alle milizie di Capua ad Ame e Annibale, subito intervenuto, venne respinto alle porte di Cuma che era rimasta fedele a Roma. Ritornato a Capua, il condottiero ripart\u00ec ben presto verso Nola per contrastare l'azione del nemico contro le popolazioni alleate campane, sannitiche e irpine; un nuovo tentativo di prendere la citt\u00e0 di Nola venne respinto da Claudio Marcello. Annibale quindi si sganci\u00f2 e, seguito dall'esercito di Sempronio Gracco, and\u00f2 a svernare ad Arpi; Sempronio pose il campo a Lucera mentre Fabio Massimo saccheggiava il territorio di Capua.\nNel 214 a.C. i nuovi consoli furono i due comandanti romani pi\u00f9 esperti, Quinto Fabio Massimo e Claudio Marcello, che con quattro legioni, iniziarono le prime operazioni per riconquistare il terreno perduto in Campania; Roma aveva ulteriormente potenziato le sue forze e teneva in tutti i teatri di guerra, nonostante le grandi difficolt\u00e0 finanziarie, circa 200/250.000 soldati. Annibale dopo avere passato l'inverno ad Arpi ritorn\u00f2 sul monte Tifata nel territorio di Capua, mentre Annone era schierato nel Bruzio; il condottiero cartaginese ordin\u00f2 ad Annone di risalire a nord e sferr\u00f2 senza successo un terzo attacco a Nola; anche il tentativo di prendere Puteoli venne respinto. Annibale aveva compreso come, di fronte alla prudenza dei comandanti avversari e al numero dei suoi nemici, fosse ormai impossibile raggiungere altre grandi vittorie campali, egli verosimilmente contava sull'aiuto dalla madrepatria e di Filippo V. Annibale continu\u00f2 peraltro a combattere accanitamente mostrando grande abilit\u00e0 anche in questa nuova fase di guerra prevalentemente difensiva. I Romani raggiunsero tuttavia alcuni successi, riconquistarono Compulteria, Telesia, Compsa nel Sannio, \"Aecae\" in Apulia, Claudio Marcello strinse d'assedio \"Casilinum\" che cadde con un colpo di mano; Annone, portatosi in Lucania, sub\u00ec prima una grave sconfitta nei pressi di Grumento (215 a.C.) a opera di Tiberio Sempronio Longo, e poi a Benevento a opera delle legioni di schiavi volontari (\"volones\") di Sempronio Gracco (214 a.C.). Annibale rinunci\u00f2 a ulteriori attacchi in Campania e fece un tentativo di conquistare Taranto ed Eraclea che per\u00f2 venne sventato dall'intervento della flotta romana di Brindisi.\nIntanto a Roma (214 a.C.) i due Censori, a causa della grave penuria di denaro pubblico, ottennero che molti di quelli che erano soliti partecipare alle aste per la manutenzione dei templi e la fornitura dei cavalli curuli, chiedessero all'\"aerarium\" il pagamento di quanto a loro dovuto solo a guerra terminata. Identica condizione di pagamento venne accordata anche a tutti coloro che erano stati padroni di quegli schiavi liberati dal proconsole Tiberio Gracco dopo la vittoria di Benevento. Questo desiderio poi di porre un rimedio alle difficolt\u00e0 dell'erario pubblico, fece s\u00ec che molti prestarono denaro alla \"Res publica\", finanziando le sostanze per gli orfani minorenni (\"pupillares\") e per le vedove (\"viduae\"). Tale generosit\u00e0 da parte dei privati si diffuse anche all'interno degli accampamenti militari, tanto che nessun \"eques\" o centurione accett\u00f2 di riscuotere lo \"stipendium\", rimproverando tutti coloro che lo facevano e chiamandoli \"mercenari\".\nGli altri teatri di guerra (215 - 213 a.C.).\nNegli altri teatri di operazioni la guerra proseguiva con alterne vicende. In Sicilia la situazione nel 215 a.C. divenne molto confusa: il pretore del 216 a.C. Publio Furio Filo, posto a capo della flotta, si era imbarcato per l'Africa ma, gravemente ferito in un'operazione bellica, fu costretto a tornare a Lilibeo (l'attuale Marsala); il propretore Tito Otacilio Crasso segnalava, inoltre, che ai soldati e alla flotta non erano stati ancora pagati gli \"stipendia\" (poco dopo fu aiutato finanziariamente da Gerone II); i Romani avevano inviato sull'isola due legioni formate con i superstiti dell'esercito distrutto a Canne che furono in grado di mantenere le posizioni nella parte settentrionale e orientale contro l'esercito siracusano appoggiato da contingenti cartaginesi mentre la flotta di cento quinqueremi, posta sotto il comando di Appio Claudio Pulcro controllava i mari. Inoltre una congiura a Siracusa port\u00f2 all'assassinio dell'inviso e crudele re Geronimo mentre si trovava a Leontini; seguirono violenti contrasti tra fazioni filo-romana e filo-cartaginse all'interno della citt\u00e0 e la guerra contro Roma venne temporaneamente sospesa.\nIn Sardegna giunse un esercito punico di 15.000 uomini appena arruolati, ma arriv\u00f2 dopo che Tito Manlio Torquato, forte di oltre 20.000 uomini, aveva sconfitto Ampsicora e il figlio Josto. Quando si giunse alla battaglia fra le forze sarde alleate dei Punici e quelle Romane, i Nuragici furono sbaragliati (Eutropio parla di 12.000 morti e 1.500 prigionieri): persero 4.000 uomini fra caduti e prigionieri. I Cartaginesi resistettero pi\u00f9 a lungo ma perduti 3.500 uomini, si reimbarcarono precipitosamente verso l'Africa. La flotta, per\u00f2, venne intercettata da una flotta romana, posta sotto il comando di Tito Otacilio Crasso, che aveva devastato in precedenza il territorio africano di Cartagine, e sbaragliata. Sconfitti Punici e Nuragici, segu\u00ec un periodo di dura repressione che richiese la presenza di due legioni distolte dalla penisola.\nAnche in Spagna i Cartaginesi subirono una serie di insuccessi; dopo avere avuto la notizia della vittoria di Canne, Asdrubale aveva ricevuto l'ordine di lasciare di presidio una parte delle truppe al comando di Imilcone, e partire con un corpo di spedizione per rinforzare il fratello in Italia. Nell'autunno 216 a.C. si mosse in direzione dell'Ebro con 25.000 uomini ma i fratelli Scipioni che erano impegnati nell'assedio della citt\u00e0 di Ibera, concentrarono le loro truppe e sbarrarono il passo. La successiva battaglia di Dertosa si concluse con una netta vittoria dei Romani e Asdrubale dovette ripiegare rinunciando a marciare in aiuto di Annibale in Italia (215 a.C.). Questa sconfitta cartaginese influ\u00ec anche sulla campagna in Italia, rendendo impossibile l'ulteriore invio di rinforzi nella penisola. Era previsto infatti l'invio ad Annibale attraverso il porto di Locri di un esercito al comando del fratello Magone di 12.000 fanti, 1.500 cavalieri, venti elefanti e sessanta navi, ma la grave sconfitta di Asdrubale che faceva temere un crollo delle posizioni puniche in Spagna, costrinse il senato cartaginese a dirottare queste forze; Magone quindi venne inviato nella penisola iberica per aiutare il fratello Asdrubale e fermare l'avanzata di Gneo e Publio Scipione.\nNell'estate 215 a.C. i fratelli Scipioni ripresero l'iniziativa e accorsero in aiuto della citt\u00e0 alleata di Iliturgi, assediata dagli eserciti riuniti cartaginesi di Asdrubale e Magone. Secondo Tito Livio i Romani, pur in netta inferiorit\u00e0 numerica, raggiunsero una brillante vittoria, i cartaginesi subirono pesanti perdite e dovettero ritirarsi; poco dopo vennero nuovamente sconfitti a Intibili. Le vicende successive della guerra in Spagna rimangono, sulla base delle fonti antiche, abbastanza confuse; secondo Tito Livio i fratelli Scipioni ottennero nuove vittorie, raggiunsero le regioni meridionali, conquistarono Castulo e fin dal 214 a.C. rientrarono a Sagunto, vendicando la caduta della citt\u00e0 alleata che aveva dato inizio alla guerra. Gli storici moderni hanno manifestato molti dubbi sulla cronologia di Livio; alcune operazioni descritte potrebbero essere duplicazioni annalistiche di battaglie precedenti e si \u00e8 ritenuto improbabile che i Romani siano riusciti ad avanzare fino alla Spagna meridionale. Le ricostruzioni moderne ritengono che la guerra in Spagna in pratica si arrest\u00f2 dal 215 al 213 a.C. e che gli Scipioni ripresero l'offensiva nel 212 a.C. riuscendo a riconquistare Sagunto nonostante la presenza di tre eserciti cartaginesi in Spagna comandati da Asdrubale, Magone e Asdrubale Giscone.\nAlterne vicende in Italia meridionale e Sicilia (213 - 210 a.C.).\nNel 213 a.C. inattesi e drammatici sviluppi a Siracusa, a Taranto e in altre citt\u00e0 della Magna Grecia (come Eraclea, Metaponto e Turii) sembrarono favorire in modo decisivo i Cartaginesi e provocarono nuove e pesanti difficolt\u00e0 ai Romani. A Siracusa dopo l'assassinio del re Geronimo, la nuova repubblica fu subito dilaniata da violenti contrasti tra le fazioni che si risolsero a vantaggio dei cartaginesi; i due inviati di Annibale Ippocrate e Epicide assunsero il potere e ben presto la guerra esplose in tutta la Sicilia soprattutto dopo il brutale comportamento di Claudio Marcello che giunto sull'isola con una legione per rinforzare i presidi romani, reag\u00ec ad atti di resistenza distruggendo e saccheggiando Leontini. Siracusa venne ben presto assediata per terra e per mare dalle forze combinate di Claudio Marcello e di Appio Claudio Pulcro ma i primi attacchi furono respinti grazie soprattutto alle straordinarie macchine da guerra progettate da Archimede; l'assedio si prolung\u00f2 mentre la guerra nell'isola si intensificava con l'arrivo del corpo di spedizione cartaginese di Imilcone che riusc\u00ec a conquistare Agrigento. Un attacco navale della flotta cartaginese di Bomilcare non ebbe successo, ma i Romani persero il controllo di gran parte della Sicilia centrale dopo avere schiacciato con estrema brutalit\u00e0 la rivolta di Enna.\nLa situazione strategica nel 212 a.C. divenne pi\u00f9 difficile per Annibale in Italia; mentre egli era accampato a Salapia, sei legioni romane furono concentrate, al comando dei nuovi consoli Appio Claudio Pulcro e Quinto Fulvio Flacco, intorno a Capua che si trov\u00f2 praticamente assediata e con gravi carenze di approvvigionamento. In tutto le forze messe in campo dai Romani furono aumentate a ben venticinque legioni, che unite a quelle alleate, costituivano un esercito complessivo di 250.000 soldati circa. Si trattava di uno sforzo colossale per la repubblica romana, come mai accaduto prima d'allora.\nDopo la sconfitta del suo luogotenente Annone, Annibale decise di prendere l'iniziativa e marciare in soccorso di Capua. Le truppe di Sempronio Gracco schierate a Benevento per bloccare il passo al cartaginese furono messe in rotta e lo stesso Gracco venne ucciso durante un'imboscata della cavalleria; Annibale quindi pot\u00e9 aprirsi la strada ed entrare a Capua nel maggio 212 a.C. mentre le legioni romane di Claudio Pulcro e Quinto Fulvio Flacco si affrettarono a interrompere l'assedio e ripiegarono a Cuma. Piganiol sostiene che \u00abla potenza di Annibale tocca a questo punto l'apogeo: ma il crollo \u00e8 quasi immediato\u00bb.\nAnnibale ottenne nel 212 a.C. altri due importanti successi locali disperdendo facilmente sul Silaro le deboli milizie dell'ex-centurione Marco Centenio Penula che fu vinto e ucciso, e infliggendo una pesante sconfitta a Erdonia all'inetto pretore Gneo Fulvio Flacco.\nLa tregua in Campania tuttavia fu di breve durata; mentre Annibale, preoccupato per la situazione a Taranto, ritornava in Apulia; nella primavera del 211 a.C. Claudio Pulcro e Quinto Fulvio Flacco, confermati al comando come proconsoli, ripresero con la massima energia l'assedio di Capua, cingendola con una doppia circonvallazione e la cui situazione divenne drammatica.\nAnnibale quindi ritorn\u00f2 alla fine di marzo 211 a.C. sul monte Tifata; ritenendo impossibile un attacco frontale alle posizioni trincerate delle legioni, egli ide\u00f2 un'audace diversione per allentare l'assedio romano a Capua. Il condottiero cartaginese decise di marciare con il suo esercito contro Roma e arriv\u00f2 a poca distanza dalla citt\u00e0 (4 miglia il grosso dell'esercito, mentre i suoi cavalieri fin sotto le mura), si accamp\u00f2 in vista della citt\u00e0 (nella localit\u00e0 ancora oggi detta \"Campi d'Annibale\"), ma non prese d'assalto le mura. Fu un momento terribile. Nessun nemico si era spinto fin sotto le porte di Roma dal tempo dell'invasione gallica, quasi duecento anni prima.\nIl racconto di Tito Livio di questa famosa incursione di Annibale fino alle porte di Roma (\"Hannibal ad portas\") inserisce elementi scarsamente attendibili su eventi climatici soprannaturali che avrebbero scosso la risolutezza del condottiero e riferisce del comportamento impavido del Senato di Roma che, come gesto di sfida, avrebbe messo in vendita i terreni intorno alla citt\u00e0 su cui si era accampato l'esercito cartaginese. In realt\u00e0 Annibale, avendo ritenuto che il suo piano per distrarre le legioni dall'assedio di Capua fosse fallito, decise, dopo avere raccolto un notevole bottino nel territorio intorno a Roma, di ritornare in Campania. Annibale inflisse una sconfitta alle truppe romane che, al comando del console Publio Sulpicio Galba Massimo, lo avevano seguito, ma non pot\u00e9 pi\u00f9 impedire la caduta di Capua.\nNella citt\u00e0 campana le autorit\u00e0 locali considerarono impossibile prolungare ulteriormente la resistenza; ritenendo che Annibale non potesse pi\u00f9 portare aiuto e sperando nella clemenza di Roma, decisero di arrendersi al proconsole Appio Claudio Pulcro che aveva mantenuto l'assedio della citt\u00e0. La repressione di Roma fu inesorabile: i nobili campani vennero in buona parte giustiziati e tutti gli abitanti furono venduti come schiavi; Capua, ridotta in rovina, venne trasformata in borgo agricolo sotto il controllo di un prefetto romano. Annibale nel frattempo era ridisceso nel Bruzio, raggiungendo \"Regium\", per congiungersi con le forze di Magone il Sannita.\nRoma, impegnata su pi\u00f9 fronti, vide che Annibale non riusciva a sferrare grandi offensive, e, attenendosi ai principi tattici di Fabio Massimo, continu\u00f2 a contendere territorio e risorse al cartaginese senza farsi coinvolgere in grandi battaglie campali. Cos\u00ec Tito Livio descrive il particolare momento della guerra in corso ormai da otto lunghi anni:\nUn continuo stillicidio di perdite, non rimpiazzabili, costrinse cos\u00ec Annibale a una serie di piccoli scontri non decisivi fra le colline e le montagne della Calabria e della Lucania (come presso Numistrone), anche se il cartaginese nel 210 a.C. riusc\u00ec ancora, nella seconda battaglia di Erdonia, a sconfiggere e infliggere pesanti perdite all'esercito del proconsole Gneo Fulvio Centumalo Massimo, forte di ventimila uomini.\nAnche Roma, persi buona parte degli alleati nel sud, aveva grandi difficolt\u00e0 a reperire forze armate e poteva contare quasi solo sull'Etruria, sulle sue colonie e su varie citt\u00e0 greche. Nonostante queste difficolt\u00e0 le legioni romane progressivamente riconquistavano i territori perduti; dopo la caduta di Capua nel 211 a.C., nel 210 a.C. venne rioccupata la Daunia.\nLa guerra continuava anche sul mare con battaglie navali; in Africa con scorrerie romane come quella del \"praefectus classis\" di Sicilia, Valerio Messalla (nel 210 a.C.), e attacchi del re numida Siface, il quale aveva richiesto l'alleanza con Roma (nel 210 a.C.); con battaglie e reclutamenti in Spagna; creando in Grecia e nei territori limitrofi un'alleanza contro Filippo V di Macedonia, che fu ridotto sulla difensiva, composta da Elei, Spartani, Messeni (?), nonch\u00e9 Attalo re d'Asia, Pleurato di Tracia e Scerdiledo d'Illiria.\nLa conclusione della guerra in Sicilia avvenne dopo che i Romani ebbero espugnato ventisei citt\u00e0, tra cui la citt\u00e0 di Siracusa da parte delle forze di Marcello; Archimede venne ucciso durante i combattimenti. Siracusa poi - non pi\u00f9 regno alleato - venne inglobata nella provincia di Sicilia, divenendone sede del governatore provinciale. Pochi giorni prima della presa della citt\u00e0 di \"Syrakousai\", Tito Otacilio Crasso pass\u00f2 da Lilibeo a Utica con ottanta quinqueremi e, entrato nel porto all'alba, si impadron\u00ec di numerose navi da carico piene di grano. Quindi sbarc\u00f2 e saccheggi\u00f2 gran parte del territorio circostante la citt\u00e0 cartaginese, per poi fare ritorno a Lilibeo due giorni pi\u00f9 tardi, con 130 navi da carico piene di grano e di ogni sorta di bottino. Quel grano fu subito inviato a \"Syracus\u00e6\" per evitare che la fame potesse minacciare vincitori e vinti. Poco dopo Marcello ottenne una nuova vittoria nei pressi del fiume Imera contro le forze congiunte greco-puniche di Epicide, Annone e Muttine. Questa fu l'ultima battaglia di Marcello in Sicilia. Gli successe Valerio Levino, il quale riusc\u00ec a occupare Agrigento (210 a.C.), ponendo pressoch\u00e9 fine alle ostilit\u00e0 in Sicilia.\nLa Spagna fino alla sconfitta dei due Scipioni (213 - 210 a.C.).\nMentre continuava la logorante guerra in Italia la campagna in Spagna aveva assunto un ruolo sempre pi\u00f9 importante; i territori iberici rappresentavano per Cartagine la base economica e militare di tutta la guerra. Era dalla Spagna che venivano truppe mercenarie, truppe alleate e, soprattutto, argento e rame, indispensabili supporti finanziari per sopportare i costi sempre crescenti dello sforzo bellico, esteso ormai a tutto il Mediterraneo, ed era sulla Spagna che Cartagine doveva appoggiarsi per mandare aiuti ad Annibale. Intanto i due Scipioni, Publio e Gneo, erano riusciti ad assicurarsi l'amicizia del re di Numidia, Siface, che fu per\u00f2 sconfitto in Africa da Massinissa, re dei Massili.\nDopo la serie di vittorie di Gneo e Publio Scipione negli anni 217-213 a.C., la situazione militare in Spagna ebbe un'inattesa svolta strategica, quando Siface, alleato dei Romani, fu vinto da Gaia, re dei Numidi Massesili, e dovette trattare (213 a.C.). Allora Cartagine pot\u00e9 rimandare in Spagna Asdrubale. I due eserciti degli Scipioni furono abbandonati dai mercenari celtiberi e separatamente distrutti in Andalusia (fine del 212 a.C./inizi del 211 a.C.). Asdrubale era, infatti, tornato in Spagna con notevoli rinforzi e anche Massinissa era giunto sul campo con i suoi reparti di cavalleria; gli eserciti cartaginesi al comando di Asdrubale, Magone e Asdrubale Giscone erano ora in netta superiorit\u00e0 numerica ma gli Scipioni decisero di affrontare ugualmente la battaglia, essi inoltre divisero il loro esercito trovandosi quindi in grande difficolt\u00e0. Molte truppe spagnole aggregate alle legioni romane defezionarono costringendo Gneo Scipione alle ritirata; nel frattempo Publio Scipione venne attaccato dagli eserciti di Magone e Asdrubale Giscone, rafforzati dalla cavalleria di Massinissa; dopo una coraggiosa resistenza i Romani vennero sconfitti e Publio Scipione cadde sul campo. Poco dopo anche Gneo Scipione venne intercettato durante la ritirata dai tre eserciti cartaginesi riuniti e accerchiato su un'altura arida e scoperta dove le legioni romane vennero distrutte; anche Gneo rimase ucciso. Solo piccoli reparti romani riuscirono a scampare a nord dell'Ebro al comando del coraggioso legato Lucio Marcio. Anche Sagunto era ormai perduta.\nMorti il padre e lo zio del futuro \"Africano\", il possesso della Spagna sarebbe verosimilmente andato perduto senza l'iniziativa di Lucio Marcio, che riusc\u00ec a riorganizzare i reparti sopravvissuti alla disfatta e fermare l'avanzata cartaginese, ottenendo un'insperata vittoria poco a nord del fiume Ebro. Dopo la resa di Capua (211 a.C.), Gaio Claudio Nerone venne inviato a difendere in Spagna la linea dell'Ebro con nuovi rinforzi, dove rimase fino al autunno del 210 a.C.. quando il giovane venticinquenne, Publio Scipione, dotato di un \"imperium proconsolare\" straordinario, lo sostitu\u00ec con l'aggiunta di altri 11.000 uomini, e con una serie di brillanti operazioni belliche e diplomatiche restrinse sempre pi\u00f9 il controllo cartaginese nella penisola iberica. Il senato romano aveva compreso che una politica puramente difensiva in Spagna non avrebbe giovato alla guerra che si combatteva in Italia. Si ritenne, pertanto, necessario un ritorno alla strategia offensiva degli Scipioni. Era quindi necessario trovare la persona capace di condurla, e \u00abchi era pi\u00f9 adatto a vendicare gli Scipioni del figlio di Publio, il futuro vincitore di Annibale?\u00bb\nSuccessi di Roma (209 - 204 a.C.).\nItalia: dalla presa di Taranto alla morte di Asdrubale (209 - 207 a.C.).\nEvento decisivo per la guerra in Italia fu la conquista di Taranto (213-212 a.C.). Annibale, con l'aiuto di un traditore, prese la citt\u00e0 ma non la rocca che bloccava il porto, che, rimasta in mani romane, poteva essere rifornita dal mare. Cos\u00ec Annibale non poteva usare lo scalo, pi\u00f9 capiente di quello di Locri (gi\u00e0 in suo possesso) per ricevere i necessari aiuti da Cartagine. Nel 209 a.C. Quinto Fabio Massimo in persona marci\u00f2 su Taranto e la riconquist\u00f2, grazie anche all'aiuto dell'esercito proveniente dalla Sicilia, che era sbarcato a \"Brundisium\", e a un tradimento, prima che il Cartaginese potesse arrivare in suo soccorso; i Romani si comportarono brutalmente e 30.000 abitanti furono venduti come schiavi.\nLa perdita di Taranto fu un grave colpo per Annibale che fu privato definitivamente della possibilit\u00e0 di usare quell'importante porto; il cartaginese si trov\u00f2 quindi a dovere dipendere da alleati sempre pi\u00f9 sfiduciati e da aiuti della madrepatria sempre pi\u00f9 scarsi. Egli veniva, pertanto, confinato nell'estremo meridione della penisola. Intanto a Roma si decise di inviare degli ambasciatori a Tolomeo IV d'Egitto per ottenere rifornimenti di grano, di cui l'Italia aveva grande scarsit\u00e0 a causa della guerra che ormai durava da quasi un decennio. In effetti secondo quanto ci tramanda Polibio, a Roma la scarsit\u00e0 di grano era talmente elevata che un medimno siciliano costava quindici dracme. Sempre nel 209 a.C. dodici delle trenta colonie latine allora esistenti (tutte collocate in Italia), si rifiutarono di fornire i propri soldati agli eserciti di Roma, lamentando mancanza di uomini. Le altre diciotto colonie fornirono invece i contingenti richiesti.\nNel 208 a.C. la guerra in Italia sembr\u00f2 nuovamente volgere a favore di Annibale: in un agguato di cavalleria nei pressi di Venosa venne sorpreso e ucciso Claudio Marcello, spintosi imprudentemente in esplorazione con le sue avanguardie, e poco dopo cadde anche l'altro console Tito Quinzio Crispino per le ferite riportate durante lo scontro. Il condottiero cartaginese, dopo un fallito tentativo di conquistare Salapia con l'inganno, si diresse quindi verso Locri Epizefiri, dove inflisse una pesante sconfitta alle truppe romane che stavano assediando la citt\u00e0. Annibale tuttavia non pot\u00e9 sfruttare questi successi e rimase confinato nel Bruzio in attesa dei rinforzi che il fratello Asdrubale aveva promesso di condurre personalmente in Italia.\nAsdrubale condusse con abilit\u00e0 la marcia del suo esercito verso l'Italia; dopo avere attraversato senza grandi difficolt\u00e0 i Pirenei e le Alpi giunse in Gallia cisalpina agli inizi del 207 a.C. con 20.000 armati, dove pot\u00e9 rafforzare il suo esercito con mercenari galli (per un totale ora di 30.000 armati), ma perse tempo prezioso assediando inutilmente \"Placentia\"; la situazione di Roma appariva molto grave, il console Marco Livio Salinatore si diresse a nord per fermare la marcia di Asdrubale, mentre l'altro console Gaio Claudio Nerone cercava di bloccare Annibale nel Bruzio, ma il condottiero cartaginese riusc\u00ec a muovere verso l'Apulia, respingendo i Romani nella battaglia di Grumento, e con una marcia laterale raggiunse prima Venosa e poi Canosa, dove si ferm\u00f2 attendendo notizie sui piani del fratello Asdrubale. Scullard aggiunge che con quattro legioni di fronte (Claudio Nerone) e due alle sue spalle a Taranto, Annibale non poteva avanzare oltre Canosa senza correre seri pericoli.\nI Romani tuttavia riuscirono a intercettare i messaggeri di Asdrubale inviati per informare il fratello, e quindi appresero che il secondo esercito nemico era in marcia verso Fano; Annibale, all'oscuro di questi progetti, rimase a Canosa, mentre il console Nerone con un'audace marcia forzata raggiunse, insieme solo a una piccola parte delle sue forze (6.000 fanti e 1.000 cavalieri), Livio Salinatore a \"Sena Gallica\" (Senigallia). Qui poterono affrontare riuniti Asdrubale. La battaglia del Metauro si concluse con la completa vittoria di Roma; l'esercito cartaginese fu distrutto e Asdrubale cadde combattendo sul campo, del resto quest'ultimo \u00abnon aveva n\u00e9 il genio n\u00e9 la tempra del fratello\u00bb.\nAnnibale apprese del tragico destino del fratello solo quando la testa di Asdrubale venne gettata dai Romani nel suo accampamento; egli decise di abbandonare nuovamente l'Apulia e la Lucania e ritornare nel Bruzio. Aveva rinunciato cos\u00ec a ogni residua speranza di vittoria finale, ora che era rimasto in possesso del solo Bruzio.\nLo scontro del Metauro vide Roma, per la prima volta, vincere una battaglia campale in Italia dall'inizio della guerra. Il tentativo di inviare rinforzi ad Annibale era fallito e Roma ne poteva solo beneficiare anche di fronte agli alleati italici. Il Metauro \u00abfu un evento decisivo nella storia mondiale e una vera benedizione per Roma\u00bb, come sostiene lo Scullard.\nAnnibale nel Bruzio (207 - 203 a.C.).\nDopo la disfatta e la morte di Asdrubale, Annibale era ritornato con il suo esercito nel Bruzio, che era rimasta la sua ultima roccaforte in Italia; egli ritenne ormai impossibile riprendere operazioni offensive e si limit\u00f2 durante il 206 a.C. a mantenere le posizioni. Nonostante la sua crescente debolezza peraltro, i Romani a loro volta non presero iniziative aggressive e si limitarono a controllare il nemico senza osare attaccarlo. Il prestigio del condottiero cartaginese era ancora altissimo. Annibale quindi schier\u00f2 il suo esercito nel territorio compreso tra Catanzaro, Cosenza e Crotone; egli considerava importante mantenere il possesso dei porti di Locri e Crotone per disporre di una via d'uscita via mare, inoltre verosimilmente sperava ancora nell'arrivo di rinforzi e nell'aiuto da parte di Filippo V di Macedonia.\nScipione era concentrato sui preparativi per portare le legioni in Africa e il Senato voleva continuare con la guerra di logoramento. Con tutto ci\u00f2 Annibale non era in grado di compiere azioni di rilevanza e doveva continuare una guerriglia disperata. Persa anche la base di Locri per opera di Scipione, quando questi ritorn\u00f2 in Sicilia cerc\u00f2 di contrattaccare. Scipione, alla notizia, ritorn\u00f2 a Locri via mare e Annibale dovette rinunciare anche a quel porto. L'ultima possibilit\u00e0 di ricevere velocemente rinforzi consistenti gli fu preclusa quando fall\u00ec il tentativo di Magone di invadere l'Italia dalla Liguria, d'altro canto il generale cartaginese sentiva che la sua avventura stava per concludersi e si sentiva come un \u00ableone braccato\u00bb.\nFine dei domini cartaginesi in Spagna (209 - 206 a.C.).\nDopo avere trascorso l'intero inverno del 210/209 a.C. a preparare la sua prima azione offensiva in Iberia Scipione mir\u00f2 da subito a colpire il cuore delle forze nemiche, con una delle pi\u00f9 audaci azioni della storia militare romana: la presa di Cartagena. Contemporaneamente si dedic\u00f2 a rovesciare molte delle alleanze fra Iberici e Cartaginesi, rendendo difficile il reclutamento di forze mercenarie contro Roma, e contestualmente sferrando continui attacchi contro colonie cartaginesi e citt\u00e0 loro alleate, spesso coronati da successo, come la riconquista di Sagunto. Dopo questa prima brillante azione, a Scipione venne prorogato il comando in Spagna fino a quando non fosse stato richiamato dal senato, come in effetti avvenne nel 206 a.C.. Lo Scullard aggiunge che, \u00abfinalmente giunse la notizia della brillante impresa del giovane Scipione a \"Carthago Nova\". Tutto il quadro della guerra cambi\u00f2. Nuovo coraggio e nuove speranze animarono Roma e i suoi alleati. Era sorto il vincitore di Annibale\u00bb.\nI territori iberici sotto controllo cartaginese si ridussero progressivamente e Scipione ottenne una nuova vittoria nella battaglia di Baecula (208 a.C.), ma strategicamente l'azione del generale romana fu un parziale fallimento e venne aspramente criticata in senato soprattutto dalla fazione di Fabio Massimo. In effetti nonostante le vittorie, Scipione non riusc\u00ec a impedire che Asdrubale Barca organizzasse un nuovo grande corpo di spedizione con il quale sfugg\u00ec al controllo dei Romani e intraprese, verso la fine del 208 a.C., una seconda invasione dell'Italia attraverso i Pirenei e le Alpi per accorrere in aiuto di Annibale. Lo Scullard invece minimizza le responsabilit\u00e0 di Scipione, ritenendo che fosse impossibile bloccare tutti i passi dei Pirenei, e che egli avesse come obbiettivo principale la sottomissione della Spagna, non quello di abbandonandola agli altri due eserciti cartaginesi presenti nel sud del suo territorio.\nScipione riusc\u00ec nel 206 a.C. a imporre definitivamente il predominio romano in Spagna. Egli infatti ottenne un nuovo successo a \"Ilipa\", a cui segu\u00ec l'occupazione di \"Carmo\" (Carmona) e il dominio dell'intera Andalusia. La sconfitta delle forze cartaginesi comandante da Asdrubale Giscone e Magone Barca, costrinse i Cartaginesi a evacuare tutti i territori iberici e rifugiarsi con le truppe superstiti a Cadice. Poco dopo anche Cadice chiese la pace e Roma le concesse un'alleanza con condizioni particolarmente favorevoli. Intanto la flotta romana si spingeva sotto il comando di Gaio Lelio fino a \"Carteias\" (Algeciras). Giovanni Brizzi scrive: \u00abScipione complet\u00f2 la sua opera. Tre anni appena gli erano bastati per abbattere l'impero punico in Spagna\u00bb. Andr\u00e9 Piganiol aggiunge che \u00abScipione [...] sapendo che sarebbe stato destinato al comando in Africa, invi\u00f2 Lelio presso Siface a Siga, recandosi poi rec\u00f2 egli stesso. [...] Scipione lasci\u00f2 la Spagna nel 206 e questo anno rappresenta la nascita della provincia romana di \"Hispania\"\u00bb. Roma aveva cos\u00ec chiuso il fronte occidentale del conflitto.\nGuerra navale nel Mediterraneo occidentale (209 - 206 a.C.).\nLa flotta cartaginese, che anni prima era la dominatrice del Mediterraneo, era ridotta all'ombra di s\u00e9 stessa. Ormai Roma, che solo da pochi anni aveva imparato l'importanza di mantenere una flotta, era regina incontrastata di tutti i mari a ovest di Malta. Sconfitti i pirati Illirici, controllava l'Adriatico; sconfitti i cartaginesi nella prima guerra punica controllava il Tirreno a est e ovest della Sardegna; dalla Provincia di Sicilia controllava l'omonimo Canale e lo Ionio. L'Egeo era greco ma Rodi e Pergamo erano buoni alleati di Roma mentre a Cartagine restava solo il Mediterraneo della costa africana e della costa spagnola. Con l'arrivo dei romani in Spagna, in pochi anni Cartagine perse anche quella costa, tanto che Nerone, quando port\u00f2 gli aiuti a Scipione, pot\u00e9 tirare in secca le navi e arruolare i marinai come truppe di terra.\nNondimeno le flotte romana e punica si scontrarono. Nel 208 a.C. Marco Valerio Levino, dopo una razzia ad Aspide (ribattezzata Clupea dai Romani), si dovette difendere da una flotta cartaginese di ottantasette navi che nello scontro ne perse ventuno (diciotto delle quali furono catturate) e si dovette ritirare. Questa fu la pi\u00f9 grande battaglia navale della guerra e pu\u00f2 dare la misura delle dimensioni degli scontri navali al paragone di quelli della prima guerra punica.\nLe coste africane e siciliane furono, per\u00f2, sempre sotto attacco da parte delle marinerie avversarie; in modo particolare Cartagine compiva scorrerie in Sicilia e mandava truppe, poche per la verit\u00e0, in Calabria e Puglia, mentre Roma, per contro, bersagliava la costa della Libia (Leptis in particolare) e della Tunisia.\nMagone in Gallia Cisalpina (205 - 203 a.C.).\nMagone intanto, non essendo riuscito a impedire l'avanzata romana in Spagna, si era ritirato nelle Isole Baleari durante l'inverno tra il 206 a.C. e il 205 a.C. Fu poi inviato da Cartagine, che non poteva non sapere ci\u00f2 che si stava preparando per la Sicilia, in Liguria (205 a.C.). Egli sbarc\u00f2 a Savona con 12.000 fanti, 800 cavalieri e sette elefanti. Prima distrusse \"Genua\" (Genova), alleata di Roma, poi arruol\u00f2 Liguri e Galli, con l'ordine di tentare di raggiungere Annibale, sempre asserragliato fra Crotone e Locri. Purtroppo per Magone, per Annibale e per Cartagine, Roma adesso aveva meno problemi di reperimento di forze armate. A Rimini stazionavano la legione di Marco Livio e in Etruria due legioni con Lucrezio mentre i Galli non risposero al richiamo cartaginese, almeno non quanto sarebbe stato necessario.\nNel 203 a.C. Magone, forte di un esercito di 30.000 armati, dovette combattere nei pressi di \"Mediolanum\" (Milano) contro i Romani che, guidati dal proconsole Marco Cornelio Cetego e dal pretore Publio Quintilio Varo, marciarono contro di lui da \"Ariminum\". Ferito e sconfitto si dovette ritirare a Savona, dove aveva posto la propria base. Magone venne richiamato in Africa per rinforzare le difese. Buona parte delle forze arriv\u00f2 a Cartagine con le navi, ma Magone mor\u00ec per le ferite durante la traversata. Ancora una volta Cartagine non era riuscita ad aiutare Annibale.\nFine della guerra in Grecia (205 - 204 a.C.).\nFilippo V di Macedonia non fu mai in grado di portare alcun aiuto ad Annibale per tutta la durata della guerra. La diplomazia e le legioni di Roma chiudevano il re e i suoi alleati in un cerchio composto da forze romane a ovest, dalla Lega Etolica (e da forze romane, pari a circa 4.000 uomini) a sud e da Attalo I di Pergamo a est. A partire dal 212/211 a.C. Filippo fu cos\u00ec costretto a difendersi dall'alleanza che Marco Valerio Levino aveva scatenato contro di lui.\nLe convulsioni della situazione politica e bellica in Grecia, descritte da Polibio, si intuisce fossero estremamente complicate in questo particolare momento storico sia in Grecia, sia in Asia Minore, e il comandante romano ne approfitt\u00f2, grazie anche all'alleanza con Attalo I di Pergamo e gli Etoli, per evitare un dispendioso intervento diretto in Grecia da parte delle armate romane. Tra le clausole inserite nel trattato con essi, vi era che tutte le citt\u00e0 conquistate in Grecia sarebbero state cedute agli Etoli. Alla fine Filippo fu costretto a firmare la pace di Fenice (205 a.C.), dove Roma si assicurava la tranquillit\u00e0 sul fronte orientale, ma soprattutto proiettando Roma per la prima volta entro il mondo politico ellenico, come garante nei confronti di coloro che ne avevano chiesto l'intervento negli anni passati.\nNello stesso anno 204 a.C. si verific\u00f2 un importante avvenimento che simboleggi\u00f2 il crescente interesse di Roma per l'Oriente ellenistico con le sue vestigia della mitologia troiana e la grande importanza assunta dalla famiglia degli Scipioni. Nel quadro delle alleanze organizzate da Roma per contrastare Filippo V di Macedonia, il re di Pergamo, Attalo I, consegn\u00f2 agli inviati della repubblica la \"Magna Mater\", la pietra scura di forma conica venerata a Pessinunte. Secondo gli oracoli dei Libri Sibillini, l'introduzione del culto della \"Magna Mater\" era una condizione indispensabile per raggiungere finalmente la cacciata del nemico cartaginese dall'Italia. Nell'aprile 204 a.C. la pietra nera di Pessinunte giunse a Ostia e venne consegnata a Publio Cornelio Scipione Nasica, cugino di Publio Scipione e figlio di Gneo Scipione morto in Spagna nel 211 a.C.; Scipione Nasica era stato scelto dal Senato per il prestigioso incarico in quanto considerato il \"miglior cittadino\" di Roma.\nContrasti nel senato e piani di Scipione (205 a.C.).\nUna volta tornato dalla Spagna (autunno del 206 a.C.), Scipione venne eletto console nel 205 a.C. e gli fu affidata la Sicilia, dove dovette accontentarsi delle \"legioni Cannensi\", sebbene gli fosse stato accordato il diritto di reclutare dei volontari. Annunci\u00f2 quindi il suo ambizioso programma di chiudere la partita con Cartagine, portando la guerra in Africa. Invano a questo suo disegno politico e strategico si oppose il Senato romano, capitanato dalla fazione attendista di Quinto Fabio Massimo e del figlio. Si pu\u00f2 comprendere come l'ex dittatore, ora \"princeps senatus\", ormai settantenne fosse affezionato alla sua concezione della guerra che fino ad allora aveva permesso a Roma di resistere.\nIl Senato di Roma, sotto la pressione dei Fabii, voleva prima sconfiggere Annibale in Italia e rifiutava di supportare Scipione, che in Sicilia aveva a sua disposizione solo le legioni \"cannensi\" e poche navi. Le legioni \"cannensi\" erano i resti delle forze sbaragliate a Canne da Annibale. Per\u00f2 mentre Varrone, il maggiore responsabile della disfatta, tornato a Roma era stato perdonato, la bassa forza, come punizione era stata mandata in Sicilia con il divieto di tornare a Roma fino a quando Annibale fosse rimasto in Italia.\nLe devastazioni del territorio erano impressionanti: oltre dieci anni di guerra continua avevano distrutto in pratica l'economia agricola della regione. La terra non poteva essere lavorata senza che fossero attivate razzie degli eserciti di entrambe le parti. I commerci erano bloccati per carenza di denaro, per il pericolo di rapine, per mancanza di acquirenti. Gli uomini validi venivano arruolati, per volont\u00e0 o per forza, tanto che alcune colonie romane furono esentate dal fornire uomini; nel 209 a.C. dodici colonie latine si erano rifiutate di svolgere il servizio militare, stanche della guerra.\nScullard compie un'analisi assai precisa sulle politiche seguite dalle due fazioni:\nDel resto Fabio, privo di quel talento militare proprio del suo avversario politico a Roma, era stato costretto per anni a rifugiarsi in una strategia difensiva di logoramento, che non a caso gli aveva procurato l'appellativo di \"Cunctator\". E pertanto, non sarebbe mai stato capace di condurre una campagna offensiva in Africa e conquistare Cartagine.\nAl contrario Scipione, con le sue riforme tattiche, non temeva di scontrarsi con Annibale in una battaglia campale. Alla fine prevalse la posizione di Scipione su quella di Fabio.\nPreparativi per l'Africa (205 - 204 a.C.).\nPreso atto dell'atteggiamento del Senato Scipione si rivolse agli alleati italici per avere uomini, armi, navi e vettovaglie. La risposta, leggiamo in Tito Livio, fu entusiastica. Le citt\u00e0 dell'Etruria e del Lazio fornirono ciurme per le trenta navi, tela per le vele, grano e farro e vivande di tutti i tipi, punte di frecce, scudi, spade, lance e uomini. In meno di due mesi Scipione aggiunse alle sue legioni \"cannensi\" circa 7.000 volontari italici e cominci\u00f2 a preparare seriamente lo sbarco in Africa.\nConvinto da alcuni locresi a riconquistare la citt\u00e0, Scipione accett\u00f2 e dopo la sua caduta lasci\u00f2 un luogotenente, Quinto Pleminio, a governare Locri. Le malversazioni di Pleminio vennero portate davanti a Scipione che per\u00f2 non credette ai locresi. Costoro allora si appellarono al Senato che invi\u00f2 una commissione. Per fortuna di Scipione la commissione di inchiesta prima, a Locri, appur\u00f2 che il console non aveva avuto parte nel comportamento di Pleminio e poi, a Siracusa vide che l'esercito approntato da Scipione era perfettamente addestrato e rifornito. La commissione torn\u00f2 a Roma lodando Scipione e le sue capacit\u00e0 di organizzazione e di comando. Con tutte queste difficolt\u00e0 Scipione perse un anno nella sua guerra contro Annibale. Con l'anno 204 a.C., Scipione ottenne la carica di proconsole in Africa, potendo finalmente portare avanti il progetto che aveva in mente gi\u00e0 dagli anni delle campagne in Spagna: portare la guerra in Africa, tant'\u00e8 vero che nel 205 a.C. aveva inviato il fedele Gaio Lelio con la flotta sulle coste africane, nei pressi di \"Hippo Regius\", per ottenere un incontro con il giovane Massinissa, figlio dell'ormai defunto Gaia (re della Numidia orientale).\nScipione da tempo osservava con attenzione gli sviluppi e le rivalit\u00e0 tra i re dei Numidi. Cartagine, fino a quel momento, aveva trovato nel re dei Massili (Numidi orientali), Gaia, il suo alleato contro il re dei Massesili (Numidi occidentali), Siface. Massinissa, figlio di Gaia, aveva combattuto contro Roma in Spagna (dal 212 al 206 a.C.). All'inizio Siface fu sconfitto da Massinissa in Africa ma, con le successive sconfitte iberiche dei Cartaginesi (209 - 206 a.C.) la situazione si invert\u00ec. Siface, se in un primo momento rimase alleato di Scipione che era giunto dalla Spagna per incontrarlo, poco dopo cement\u00f2 la propria alleanza con Cartagine, prendendo in moglie la figlia del comandante cartaginese Asdrubale Giscone, Sofonisba (206 a.C.), e mettendo a disposizione del cartaginese altri 50.000 uomini e 10.000 cavalieri.\nUna volta morto Gaia, scoppi\u00f2 una guerra civile tra i suoi eredi, tra i quali vi era anche Massinissa. Siface, cercando di approfittare di questi scontri, prov\u00f2 ad annettere al proprio regno il territorio dei Massili, accordandosi con Cartagine. Intanto Massinissa che aveva conosciuto e apprezzato Scipione in Spagna, si alle\u00f2 con Roma. L'alleanza con Siface sembrava favorire Cartagine, ma Massinissa priv\u00f2 Annibale dell'arma strategica che aveva avuto in esclusiva: la cavalleria numidica, che Roma aveva sofferto dalla Trebbia a Canne e che Scipione aveva imparato a conoscere in Spagna.\nCartagine che non era del tutto preparata, cerc\u00f2 di predisporre la difesa del proprio territorio, operando reclutamenti di mercenari, acquisti di armi, grano e ricercando alleati.\nUltima fase della guerra (204 - 202 a.C.).\nScipione in Africa (204 - 203 a.C.).\nScipione, una volta sbarcato a terra dalle navi, poteva contare su 25.000-30.000 uomini. Nella primavera del 204 a.C., Scipione lasci\u00f2 la Sicilia per traghettare le proprie forze in Africa. Si trattava di una forza composta da 400 navi da carico, una scorta di 40 navi da guerra, comandate da Gaio Lelio e da Marco Porcio Catone. Forse su consiglio di Massinissa, intendeva sbarcare nella parte occidentale del golfo delle Sirti (\"Emporia\", grosso centro commerciale punico e fonte di enormi entrate per Cartagine), ma il mare agitato e la nebbia obbligarono la sua flotta ad approdare nei pressi di Utica (a Porto Farina).\nLe forze cartaginesi erano appostate quasi tutte a Emporia, mentre uno squadrone di 4.000 cavalieri, posso sotto il comando di Annone (figlio di Asdrubale Giscone) venne mandato per rendere difficili le operazioni di sbarco ai Romani. Annone si scontr\u00f2 con la cavalleria romana, ma venne battuto e ucciso. Caddero 1.000 uomini e 2.000 vennero presi prigionieri. Scipione conquist\u00f2 Selica e si dedic\u00f2 al saccheggio del territorio, inviando il bottino di guerra, tra cui 8.000 schiavi, a Roma, che esultava.\nScipione cerc\u00f2 di conquistare Utica, ma l'impresa non gli riusc\u00ec. Decise allora di svernare nel suo territorio, mentre poneva l'assedio alla citt\u00e0 e il proprio accampamento (i \"Castra Cornelia\"). Nel frattempo port\u00f2 dalla sua parte Massinissa che, acerrimo nemico di Siface da cui era stato disastrosamente sconfitto, stava attraversando un periodo di sfortuna, ma conservava un grande ascendente sulle popolazioni della Numidia.\nDurante l'inverno del 204-203 a.C. Siface tent\u00f2 di mediare una pace proponendo il ritiro dei Romani dall'Africa e dei Cartaginesi dall'Italia. Scipione non aveva per\u00f2 alcuna intenzione di accettare condizioni che non offrissero a Roma un pagamento per tutti i danni subiti in quasi vent'anni di guerra. Il comandante romano vide la necessit\u00e0 di prolungare i negoziati in modo da potere visitare pi\u00f9 e pi\u00f9 volte gli accampamenti del nemico, raccogliendone informazioni topografiche preziose per la campagna dell'anno successivo. I due accampamenti nei quali erano alloggiate, in modo disordinato, le truppe di Siface e Asdrubale erano poste su due alture adiacenti, a circa 10\u00a0km dai \"Castra Cornelia\" di Scipione.\nLa campagna riprese l'anno successivo, con la cessazione delle trattative di pace (primavera del 203 a.C.). Siface e Asdrubale Giscone si trovavano ora a capo di una forza pari a circa 100.000 uomini (probabilmente il dato \u00e8 eccessivo). Scipione, che aveva ricevuto pochi rinforzi di cavalleria da Massinissa, poteva disporre di forze assai inferiori in numero, forse meno della met\u00e0, ma con un attacco notturno improvviso, dividendo in due parti il suo esercito, il comandante romano mand\u00f2 Gaio Lelio e Massinissa ad attaccare il campo di Siface, mentre egli si occup\u00f2 di quello di Asdrubale. La strage che ne segu\u00ec, vide le forze romane incendiare i due accampamenti nemici, approfittando dello spavento e della disorganizzazione cartaginese. Al termine della battaglia solo poco pi\u00f9 di 20.000 uomini erano i superstiti cartaginesi. Asdrubale si ritir\u00f2 a Cartagine, mentre Siface torn\u00f2 in Numidia dove ebbe la fortuna di trovare 4.000 mercenari celtiberi appena giunti.\nGalvanizzato dalla vittoria Scipione part\u00ec con 12.000 soldati, lasciando le restanti truppe ad assediare Utica. I Romani raggiunsero i resti dell'esercito numidico-cartaginese (composto da 20.000 armati) e presso i Campi Magni (Souk el Kremis, lungo il corso superiore del fiume \"Bagradas\", a 120\u00a0km da Utica) lo distrussero completamente. Le truppe cartaginesi e numidiche poste alle ali cedettero completamente e solo l'eroica resistenza dei celtiberi, posti al centro, permise ad Asdrubale e a Siface di salvarsi con pochi uomini al seguito. Asdrubale fu condannato a morte, ma riusc\u00ec a fuggire e a reclutare altri 10.000 uomini. Siface cerc\u00f2 rifugio nella sua terra, inseguito da Massinissa che cercava la rivincita totale, e fu catturato a Cirta. Intanto Scipione rinunci\u00f2 a conquistare Utica e, dopo avere dato alle fiamme le sue macchine d'assedio, riusc\u00ec a espugnare Tunisi, che si trovava a soli 24\u00a0km dalla capitale punica. Ora Cartagine era alle corde. Lo Scullard scrive: \u00abScipione era adesso in grado di fare ci\u00f2 che Annibale aveva fatto a Cannae; egli aveva formato un esercito capace di affrontare il maestro della tattica\u00bb.\nPrevalse il partito della pace a Cartagine, e venne tentata nuovamente la strada della trattativa. Intanto si approfitt\u00f2 del tempo concesso per inviare messaggeri in Italia. Uno raggiunse Magone in Liguria, a cui fu ordinato di tornare immediatamente in patria, un altro raggiunse Annibale nel Bruzio con lo stesso ordine.\nScipione, che non aveva come obbiettivo quello di distruggere la capitale punica, fiss\u00f2 le condizioni:\nQueste condizioni miravano a ridurre la potenza di Cartagine sia territorialmente, sia nei suoi commerci, ma soprattutto a stato cliente di Roma. Alla fine Cartagine accett\u00f2 e fu conclusa una tregua, in attesa che il senato romano ratificasse questo trattato (inverno 203-202). Il fatto che molte delle famiglie romane rivali di Scipione ne invidiassero i suoi successi, fecero ritardare la trattativa al punto che, quando la guerra sembrava ormai giunta al capolinea, Annibale sbarc\u00f2 in Africa, riaccendendo le speranze dei Cartaginesi.\nAnnibale abbandona l'Italia (203 a.C.).\nNell'estate del 204 a.C. il nuovo console, Publio Sempronio Tuditano attacc\u00f2 Annibale a Crotone e ottenne qualche modesto successo; le perdite romane ammontarono peraltro a oltre 1.000 uomini. Venne inviato anche l'altro esercito consolare sotto la guida del proconsole Crasso che nel frattempo aveva occupato la zona di Cosenza. In realt\u00e0 Annibale manteneva il controllo della situazione e appariva sempre pericoloso e invitto; l'andamento delle operazioni nel Bruzio rinforz\u00f2 nel Senato la convinzione che la tattica di Fabio Massimo non doveva essere abbandonata.\nIn realt\u00e0 la situazione strategica e logistica di Annibale era ormai compromessa; privo di aiuti, informato della disfatta del fratello Magone, egli era ormai consapevole che la sua lunga campagna nella penisola era fallita; fin dal 205 a.C. egli aveva fatto incidere, secondo la tradizione dei condottieri ellenistici, un'iscrizione in bronzo al tempio di Era Lacinia a Capo Lacinio, non molto distante da Crotone, dove venivano descritte le sue imprese in Italia.\nNell'autunno del 203 a.C. il senato cartaginese sotto la pressione dell'invasione di Scipione, diede ordine ad Annibale di imbarcarsi e tornare in Africa; il condottiero cartaginese apprese con amarezza queste decisioni, ma egli aveva indubbiamente previsto questa possibilit\u00e0. Per la prima volta dopo ben trentaquattro anni, Annibale tornava nella patria che aveva lasciato da ragazzo per seguire il padre. Egli, dopo avere perduto Locri (occupata da Pleminio), abbandonato \"Thurii\" ai suoi soldati e ridottosi ormai al solo territorio di Crotone, fece costruire una flotta con il legname della Sila. Prima di abbandonare per sempre l'Italia, procedette a effettuare vaste distruzioni e saccheggi sul territorio per non lasciare bottino nelle mani dei Romani; massacr\u00f2 i soldati italici che si rifiutavano di seguirlo in Africa; nel Tempio di Hera Lacinia, fece incidere, in greco e punico, il racconto delle sue gesta. Giunse indisturbato in Africa e sbarc\u00f2 a \"Leptis Minor\" da dove si diresse ad \"Hadrumetum\". Egli era partito dall'Italia insieme a circa 15.000-20.000 veterani delle campagne in Italia, senza alcun'opposizione da parte delle forze romane del console Gneo Servilio Cepione.\nLo Scullard aggiunge che, dopo avere trascorso quindici anni in un paese nemico, \u00abegli abbandon\u00f2 l'Italia invitto, con pi\u00f9 tristezza di un esule che lascia la terra natale. Era fallita l'impresa a cui aveva dedicato la sua vita\u00bb.\nCartagine, galvanizzata dall'arrivo del suo eroe, interruppe le trattative e cominci\u00f2 a riorganizzarsi. La pace che i comizi romani avevano ratificato, venne rifiutata e per poco gli ambasciatori romani giunti in Africa non furono uccisi. Scipione dovette annullare la tregua, mentre Annibale si apprestava a raccogliere tutte le forze disperse cartaginesi: gli uomini del fratello Magone e gli uomini di Asdrubale, per lo pi\u00f9 mercenari. Con queste truppe si diresse verso la Numidia per arruolare reparti di cavalleria, anche se alla fine dovette accontentarsi di 3.000 cavalieri forniti dal figlio del deposto Siface, Vermina.\nScipione non perse altro tempo e inizi\u00f2 a devastare la vallata del fiume \"Bagradas\" e chiedendo aiuto all'alleato Massinissa, che stava combattendo nella Numidia occidentale. I due poi si riunirono nell'interno, poich\u00e9 per il comandante romano era di fondamentale importanza disporre di un adeguato numero di cavalieri numidi prima di affrontare il Cartaginese. Intanto Annibale marci\u00f2 da \"Hadrumetum\" a \"Zama\" (quella pi\u00f9 a ovest fra le due citt\u00e0 che hanno lo stesso nome), sperando di intercettare l'armata di Scipione prima che si congiungesse con la cavalleria numida. A \"Naraggara\" (Sidi Youssef) il comandante romano fu raggiunto da Massinissa e insieme marciarono fino a Seba Biar. Annibale cerc\u00f2 di evitare lo scontro per mostrare, pare, alla fazione pacifista cartaginese di avere cercato una possibile soluzione incruenta, rendendosi inoltre conto di trovarsi in uno stato di inferiorit\u00e0. I due pi\u00f9 grandi condottieri del periodo si incontrarono di persona, ma la trattativa fall\u00ec, poich\u00e9 Scipione pose delle condizioni tali da non lasciare alternative al suo avversario, tanto che la parola pass\u00f2 alle armi. Il Cartaginese avrebbe accettato l'evacuazione della Spagna, ma domandava a Roma di rinunciare all'indennit\u00e0 di guerra; il Romano rifiut\u00f2. Annibale sapeva anche che, un'ultima vittoria gli avrebbe permesso di congelare la guerra, dando voce a Roma a quel partito che auspicava alla cessazione definitiva delle ostilit\u00e0.\nBattaglia di Zama (202 a.C.).\nI due eserciti avevano pi\u00f9 o meno la stessa consistenza numerica. Circa trentacinquemila Romani fronteggiavano quaranta/cinquantamila cartaginesi, quest'ultimi per\u00f2 con una cavalleria inferiore. Ma la differenza qualitativa era importante.\nEntrambi gli schieramenti vennero disposti su tre file.\nAnche questa volta Annibale comp\u00ec un vero e proprio capolavoro, infliggendo al rivale una vera e propria lezione di tattica, fino a sfiorare la vittoria. Giovanni Brizzi scrive \u00abforse solo un'altra battaglia, quella di Waterloo, ha evidenziato quanto Zama la superiore abilit\u00e0 del vinto\u00bb. E tuttavia anche Annibale, come duemila anni pi\u00f9 tardi Napoleone, non pot\u00e9 evitare di essere sconfitto e perdere la guerra in modo definitivo.\nIl Cartaginese lanci\u00f2, infatti, la carica degli elefanti, che in parte venne respinta dai Romani e in parte fin\u00ec nei corridoi che il comandante romano aveva predisposto dietro la linea dei suoi \"velites\". Fu quindi la volta delle cavallerie di Massinissa e Lelio a sospingere fuori dallo schieramento quelle nemiche, che fuggirono e si allontanarono dal teatro dello scontro principale tra le fanterie.\nSubito dopo fu la volta delle due fanterie a scontrarsi. Scipione, che aveva notato che la terza linea di Annibale rimaneva ferma, intu\u00ec di non potere praticare la manovra di aggiramento che aveva applicato in altre precedenti battaglie. Gli \"hastati\" riuscirono a caricare la prima linea dei mercenari di Cartagine, che ripiegarono verso le ali della seconda linea, che non si era aperta per accoglierli. Appoggiati dalla seconda fila romana dei \"principes\", riuscirono a rompere anche il secondo schieramento cartaginese. A questo punto, vista la distanza con il terzo schieramento di Annibale, il comandante romani prefer\u00ec interrompere la battaglia, sia per riordinare il suo schieramento (prolungandone il fronte, disponendo \"principes\" e \"triarii\" ai lati degli \"hastati\"), sia per attendere il ritorno della cavalleria romana.\nLo scontro riprese ancor pi\u00f9 cruento. La situazione stava diventando critica per Scipione, ma Annibale aveva davanti a s\u00e9 le legioni di Canne. Quegli uomini sconfitti dai nemici ed esecrati dai loro stessi concittadini ebbero, alla fine, una seconda possibilit\u00e0 e da quella speranza, da quella rabbia, trassero la forza di resistere alle forze puniche che li sovrastavano. Definitivamente dispersa la cavalleria avversaria o disperatamente chiamati indietro da Scipione, alla fine Lelio e Massinissa tornarono con i loro cavalieri, che si avventarono alle spalle delle forze cartaginesi e le annientarono. Lo Scullard aggiunge che \u00abla cavalleria giunse in tempo per decidere, non solo il corso della battaglia, ma anche quello della storia del mondo\u00bb.\nDalla distruzione dell'esercito cartaginese Annibale riusc\u00ec a scampare tornando ad \"Hadrumetum\". Scipione, intanto, dopo avere compiuto un'azione dimostrativa contro Cartagine, accolse una delegazione di pace a Tunisi. La seconda guerra punica era terminata con un ennesimo massacro sulle rive di un fiume africano. Era il 29 ottobre 202.\nFine della guerra.\nResistere ancora a Roma poteva significare solo la distruzione della citt\u00e0 di Cartagine. Anche Scipione voleva la pace e l'Italia aveva la necessit\u00e0 di ricostruire dopo quindici anni di distruzione. Venne pertanto conclusa una tregua di tre mesi, a condizione che Cartagine consegnasse degli ostaggi e fornisse frumento e salario alle truppe romane per tutta la durata della tregua.\nLe condizioni della pace furono le seguenti e comportarono la fine di Cartagine come potenza mediterranea:\nIn cambio le truppe romane avrebbero evacuato l'Africa entro cinque mesi. La guerra ebbe cos\u00ec termine e le condizioni di Scipione furono ratificate dal Senato. Al comandante che aveva sconfitto Annibale fu conferito il \"cognomen ex virtute\" di \"Africanus\".\nMezzo secolo dopo, quando Cartagine infine si ribell\u00f2 ai continui attacchi di Massinissa, fu questa sua reazione - non autorizzata - a fornire ai romani il \"casus belli\" per scatenare la terza guerra punica. Qualche anno dopo fu anche imposto ai Cartaginesi di aiutare Roma nella sua avventura in Grecia e Asia Minore contro gli Etoli e il re seleucide e navi puniche servirono nella campagna di Lucio Cornelio Scipione Asiatico contro Antioco III di Siria.\nA Roma la fine della guerra non fu accolta bene da tutti per ragioni sia politiche che morali. Quando il Senato decret\u00f2 sul trattato di pace con Cartagine Quinto Cecilio Metello - gi\u00e0 console nel 206 a.C. - afferm\u00f2 che non riteneva la fine della guerra essere un bene per Roma; temeva che il popolo romano non sarebbe ritornato allo stato di quiete dal quale era stato tratto con l'arrivo di Annibale.\nBilancio e conseguenze della guerra.\nLa storiografia moderna ha cercato di spiegare le cause della vittoria finale di Roma e del fallimento di Annibale nonostante la lunga serie di vittorie e la sua invincibilit\u00e0 nel territorio italico. Annibale viene senza dubbio considerato uno dei pi\u00f9 grandi condottieri di tutti i tempi per la sua capacit\u00e0 di comando e la grande abilit\u00e0 strategica e tattica in ogni situazione bellica. Il fallimento di Annibale \u00e8 stato tuttavia spiegato dagli storici, oltre che per l'insufficiente supporto ricevuto dalla madrepatria, soprattutto per la sua erronea percezione della realt\u00e0 politica italica. Verosimilmente egli, legato alla cultura greca e ai suoi ideali di libert\u00e0, si attendeva una rapida defezione generale degli alleati italici di Roma e un'entusiastica adesione ai suoi proclamati programmi di liberazione dei popoli dalla presunta oppressione romana. In questo caso Annibale pu\u00f2 non avere compreso la reale solidit\u00e0 della struttura politica della federazione romano-italica e pu\u00f2 avere sottovalutato la capacit\u00e0 di resistenza e la concreta concordanza di interessi economico-politici presente nelle classi dirigenti dei \"Socii\" di Roma.\nPer pi\u00f9 di un osservatore la seconda guerra punica pu\u00f2 essere considerata sostanzialmente il primo conflitto mondiale della storia, almeno per quanto riguarda l'area del Mediterraneo. Oltre a Roma e Cartagine, furono infatti coinvolti nella guerra Celti, Italici, Iberi, Liguri, Numidi, il Regno Macedone e la simmachia greca, la Lega Achea, la Lega Etolica e cos\u00ec via; durante il conflitto restarono attivi contemporaneamente pi\u00f9 fronti anche molto distanti fra loro, con un impiego di mezzi e uomini enorme, se rapportato alle popolazioni dell'epoca. Si aggiunga che l'invasione di Annibale consent\u00ec all'altra Italia di rialzare la testa e di ribellarsi a Roma: non solo le popolazioni galliche della Cisalpina ma, dopo Canne, anche quelle Osco-Sabelliche e i Greci della Magna Grecia.\nSeppure alla fine vincitrice Roma pag\u00f2 comunque a caro prezzo il lungo conflitto contro Annibale, obbligando i Romani a ricorrere a tutte le risorse di uomini e di denaro. Tutto ci\u00f2 comport\u00f2 il massimo sforzo finanziario, tanto che per esempio a partire dal 215 a.C. l'imposta sul patrimonio (\"tributum\") fu raddoppiata. I Romani vissero per anni nell'incubo di una guerra interminabile e di un nemico alle porte che sembrava invincibile. Lo sforzo bellico fu estremamente gravoso, sul piano economico e civile: per anni intere regioni italiche furono saccheggiate e devastate dalle continue operazioni militari, con danni enormi per l'agricoltura e per i commerci, che a lungo restarono bloccati, per la pressione dei Galli a nord e la presenza di Annibale a sud. Secondo Floro infatti lo scontro si era rivelato:\nAppiano di Alessandria aggiunge che ben quattrocento citt\u00e0 furono distrutte da Annibale (o comunque passate sotto il controllo del Cartaginese); alcune di queste furono incendiate e rase al suolo, molte furono conquistate da entrambi gli schieramenti con tutte le conseguenze del caso; intere popolazioni furono, infine, deportate in massa.\nTutto ci\u00f2 senza contare il pesante bilancio in termini di vite umane. Secondo alcune stime moderne che \u00abil dato dei censimenti sembra implicitamente confermare\u00bb, nei 17 anni di guerra morirono (o risultarono dispersi) tra i 200.000 e i 300.000 italici, su una popolazione che, dopo la secessione delle regioni meridionali, era di soli 4 milioni di abitanti circa, mentre il potenziale umano mobilitato da Roma per la guerra raggiunger\u00e0 in alcuni anni il 10% della popolazione, senza scendere mai sotto al 6-7%, tutte cifre che si avvicinano molto, in termini percentuali, a quelle registrate durante la prima guerra mondiale- Brizzi aggiunge che \u00abla confederazione italica perdette in questa guerra quasi un terzo dei maschi in et\u00e0 di portare le armi\u00bb. Tuttavia, nonostante i gravi sacrifici sopportati, la guerra punica rappresent\u00f2 una svolta decisiva per le future fortune di Roma. Lo Scullard non a caso scrive che \u00abda allora non sorse pi\u00f9 nessuna potenza in grado di mettere in pericolo l'esistenza di Roma\u00bb.\nVero \u00e8 che le prime trasformazioni della Repubblica romana si verificarono gi\u00e0 durante l'intero arco del conflitto, quando il senato assunse il comando delle operazioni, mostrando come sostiene il Brizzi \u00abuna visione strategica chiara nella gestione di una guerra che andava assumendo proporzioni ecumeniche finora sconosciute all'et\u00e0 antica\u00bb. Il governo di Roma antica evidenzi\u00f2 capacit\u00e0 degne di uno stato maggiore moderno, che si tradussero nel curare ogni singolo dettaglio organizzativo, come quello di stabilire l'entit\u00e0 dei contingenti da inviare nei diversi settori strategici e con essi i loro comandanti; ordinare le leve e richiedere ai \"socii\" le necessarie forniture militari.\nE se le istituzioni politiche rimasero pressoch\u00e9 stabili il problema generato dai comandi militari nei differenti settori strategici richiese un numero sempre maggiore di sostituti, anche per sopperire alle costanti perdite che ogni anno si andavano accumulando. Ci\u00f2 produsse alcuni ritocchi all'assetto costituzionale repubblicano. Durante l'intero conflitto si ricorse al principio della proroga del comando per pi\u00f9 anni consecutivi (attraverso la propretura e il proconsolato), per coloro che si erano dimostrati particolarmente esperti in ambito militare. Si consent\u00ec, inoltre, di derogare al normale iter del \"cursus honorum\", autorizzando l'accesso al consolato senza che in precedenza fosse stata ricoperta la pretura, e addirittura conferendo l'\"imperium proconsolare\" a chi mai prima di allora aveva ricoperto pretura o consolato, come nel caso di Publio Cornelio Scipione.\nSul piano militare le catastrofiche sconfitte subite a opera di Annibale furono un'importante lezione sia sul piano tattico-strategico che organizzativo: da quel momento in poi i Romani impararono a perfezionare il loro apparato bellico in modo pi\u00f9 efficace, introducendo schemi e soluzioni tattiche che per secoli lo resero pressoch\u00e9 imbattibile. La grande capacit\u00e0 tattica di Annibale aveva messo in crisi l'esercito romano. Le sue manovre imprevedibili, repentine, affidate alle ali di cavalleria cartaginese e numidica, avevano distrutto numerosi eserciti romani, anche se superiori nel numero dei loro componenti, in particolare nella battaglia di Canne. Le esigenze straordinarie poste dal nuovo nemico punico, misero in evidenza la debolezza tattica della legione manipolare, tanto che Scipione l'Africano, inviato nel 209-208 a.C. in Spagna Tarraconense per affrontare le armate cartaginesi, reput\u00f2 necessario apportare delle modifiche tattiche tali da permettergli una maggiore flessibilit\u00e0 in ogni battaglia. Per questi motivi egli introdusse per primo la coorte, elemento intermedio tra l'intera legione e il manipolo. Egli andava cos\u00ec riunendo i tre manipoli di \"hastati\", \"principes\" e \"triarii\" per dare loro maggiore profondit\u00e0, attribuendo a loro lo stesso ordine. Si veniva cos\u00ec a creare un reparto pi\u00f9 solido e omogeneo, con gli uomini della prima fila che tornavano a dotarsi di lunghe lance da urto. Ora era importante addestrare le truppe in modo che non vi fossero problemi nel passare all'occorrenza da una disposizione di tipo manipolare a una coortale e viceversa."}
{"id": "56605", "revid": "1884228", "url": "https://it.wikipedia.org/wiki?curid=56605", "title": "Eresia", "text": "Leresia \u00e8 una dottrina considerata come deviante dall'ortodossia religiosa alla cui tradizione si collega, come storicamente quella cattolica. Il termine viene utilizzato anche fuori dall'ambito religioso, in senso figurato, per indicare un'opinione o una dottrina filosofica, politica, scientifica o persino artistica in disaccordo con quelle generalmente accettate come autorevoli.\nEtimologia, origine e sviluppi del termine.\n\"Eresia\" deriva dal greco \u03b1\u1f35\u03c1\u03b5\u03c3\u03b9\u03c2, \"ha\u00ecresis\" derivato a sua volta dal verbo \u03b1\u1f31\u03c1\u03ad\u03c9 (\"hair\u00e8\u014d\", \"afferrare\", \"prendere\" ma anche \"scegliere\" o \"eleggere\"). In tale ambito indicava anche delle scuole come quella dei Pitagorici o quella degli Stoici.\nIn ambito cristiano, il termine \"Eresia\", assente nei vangeli canonici, compare negli Atti degli apostoli (5:17, in origine dunque eretico, era colui che sceglieva, colui che era in grado di valutare pi\u00f9 opzioni prima di, cfr. \"Atti\", 24:5, 24:14, 26:5, 28:22) per indicare varie scuole (o sette) come quelle dei Sadducei, Cristiani e Farisei. Sia in greco antico sia in ebraico ellenizzato questo termine non possedeva, originariamente, alcuna caratteristica denigratoria.\nCon le Lettere del Nuovo Testamento tale neutralit\u00e0 del termine viene meno: in 1 Corinzi 11:19, Galati 5:20, 2 Pietro 2:1, \"ha\u00ecresis\" inizia ad assumere dei connotati dispregiativi e ad indicare la \"separazione\", la \"divisione\" e la rispettiva condanna. Secondo Heinrich Schlier lo sviluppo in negativo di \"hairesis\" procede con l'analogo sviluppo del termine \"ekklesia\": \"ha\u00ecresis\" ed \"ekklesia\" divengono due opposti.\nSecondo Alain Le Boulluec, fu Giustino (100-162) il primo apologeta ad utilizzare sistematicamente il termine \"eresia\" per combattere le correnti cristiane considerate devianti.\nIn ambito ebraico si evidenzia un processo analogo: sempre nel I secolo d.C. (in corrispondenza con l'emergere dell'ebraismo rabbinico ortodosso) il termine ebraico \"min\" (\u05de\u05b4\u05d9\u05df, pl. \u05de\u05b4\u05d9\u05e0\u05b4\u05d9\u05dd , \"minim\"; corrispettivo del greco \"ha\u00ecresis\") assume dei connotati dispregiativi e viene utilizzato per indicare sia i cristiani che gli gnostici.\nIl termine da un significato neutro assume in un secondo momento un valore negativo e passa ad indicare una dottrina o un'affermazione contraria ai dogmi e ai princ\u00ecpi di una determinata religione, sovente oggetto di \"\"condanna\" o scomunica da parte dei rappresentanti della stessa. Nel caso della Chiesa cattolica, ad esempio, sono previsti appositi sinodi per stabilire quali siano le deviazioni dall'ortodossia e la Congregazione per la Dottrina della Fede (erede della Congregazione della sacra romana e universale Inquisizione) per individuare coloro che vengono considerati \"colpevoli di eresia\"\" (ovvero gli \"eretici\").\nFuori dall'ambito religioso il termine viene utilizzato in senso figurato per indicare un'opinione o una dottrina filosofica, politica, scientifica o persino artistica in disaccordo con quelle generalmente accettate come autorevoli.\nEretico \u00e8 dunque chi proclama con forza una propria scelta definitiva: \"eresia\" pu\u00f2 pertanto equivalere ad una \"scelta\" sia di credo sia di appartenenza tra \"fazioni\" religiose contrapposte. Un'altra possibile interpretazione, legata al significato di \"scelta\", richiama il fatto che l'eretico \u00e8 colui che \"sceglie\", cio\u00e8 accetta, solo una parte della dottrina \"ortodossa\", rimanendo in disaccordo su altre parti.\nNel registro informale, il termine viene per\u00f2 usato per indicare un'opinione gravemente errata o comunque discordante dalla tesi pi\u00f9 accreditata riguardo ad un certo argomento.\nIn origine il termine, utilizzato da scrittori ellenistici, indicava una fazione o una setta religiosa, senza connotazioni negative. Gi\u00e0 nel Nuovo Testamento il termine assume un significato negativo e in questo senso venne utilizzato da padri della Chiesa e scrittori ecclesiastici. Ad esempio il termine venne ampiamente impiegato da Ireneo nel suo trattato \"Contra haeresis\" (\"Contro le eresie\") per contrastare i suoi oppositori nella Chiesa. Egli descrisse le sue posizioni come ortodosse (dal greco \"ortho-\" \"retta\" e \"doxa\" \"opinione\") in contrapposizione con quelle \"eretiche\" dei suoi avversari.\nOvviamente, nell'accezione negativa, il termine eresia pu\u00f2 essere visto come reciproco: pochi sarebbero disposti a definire le proprie credenze come eretiche, ma piuttosto a presentarle come l'interpretazione corretta di una determinata dottrina, e quindi come la visione ortodossa giudicata eretica da altri. Ci\u00f2 che costituisce eresia \u00e8 un giudizio dato in funzione dei propri valori; si tratta dell'espressione di un punto di vista relativo ad una consolidata struttura di credenze. Per esempio, i cattolici vedevano nel protestantesimo un'eresia mentre i non cattolici consideravano il cattolicesimo stesso come la \"grande apostasia\".\nNell'ambito del cristianesimo si tende a fare una distinzione fra eresia e scisma: quest'ultimo comporta un distacco dalla chiesa ortodossa, considerata conforme alle regole date, senza \"perversioni nel dogma\" (secondo la definizione di San Girolamo), anche se, secondo alcuni teologi cattolici, lo scisma inveterato finisce per assumere anche caratteristiche dottrinali .\nCattolicesimo.\nVarie opere dell'apologeta e scrittore cristiano Tertulliano sono dirette contro gli eretici e le rispettive eresie: Marcione, Valentino, Prassea.\nIl Padre della Chiesa Agostino d'Ippona rivolse la sua polemica principalmente contro i manichei, i donatisti e i pelagiani.\nIn un decreto successivo alla vittoria su Licinio e al Concilio di Nicea I, Costantino condann\u00f2 le dottrine degli eretici (Novaziani, Valentiniani, Marcioniti, Paulianisti e Catafrigi).\nBlaise Pascal in Pensieri si sofferma pi\u00f9 volte sul tema delle eresie. Nel frammento 862 scrive :Gilbert Keith Chesterton cos\u00ec definisce l'eresia e l'eretico:\nUn esempio di verit\u00e0 che trascura le altre verit\u00e0 ci \u00e8 dato dalle tentazioni di Ges\u00f9 descritte nei vangeli sinottici. Vincenzo di Lerino, nel suo Commonitorium, scrive che gli eretici usano le Scritture allo stesso modo di Satana, quando per tentare Ges\u00f9:\nIl Medioevo.\nI moti di contestazione nei confronti della Chiesa, divampati nella prima met\u00e0 del XII secolo, come quello dei patarini e quello degli arnaldisti, avevano dato l'indicazione della necessit\u00e0 di una riforma religiosa. Il movimento dei catari, che affior\u00f2 contemporaneamente in diversi punti d'Europa, ambiva alla creazione di una nuova Chiesa. Contro di loro papa Innocenzo III band\u00ec nel 1208 una crociata di sterminio. Nel 1244, la caduta dell'ultima roccaforte di Monts\u00e9gur, nel sud della Francia, con il conseguente rogo di circa duecento catari, determin\u00f2 la fine del catarismo.\nNel XIII secolo Tommaso d'Aquino nella \"Somma Teologica\" definir\u00e0 l'eresia \u00abuna forma d'infedelt\u00e0\u00bb che corrompe la dottrina e porta turbamento nelle anime dei fedeli. Secondo Tommaso inoltre, e poi di conseguenza nell'ambito del cattolicesimo, si pongono alcune distinzioni fra i diversi gradi dell'eresia. Quando si tratta dell'opposizione diretta e immediata ad un dogma esplicitamente proposto dalla Chiesa si parla di dottrina eretica, mentre quando ci si oppone a una conclusione teologica o ad altri elementi derivati di una verit\u00e0 rivelata o ad una dottrina definibile, ma non ancora definita, si parla di proposizioni erronee, o che sanno di eresia, o prossime all'eresia."}
{"id": "56606", "revid": "38275", "url": "https://it.wikipedia.org/wiki?curid=56606", "title": "Eretico", "text": ""}
{"id": "56608", "revid": "712828", "url": "https://it.wikipedia.org/wiki?curid=56608", "title": "Montagne Nebbiose", "text": ""}
{"id": "56610", "revid": "79227", "url": "https://it.wikipedia.org/wiki?curid=56610", "title": "Monte Fato", "text": "Il Monte Fato (in inglese \"Mount Doom\"), \u00e8 un vulcano di Arda, l'universo immaginario fantasy creato dallo scrittore J. R. R. Tolkien.\nNella lingua elfica sindarin esso \u00e8 detto Orodruin (\"Montagna di fuoco\") o \"Amon Amarth\" (\"Monte Fato\"). Si tratta del luogo al cui interno, nelle cosiddette \"Crepe del Fato\", Sauron forgi\u00f2 l'Unico Anello. Nel \"Signore degli Anelli\" i membri della Compagnia si prefiggono di raggiungere le Crepe in quanto il fuoco contenuto in esse \u00e8 l'unico in grado di distruggere l'Unico Anello.\nGeografia.\nIl Monte Fato si trova a Mordor, nei pressi di Barad-d\u00fbr, la Torre Oscura. Le Crepe del Fato, o Sammath Naur in Sindarin, sono caverne scavate sul fianco del vulcano nelle quali Sauron forgi\u00f2 l'Unico Anello.\nAdattamenti.\nNell'adattamento cinematografico del \"Signore degli Anelli\" realizzato da Peter Jackson, il Monte Ngauruhoe \"interpreta\" il monte Fato per la forma conica e nelle scene a distanza, mentre il vulcano Ruapehu \u00e8 stato usato per rappresentare i dintorni immediati e le pendici del monte Fato in alcune scene. Nei campi pi\u00f9 ampi la montagna \u00e8 invece un grande modello o viene rappresentata al computer, o \u00e8 una combinazione di queste due tecniche.\nNel doppiaggio italiano del film del \"Signore degli Anelli\" del 1978, venne chiamato \"Monte del Fato\".\nInfluenza culturale.\nAl Monte Fato \u00e8 dedicata la formazione montuosa di \"Doom Mons\" su Titano, satellite di Saturno.\nIl nome in lingua Sindarin del monte, Amon Amarth, ha dato il nome all'omonimo gruppo death metal svedese."}
{"id": "56611", "revid": "2567", "url": "https://it.wikipedia.org/wiki?curid=56611", "title": "Orodruin", "text": ""}
{"id": "56612", "revid": "697352", "url": "https://it.wikipedia.org/wiki?curid=56612", "title": "Banda", "text": ""}
{"id": "56615", "revid": "109651", "url": "https://it.wikipedia.org/wiki?curid=56615", "title": "Dead Mac", "text": ""}
{"id": "56618", "revid": "287204", "url": "https://it.wikipedia.org/wiki?curid=56618", "title": "Happy Mac", "text": "LHappy Mac \u00e8 un'icona che appariva sul monitor dei computer Apple Macintosh quando l'avvio della macchina si svolgeva in modo regolare. Durante il boot il computer verificava il corretto funzionamento dell'hardware con dei test diagnostici e se questi test non segnalavano anomalie allora il computer emetteva un suono e faceva apparire l'icona sullo schermo, successivamente compariva la schermata di avvio del sistema operativo. Se i test diagnostici fallivano apparivano invece il Sad Mac o il Dead Mac a seconda della gravit\u00e0 del problema rilevato.\nL'icona \u00e8 stata disegnata da Susan Kare e fa parte del set originale di icone realizzate per il primo Macintosh 128K. \u00c8 stata utilizzata fino alla versione 10.1 del mac OS X: con il sistema operativo Mac OS X 10.2 Apple ha deciso di eliminare l'Happy Mac e di sostituirlo con il simbolo della societ\u00e0. Questa eliminazione ha creato molte discussioni nei siti dedicati alla piattaforma Macintosh dato che molti utenti (specialmente quelli di vecchia data) erano affezionati all'Happy Mac e lo consideravano uno dei simboli del Macintosh."}
{"id": "56619", "revid": "122893531", "url": "https://it.wikipedia.org/wiki?curid=56619", "title": "Sad Mac", "text": "Il Sad Mac \u00e8 un'icona che veniva visualizzata sui personal computer Macintosh di vecchia generazione (quelli che utilizzavano la Old World ROM) per indicare problemi a livello software o hardware che impedivano l'avvio del computer. Contestualmente all'icona veniva visualizzato un codice esadecimale che indicava il tipo di errore verificatosi. Se il problema hardware era molto serio il computer mostrava il Dead Mac, un Sad Mac su sfondo totalmente nero. Sui computer basati sul Motorola 68000 successivi all'Apple Macintosh II l'apparizione dell'icona era accompagnata da un suono definito \"Chimes of Death\" o \"Chords of Doom\"; altri, come i Macintosh basati su CPU PowerPC, riproducevano un suono simile ad uno schianto di automobile mentre altri ancora riproducevano alcune note. Nel caso in cui i test di avvio erano eseguiti senza problemi hardware, il computer visualizzava l'Happy Mac ed il computer iniziava il processo di boot.\nL'icona faceva parte del set di icone disegnate da Susan Kare per il primo Macintosh 128K.\nL'icona del Sad Mac \u00e8 rimasta presente fino alla versione 10.1 del mac OS X: con il sistema operativo Mac OS X 10.2 Apple ha deciso di eliminare sia l'Happy Mac che il Sad Mac. Quest'ultimo ed i suoi messaggi di errore sono stati sostituiti dal kernel panic, gestito dal kernel stesso del sistema.\nSad iPod.\nQuando c'\u00e8 un problema nell'hardware o nel firmware di un iPod viene mostrato il Sad iPod, molto simile al Sad Mac.\nSad iPhone.\nQuando su un iPhone su cui sia stato effettuato il \"jailbreak\" si verifica un errore nel Mobile Substrate il telefono va in \"Safe Mode\", riportando come sfondo della lockscreen un'immagine in stile Sad Mac disegnata da Geoff Stearns.\nCitazioni e riferimenti.\nIl Sad Mac viene citato nella fortunata serie televisiva \"Sex and the City\" nell'episodio 8 della quarta stagione, intitolato \"Computer, orgasmi e funerali\" (titolo originale \"My Motherboard, My Self\").\nNel browser Google Chrome appare come schermata di errore il \"Sad Tab Of Death\", molto simile al Sad Mac ma che segnala errori riguardo alle pagine web invece dei software."}
{"id": "56622", "revid": "2730", "url": "https://it.wikipedia.org/wiki?curid=56622", "title": "Apollo 13", "text": "Apollo 13 \u00e8 stata una missione spaziale statunitense, parte del programma Apollo decollata l'11 aprile 1970 alle ore 13:13 CST dal Kennedy Space Center (Pad 39). Doveva essere la terza missione a sbarcare sulla Luna dopo quelle di Apollo 11 e Apollo 12, ma \u00e8 diventata celebre per il guasto che imped\u00ec l'allunaggio e rese difficoltoso il rientro sulla Terra. Un'esplosione nel modulo di servizio danneggi\u00f2 molti equipaggiamenti, riducendo notevolmente la disponibilit\u00e0 di energia elettrica e di ossigeno. Con il Modulo di Servizio seriamente danneggiato dall'esplosione, i tre astronauti furono costretti a trasferirsi nel Modulo Lunare \"Aquarius\", utilizzandolo come navicella per il ritorno anzich\u00e9 come mezzo per atterrare sulla Luna.\nSfruttando una traiettoria di rientro libero attorno alla Luna vol\u00f2 a una distanza di 254 chilometri dalla superficie della faccia nascosta della Luna, stabilendo cos\u00ec il record, tutt'oggi detenuto, della massima distanza raggiunta da un essere umano dalla Terra: 400\u00a0171\u00a0km.\nDopo avere affrontato numerose difficolt\u00e0 la navicella rientr\u00f2 sulla Terra il 17 aprile. Durante il rientro in atmosfera il blackout radio dur\u00f2 per 86 secondi pi\u00f9 del previsto, uno dei blackout radio pi\u00f9 lunghi del programma Apollo.\nIl ritorno, durato quattro giorni, fu freddo, scomodo e teso. La missione Apollo 13 \u00e8 tuttavia servita per dimostrare la capacit\u00e0 del programma di affrontare situazioni di crisi imprevedibili, portando in salvo tutto l'equipaggio.\nContesto.\nNel 1961, il presidente degli Stati Uniti John Kennedy annunci\u00f2 che la sua nazione avrebbe mandato degli astronauti sulla Luna, entro la fine del decennio, facendoli tornare sulla Terra in sicurezza. La NASA lavor\u00f2 intensamente per raggiungere questo obiettivo attraverso diverse tappe, prima con i voli dei programmi preliminari Mercury e Gemini e poi con il programma Apollo. L'obiettivo venne raggiunto con la missione Apollo 11, allunata il 20 luglio 1969, in cui gli astronauti Neil Armstrong e Buzz Aldrin hanno camminato sulla superficie lunare mentre il collega Michael Collins orbitava attorno alla Luna nel modulo di comando e servizio \"Columbia\". La missione fece ritorno sulla Terra il 24 luglio successivo con pieno successo.\nPer raggiungere l'obiettivo, la NASA aveva stipulato un contratto per quindici razzi vettore Saturn V in un momento in cui nessuno sapeva quante missioni sarebbero state necessarie. Quando nel 1969 venne colto il successo grazie al sesto Saturn V utilizzato nella missione Apollo 11, nove missili erano rimasti disponibili per un totale di dieci sbarchi complessivi possibili. Dopo il grande entusiasmo suscitato da Apollo 11, il grande pubblico inizi\u00f2 a provare disinteresse nei confronti del programma spaziale e il Congresso degli Stati Uniti continu\u00f2 a tagliare il bilancio della NASA, arrivando a cancellare la missione Apollo 20.\nAncor prima che il primo astronauta americano andasse nello spazio nel 1961, era iniziata la pianificazione di una struttura centralizzata per comunicare con il veicolo spaziale e dove monitorarne le prestazioni, un gran parte ideata da Christopher C. Kraft, che divenne il primo direttore di volo della NASA. Durante la missione Mercury \"Friendship 7\" di John Glenn avvenuta nel febbraio 1962 (il primo volo orbitale con equipaggio degli Stati Uniti), una delle decisioni di Kraft fu annullata dai dirigenti della NASA. Questo conflitto gerarchico venne rivendicato nell'analisi post-missione e attuata una regola secondo la cui durante una missione la parola del direttore di volo era assoluta, e per annullarla, la NASA avrebbe dovuto licenziarlo sul posto. I direttori di volo in servizio durante le missioni Apollo avevano una descrizione del lavoro raccolta in una frase, \"Il direttore di volo pu\u00f2 intraprendere qualsiasi azione necessaria per la sicurezza dell'equipaggio e per il successo della missione.\"\nNel 1965 fu aperto il Centro di controllo missione, a Houston, in parte progettato dallo stesso Kraft. In esso, ogni controllore di volo, oltre al monitoraggio della telemetria del veicolo spaziale, si trovava in comunicazione con gli specialisti in una stanza di supporto del personale, e si concentrava su specifici sistemi dei veicoli spaziali.\nL'Apollo 13 doveva essere la seconda missione H, destinata a dimostrare la capacit\u00e0 di eseguire allunaggi di precisione ed esplorare siti specifici sulla Luna. Con l'obiettivo di Kennedy gi\u00e0 raggiunto da Apollo 11 e Apollo 12 si pot\u00e9 attribuire, per Apollo 13, un ruolo maggiore per la scienza, specialmente per la geologia, un aspetto enfatizzato dal motto della missione, \"Ex luna, scientia\" (Dalla Luna, conoscenza).\nL'equipaggio.\nIl 6 agosto 1969, poco dopo l'allunaggio dell'Apollo 11, missione in cui l'umanit\u00e0 approd\u00f2 per la prima volta sul suolo lunare, la NASA diede l'annuncio ufficiale degli equipaggi previsti per le missioni Apollo 13 e Apollo 14.\nVenne designato comandante dell'Apollo 13 l'astronauta James Lovell, in sostituzione di Alan Shepard, nominato in un primo momento, a causa di un'infezione all'apparato uditivo che aveva colpito Shepard. Per Lovell, che aveva gi\u00e0 volato su Gemini 7, Gemini 12 e Apollo 8, si tratt\u00f2 del quarto volo nello spazio, primo uomo a raggiungere tale traguardo. Shepard fu poi comandante della missione Apollo 14.\nPilota del modulo di comando fu nominato, in un primo momento, Ken Mattingly, mentre l'incarico di pilota del modulo lunare venne conferito a Fred Haise. Sia Haise sia Mattingly facevano parte del quinto gruppo scelto dalla NASA e tale incarico signific\u00f2 per entrambi la possibilit\u00e0 del primo volo nello spazio di astronauti di questo gruppo.\nEquipaggio di riserva.\nCome comandante dell'equipaggio di riserva (Back Up Crew) venne nominato John Young, affiancato da John \"Jack\" Swigert come pilota di riserva del modulo di comando e da Charles Duke come pilota di riserva del modulo lunare.\nL'equipaggio di supporto (Support Crew) era composto da Jack Lousma, William Pogue e Vance Brand. Tutti i tre astronauti ebbero precedenti esperienze quali membri dell'equipaggio di supporto o con il ruolo di Capcom.\nIl 6 aprile 1970, cio\u00e8 pochi giorni prima del lancio, previsto per l'11 aprile, si scopr\u00ec che il pilota di riserva del modulo lunare, Charles Duke, era stato esposto alla rosolia. Ken Mattingly fu l'unico degli astronauti a non risultare immune a questa malattia. Per non correre il rischio che Mattingly si ammalasse durante la missione contagiando gli altri membri dell'equipaggio, il 9 aprile venne reso noto definitivamente che sarebbe stato sostituito dal pilota di riserva del modulo di comando Swigert. Alla fine Mattingly non contrasse mai questa malattia, e gioc\u00f2 un ruolo fondamentale durante la crisi dell'Apollo 13, compiendo numerosi test al simulatore e aiutando l'equipaggio a tornare sano e salvo.\nEquipaggio effettivo.\nMattingly fece parte dell'equipaggio della missione Apollo 16, per la quale, in un primo momento, era previsto Swigert, e comand\u00f2 successivamente due missioni Shuttle.\nEmblema della missione.\nAnalogamente all'equipaggio dell'Apollo 11, gli astronauti dell'Apollo 13 rinunciarono all'indicazione dei loro nomi sull'emblema della missione, volendo cos\u00ec sottolineare che un allunaggio era sempre merito di un gran gruppo di persone e non di tre soli astronauti. Pertanto non fu necessario modificare lo stemma quando venne deciso di far volare Swigert al posto di Mattingly. Sull'emblema della missione Apollo 13 sono dunque raffigurati solo tre cavalli che volano, il motto \"Ex luna, scientia\" (Dalla Luna, conoscenza) e il numero della missione in carattere romano. Solo gli equipaggi delle missioni successive insistettero sul fatto di indicare i loro nomi sull'emblema della missione.\nRazzo vettore e veicoli spaziali.\nIl razzo Saturn V, destinato a portare la missione Apollo 13 sulla Luna, era numerato SA-508 ed era quasi identico a quelli usati nelle missioni da Apollo 8 ad Apollo 12. Comprensivo della navicella spaziale Apollo, il razzo pesava chilogrammi. I motori del primo stadio S-IC sono stati riconosciuti per generare una spinta totale inferiore di newton alla precedente missione Apollo 12, sebbene siano rimasti entro le specifiche. \u00c8 stato testato l'utilizzo di propellente extra poich\u00e9 le future missioni J sulla Luna ne avrebbero richiesto di pi\u00f9 per via del loro carico utile pi\u00f9 pesante e ci\u00f2 rese il veicolo il pi\u00f9 pesante mai lanciato dalla NASA; proprio per questo Apollo 13 fu visibilmente pi\u00f9 lento a lasciare la rampa di lancio rispetto alle precedenti missioni.\nLa navicella spaziale Apollo 13 era composta dal modulo di comando (CM) 109 e dal modulo di servizio (SM) 109 (insieme CSM-109), chiamato \"Odyssey\" e dal modulo lunare 7 (LEM-7), chiamato \"Aquarius\". Faceva parte del complesso anche il \"launch escape system\", un sistema progettato per spingere il modulo di comando (CM), dove risiedevano gli astronauti, lontano dal razzo in sicurezza in caso di problemi durante il decollo, e l'adattatore veicolo spaziale-LEM, numerato come SLA-16, che ospitava il modulo lunare (LEM) durante le prime ore della missione.\nGli stadi LEM, CM e SM arrivarono al \"Kennedy Space Center\" (KSC) nel giugno 1969; le parti del razzo Saturn V giunsero, a loro volta, tra giugno e luglio. Successivamente, i test e l'assemblaggio continuarono, arrivando al montaggio del veicolo spaziale in cima al razzo vettore il 15 dicembre 1969. La partenza di Apollo 13 era originariamente prevista per il 12 marzo 1970; nel gennaio di quell'anno la NASA annunci\u00f2 che la missione sarebbe stata rinviata all'11 aprile, sia per concedere pi\u00f9 tempo alla pianificazione sia per spalmare le missioni Apollo su un periodo di tempo pi\u00f9 lungo. Il piano prevedeva due missioni all'anno rispondendo ai vincoli di bilancio che avevano visto di recente l'annullamento di Apollo 20.\nFormazione e preparazione.\nL'equipaggio principale dell'Apollo 13 \u00e8 stato sottoposto a oltre ore di addestramento specifico per la missione, pi\u00f9 di cinque ore per ogni ora prevista nei dieci giorni della missione. Ogni membro dell'equipaggio principale ha effettuato oltre 400 ore nei simulatori del modulo di comando e del LEM, in alcune di queste simulazioni hanno partecipato anche i controllori di volo del centro di controllo, permettendo la simulazione di problemi che sarebbero potuti accadere durante la missione, insegnando agli equipaggi di reagire in caso di emergenza. Vennero, inoltre, utilizzati simulatori specifici.\nGli astronauti dell'Apollo 11 avevano dedicato un tempo molto limitato all'addestramento riguardante la geologia, dovendo impegnarne maggiormente per altre attivit\u00e0 a priorit\u00e0 pi\u00f9 elevate. All'equipaggio di Apollo 12 venne assegnato un maggiore addestramento di questo tipo, comprese alcune attivit\u00e0 di pratica sul campo. Lo scienziato-astronauta Harrison Schmitt osserv\u00f2 che gli astronauti avevano un interesse piuttosto limitato nel campo della geologia e allora propose di ricorrere a un insegnante che potesse essere di maggiore ispirazione. Ottenne cos\u00ec che Lovell e Haise incontrassero il suo vecchio professore, Lee Silver, con cui fecero a loro spese una gita di una settimana per compiere osservazioni geologiche. Alla fine dell'esperienza, Lovell adott\u00f2 Silver come loro insegnante di geologia coinvolgendolo ampiamente nella pianificazione dell'attivit\u00e0 geologica della missione. Nello stesso momento, Farouk El-Baz supervision\u00f2 l'addestramento di Ken Mattingly e della sua riserva, Jack Swigert, insegnando loro a compiere attivit\u00e0 di fotografia e descrizione della superficie lunare grazie a simulazioni di volo attraverso aerei. El-Baz fece descrivere a tutti e tre gli astronauti dell'equipaggio principale le caratteristiche geologiche che vedevano durante i loro voli tra Houston e il \"Kennedy Space Center\"; l'entusiasmo riportato da Mattingly indusse altri astronauti, come il comandante di Apollo 14, Stuart Roosa, a cercare El-Baz come insegnante.\nPreoccupati per il pochissimo propellente rimasto su LEM di Apollo 11 durante la discesa sulla Luna, i pianificatori della missione decisero che a partire dall'Apollo 13 il modulo di comando e servizio avrebbe portato il LEM in un'orbita lunare molto pi\u00f9 bassa da cui poi sarebbe iniziato il tentativo di allunaggio. Tale cambiamento faceva parte di uno sforzo per aumentare la quantit\u00e0 di tempo di volo disponibile per gli astronauti mentre le missioni si dirigevano verso terreni pi\u00f9 accidentati.\nIl piano della missione riguardo ai compiti da svolgere sulla superficie lunare prevedeva di dedicare la prima delle due attivit\u00e0 extraveicolari previste al dispiego dell\"'Apollo Lunar Surface Experiments Package\" (ALSEP), mentre nella successiva, Lovell e Haise avrebbero indagato sul cratere, vicino al sito di atterraggio programmato. I due astronauti indossarono le tute spaziali per circa 20 sedute di addestramento che compresero tra l'altro la simulazione di raccolta di campioni e l'uso di vari strumenti e altre attrezzature. Eseguirono dei voli parabolici per simulare le condizioni di microgravit\u00e0 o di gravit\u00e0 lunare. Per prepararsi alla discesa sulla superficie della Luna, Lovell pilot\u00f2 il \"Lunar Landing Training Vehicle\" (LLTV). Nonostante il fatto che quattro dei cinque LLTV si siano schiantati durante gli addestramenti del programma Apollo, i comandanti delle missioni hanno sempre considerato che le simulazioni attraverso di essi fossero un'esperienza insostituibile.\nLa missione.\nLancio e iniezione translunare.\nLa missione Apollo 13 decoll\u00f2 all'ora prevista, alle 14:13 EST (19:13:00 UTC) dell'11 aprile 1970 da Cape Canaveral, Florida. Durante le prime fasi del volo, mentre il razzo stava spingendo la navetta verso l'orbita terrestre, si verific\u00f2 un'anomalia in quanto il motore centrale (J-2) del secondo stadio del Saturn V si \u00e8 spento con circa due minuti di anticipo, a causa di forti oscillazioni pogo. A partire da Apollo 10, il sistema di guida del razzo era stato progettato per spegnere il motore in risposta alle escursioni della pressione nella camera di combustione. Le oscillazioni pogo si erano gi\u00e0 verificate sui razzi Titan, usati durante il programma Gemini, e nelle precedenti missioni Apollo, ma su Apollo 13 risultarono amplificate da un'interazione con la cavitazione della turbopompa. Una soluzione per prevenire questo fenomeno era gi\u00e0 presente, ma il calendario gi\u00e0 programmato non ne permetteva l'integrazione in Apollo 13. Un'indagine post-volo ha rivelato che il motore si trov\u00f2 molto vicino a un guasto catastrofico. Per sopperire alla mancanza di spinta il controllo missione decise di far funzionare i rimanenti quattro motori pi\u00f9 a lungo del previsto. Anche il motore J-2 del terzo stadio del razzo vettore venne fatto funzionare pi\u00f9 a lungo e, nonostante il problema precedentemente descritto, la deviazione dalla traiettoria dell'orbita prevista fu minima e ininfluente per il proseguimento della missione. Circa due ore dopo, venne effettuata un'ulteriore accensione per raggiungere una traiettoria di inserzione lunare (TLI), dando il via al viaggio verso la Luna.\nDopo la TLI, Swigert esegu\u00ec le manovre per separarsi dal terzo stadio del Saturn V e per riallinearsi a esso per attraccare il modulo di comando e servizio al LEM. Una volta che il veicolo spaziale Apollo completo si allontan\u00f2 dal terzo stadio del razzo Saturn V il motore di quest'ultimo venne acceso nuovamente dai controllori di volo a Houston affinch\u00e9 si raggiungesse una rotta che lo portasse a schiantarsi sulla Luna; l'impatto, avvenuto poco pi\u00f9 di tre giorni dopo, venne registrato dal sismometro lasciato sulla superficie lunare da Apollo 12, fornendo cos\u00ec dati scientifici sulla struttura del Luna.\nDopo 30 ore 40 minuti e 50 secondi dall'inizio della missione, l'equipaggio esegu\u00ec un'accensione del motore principale del modulo di servizio per posizionare la navetta su una traiettoria ibrida. Prima, Apollo 13 si trovava in una traiettoria di ritorno libero, e cio\u00e8 che se nel caso non ci fossero state accensioni del motore, la navetta sarebbe ritornata sulla Terra dopo aver circumnavigato la Luna. Inoltre, con una traiettoria di ritorno libero l'equipaggio poteva raggiungere solo i siti di allunaggio pi\u00f9 vicini all'equatore lunare, mentre con una traiettoria ibrida, che poteva essere intrapresa in qualsiasi momento dopo la manovra di TLI, consentiva di raggiungere siti con latitudini pi\u00f9 elevate, come lo era il cratere Fra Mauro. Durante la trasmissione televisiva in diretta, Swigert confess\u00f2 di aver omesso di presentare la sua dichiarazione dei redditi federale (prevista per il 15 aprile) e, tra le risate dei controllori della missione, chiese come avrebbe potuto ottenere una proroga. Successivamente gli venne concessa una posticipazione di 60 giorni per il fatto di essere stato fuori dal paese alla scadenza.\nL'ingresso al LEM per testare i suoi sistemi era stato programmato a 58 ore dall'inizio della missione; quando l'equipaggio si svegli\u00f2 il terzo giorno della missione, furono informati che era stato posticipato di tre ore e in seguito di un'ulteriore ora. A 55 ore era stata inoltre prevista una diretta televisiva; Lovell, in qualit\u00e0 di comandante, mostr\u00f2 al pubblico gli interni del loro veicolo spaziale. Il pubblico della trasmissione fu, tuttavia, alquanto limitato, poich\u00e9 lo scarso interesse da parte del pubblico aveva portato le reti televisive a rifiutare la dirette, costringendo Marilyn Lovell, la moglie di Jim Lovell, a recarsi nella sala VIP del centro controllo missione per guardare il marito e i suoi compagni di equipaggio.\nL'incidente.\nCirca sei minuti e mezzo dopo la trasmissione televisiva, a quasi 56 ore dal decollo da Terra, Apollo 13 si trovava a circa km dalla Terra. In quel momento, Haise stava completando l'arresto dei sistemi del LEM dopo averli testati mentre Lovell riponeva la telecamera. Da Terra, il CAPCOM Jack Lousma invi\u00f2 a Swigert alcune istruzioni di carattere minore, tra cui quella di cambiare l'assetto della navetta per facilitare la fotografia della cometa C/1969 Y1 Bennett.\nIl sensore di pressione di uno dei serbatoi di ossigeno del modulo di servizio era apparso in precedenza mal funzionante e quindi Seymour Liebergot, il controllore incaricato di monitorare il sistema elettrico, richiese l'attivazione dei mescolatori dei serbatoi. Normalmente questa azione veniva eseguita una volta al giorno per rendere pi\u00f9 accurate le letture della pressione. Il direttore di volo, Gene Kranz, fece aspettare la richiesta di Liebergot per alcuni minuti, affinch\u00e9 l'equipaggio si sistemasse dopo la fine della trasmissione televisiva, poi Lousma trasmise la richiesta a Swigert che attiv\u00f2 gli interruttori che controllavano i sistemi.\nNovantacinque secondi dopo che Swigert ebbe attivato questi interruttori, gli astronauti sentirono un \"botto piuttosto grande\", accompagnato da fluttuazioni di energia elettrica e dall'accensione dei propulsori di controllo dell'assetto. Per 1,8 secondi vennero perse le comunicazioni e la telemetria verso la Terra, che vennero ripristinate grazie alla commutazione automatica dell'antenna in banda S ad alto guadagno, utilizzata per le comunicazioni translunari, dalla modalit\u00e0 a fascio stretto a quella a fascio largo. L'incidente avvenne dopo 55 ore 54 minuti e 53 secondi (alle ore 03:08 UTC del 14 aprile, 22:08 EST, 13 aprile). 26 secondi dopo, Swigert rifer\u00ec al centro di controllo: \"Okay, Houston, abbiamo avuto un problema qui\", a cui subito dopo Lovell fece eco: \"Houston, abbiamo avuto un problema. Abbiamo avuto un calo di tensione sul pannello principale B.\"\nIl pensiero iniziale di Lovell nel sentire il rumore fu che Haise avesse attivato la valvola di ripressurizzazione della cabina della LEM, la quale produceva un botto, ma subito si accorse che lo stesso suo compagno non avesse idea di cosa fosse successo. Swigert inizialmente pens\u00f2 che forse un meteoroide avesse potuto colpire il LEM, ma fu immediatamente chiaro che non vi erano delle perdite. La sottotensione del pannello principale B significava che non vi era tensione sufficiente dalle tre celle a combustibile del modulo di servizio (alimentate da idrogeno e ossigeno provenienti dai rispettivi serbatoi) al secondo dei due sistemi di distribuzione di energia elettrica. Quasi tutte le apparecchiature presenti nel CSM richiedevano energia. Sebbene il bus fosse tornato momentaneamente allo stato normale, presto entrambi i bus A e B si rivelarono in sottotensione. Haise verific\u00f2 lo stato delle celle a combustibile e scopr\u00ec che due di esse erano scariche. Le regole della missione proibivano l'ingresso nell'orbita lunare se non vi fossero state tutte le celle a combustibile operative.\nNei minuti successivi all'incidente, ci furono diverse letture insolite della strumentazione, che mostravano che il serbatoio 2 era vuoto e che la pressione del serbatoio 1 diminuiva lentamente, che il computer sul veicolo spaziale si era ripristinato e che l'antenna ad alto guadagno non funzionava. A causa della tensione del momento, inizialmente Liebergot non si accorse dei preoccupanti valori relativi al serbatoio 2, concentrandosi maggiormente sul serbatoio 1 e credendo che i valori di quest'ultimo valessero anche per il secondo, un errore che fecero anche gli specialisti che lo supportavano. Quando il direttore del volo Kranz gli chiese in merito alla situazione, Liebergot rispose che potevano esserci state delle false letture a causa di un problema di strumentazione. Tuttavia, Lovell, guardando fuori dal finestrino, rifer\u00ec che \"un gas di qualche tipo\" si stava disperdendo nello spazio, chiarendo cos\u00ec che vi fosse un problema serio.\nDato che le celle a combustibile avevano bisogno dell'ossigeno per funzionare, quando il serbatoio di ossigeno 1 fosse rimasto vuoto, la cella a combustibile si sarebbe spenta, facendo s\u00ec che le uniche fonti significative di energia della navetta sarebbero state le batterie del modulo di comando. Queste sarebbero state necessarie per le ultime ore della missione, ma la cella a combustibile rimanente del modulo di servizio stava gi\u00e0 attingendo dai serbatoi del modulo di comando. Kranz, allora, ordin\u00f2 l'isolamento del serbatoio di ossigeno del modulo di comando, al fine di risparmiarlo, ma ci\u00f2 signific\u00f2 che la cella a combustibile rimanente si sarebbe esaurita entro due ore, poich\u00e9 l'ossigeno nel serbatoio 1 veniva consumato e si disperdeva. Inoltre, lo spazio intorno alla navetta spaziale si riemp\u00ec di piccoli frammenti di detriti provenienti dall'esplosione, rendendo complicato qualsiasi tentativo di usare le stelle per la navigazione. Con questa situazione l'obiettivo della missione divenne, quindi, semplicemente riportare in vita gli astronauti sulla Terra.\nL'esperimento Saturn-Crash.\nSullo sfondo della tragedia scampata di poco, si decise di compiere un esperimento che consisteva nel far collidere il terzo stadio del razzo Saturn con la Luna, in breve nominato \"Saturn-Crash\". Poco dopo che il modulo di comando si era staccato e aveva effettuato con successo la manovra d'aggancio del modulo lunare, venne riacceso il motore di questo terzo stadio del razzo vettore Saturn per portarlo su una traiettoria di collisione con la Luna. Tale manovra riusc\u00ec perfettamente e tre giorni pi\u00f9 tardi, con una massa di circa 14 tonnellate, lo stadio precipit\u00f2 sulla Luna a circa 120 chilometri a nord-ovest del punto di allunaggio dell'Apollo 12 con una velocit\u00e0 d'impatto di circa 2,5 chilometri al secondo (9\u00a0000\u00a0km/h).\nL'impatto aveva una forza paragonabile a quella di un'esplosione generata da circa 10 tonnellate di TNT. Dopo circa 30 secondi, il sismografo posizionato dall'equipaggio dell'Apollo 12 registr\u00f2 l'impatto. Il conseguente terremoto lunare dur\u00f2 per oltre tre ore. Gi\u00e0 prima dell'impatto, il misuratore della ionosfera, anche questo montato durante la missione precedente, registr\u00f2 la fuga di una nube gassosa visibile e dimostrabile per oltre un minuto. Si presume che l'impatto abbia scagliato delle particelle della superficie lunare fino a un'altezza di 60 chilometri, dove furono ionizzate dalla luce del Sole.\nConseguenze dell'incidente.\nA causa della perdita di due serbatoi dell'ossigeno del Modulo di Servizio e considerata la quantit\u00e0 di ossigeno richiesta dalle apparecchiature della navicella Apollo, si decise l'interruzione immediata della missione. Stante l'incertezza circa l'integrit\u00e0 dell'unico propulsore che equipaggiava il CSM, fu scelto di eseguire un passaggio attorno alla Luna e di riprendere la rotta verso la Terra, utilizzando quindi una traiettoria circumlunare di ritorno libero. Considerando la grande pressione a cui erano sottoposti sia i tre astronauti a bordo sia i tecnici a terra, fu necessaria una considerevole ingegnosit\u00e0 per portare in salvo l'equipaggio, con tutto il mondo che seguiva l'avvicendarsi dei drammatici eventi in televisione. Il \"rifugio\" che salv\u00f2 la vita all'equipaggio fu il Modulo Lunare (attraccato al Modulo di Comando e utilizzato come \"scialuppa di salvataggio\"). Uno dei problemi principali del salvataggio fu che il LEM, che era predisposto per ospitare due persone per due giorni, si ritrovava invece a dover ospitare tre persone per quattro giorni di viaggio. I filtri dell'anidride carbonica del LEM non erano sufficienti per un carico di lavoro simile e i filtri di ricambio del Modulo di Comando non erano compatibili al LEM; un adattatore fu costruito dagli astronauti con i materiali presenti sulla navicella. Fu scelto di utilizzare il LEM come modulo di salvataggio perch\u00e9 il Modulo di Comando (che sarebbe stato teoricamente preferibile) aveva subito gravi danni al sistema di alimentazione e quindi sarebbe stato impossibile renderlo operativo. Le batterie di emergenza avevano una durata di dieci ore, quindi il Modulo di Comando sarebbe stato utilizzabile solo nella fase di rientro in atmosfera.\nPer compiere un ritorno sicuro sulla Terra, la traiettoria della navicella venne cambiata notevolmente. Tale cambio di rotta non sarebbe stato difficile utilizzando la propulsione del motore del Modulo di Servizio. Tuttavia i controllori dalla Terra, non sapendo l'esatta entit\u00e0 del danno, preferirono evitare l'uso di tale propulsore, e per correggere la traiettoria del rientro venne utilizzato il motore di discesa del Modulo Lunare. Solo dopo lunghe ed estenuanti discussioni gli ingegneri decisero che era fattibile una manovra di quel tipo, quindi gli astronauti accesero una prima volta il motore del LEM dopo l'attraversamento della Luna, per acquistare velocit\u00e0, e una seconda per una correzione in corsa. Questo dest\u00f2 non poche preoccupazioni, dato che il motore di discesa del LEM non era stato progettato per essere acceso pi\u00f9 di una volta.\nDurante la traiettoria di ritorno, mentre sorvolava la faccia nascosta della Luna, l'altitudine dell'Apollo 13 rispetto al suolo lunare era di circa 100\u00a0km pi\u00f9 elevata di tutte le successive e precedenti missioni Apollo. Questo rappresenta tuttora il record di distanza dalla Terra per un volo con equipaggio: 400\u00a0171\u00a0km (248\u00a0655 miglia), ma fu solo un caso, in quanto la variazione della distanza tra la Terra e la Luna, a causa dell'eccentricit\u00e0 dell'orbita lunare, \u00e8 molto maggiore di 100\u00a0km.\nIl rientro in atmosfera richiese un inusuale punto di sgancio e di uscita fuori bordo dal modulo lunare, dato che era stato mantenuto per tutto il volo. Ci fu un certo timore per le temperature ridotte durante il ritorno, che avrebbero potuto produrre condensa e conseguentemente danneggiare l'elettronica del modulo di comando, ma l'apparecchiatura funzion\u00f2 perfettamente anche in quelle circostanze impreviste.\nL'equipaggio ritorn\u00f2 incolume a terra, anche se Haise ebbe un'infiammazione all'apparato urinario, causata dalla mancanza di acqua potabile e dal divieto di espulsione di materiale di scarto (tra cui l'urina) dal veicolo per evitare deviazioni dalla traiettoria pianificata. Il punto di atterraggio in mare fu a 21 gradi 38' S, 165 gradi 22' W, a sud-est delle Samoa Americane e a 6,5\u00a0km dalla nave di recupero.\nSuccessivamente \u00e8 stato notato che, nonostante l'equipaggio sia stato molto sfortunato nel complesso, \u00e8 anche stato fortunato nell'avere avuto il problema all'inizio della missione, in un momento in cui era disponibile il massimo di rifornimenti, attrezzature e alimentazione da usare nell'emergenza. Infatti, se l'esplosione del serbatoio si fosse verificata nella fase di ritorno, molto probabilmente non si sarebbero mai salvati, soprattutto perch\u00e9 non avrebbero avuto la possibilit\u00e0 di usare il Modulo Lunare.\nRientro e ammaraggio.\nNonostante l'accuratezza della traiettoria di inserzione terrestre, la navetta spaziale si allontan\u00f2 lentamente dalla rotta, richiedendo un'ulteriore correzione. Dato che il sistema di guida della LEM era stato spento dopo l'accensione PC+2, all'equipaggio fu chiesto di utilizzare come riferimento la linea tra la notte e il giorno sulla Terra, una tecnica gi\u00e0 usata dalla NASA nelle missioni in orbita terrestre, ma mai durante il viaggio di ritorno dalla Luna. Questa accensione, avvenuta a 105 ore, 18 minuti e 42 secondi, durata in tutto 14 secondi, riport\u00f2 l'angolo di traiettoria di volo entro i limiti sicuri. Ciononostante, venne richiesta una nuova accensione a 137 ore, 40 minuti e 13 secondi, questa volta effettuata utilizzando i motori del sistema di controllo dell'assetto RCS del LEM, che rimasero accesi 21,5 secondi. Meno di mezz'ora dopo, l'equipaggio abbandon\u00f2 il modulo di servizio, permettendogli di osservare per la prima volta il danno conseguente all'incidente e di fotografarlo. Gli astronauti riferirono la mancanza di un intero pannello dall'esterno del modulo di servizio, che le celle a combustibile poste sopra il serbatoio di ossigeno si erano inclinate, che l'antenna ad alto guadagno era danneggiata e che c'era una notevole quantit\u00e0 di detriti intorno. Haise vide dei probabili danni alla campana del motore, convalidando la decisione presa da Kranz di non usarlo.\nL'ultimo problema da risolvere fu quello di come separare il modulo lunare a una distanza di sicurezza dal modulo di comando poco prima del rientro. La normale procedura, da effettuarsi in orbita lunare, era quella di rilasciare il LEM e quindi utilizzare l'RCS del modulo di servizio per allontanarsi, ma in quel momento il modulo di servizio era gi\u00e0 stato abbandonato. La Grumman, l'azienda produttrice del LEM, incaric\u00f2 un team di ingegneri dell'Universit\u00e0 di Toronto, guidato dallo scienziato Bernard Etkin, di risolvere il problema della quantit\u00e0 di pressione dell'aria da utilizzare per separare i moduli e gli astronauti applicarono la soluzione con successo. Il LEM venne, quindi, abbandonato e rientr\u00f2 nell'atmosfera terrestre bruciando e disintegrandosi con i pochi pezzi integri che precipitarono nell'oceano.\nCol modulo bruci\u00f2 anche la stazione ALSEP, con le sue pile atomiche contenenti 3,9\u00a0kg di plutonio 238. Per evitare il rischio di rilascio di materiale radioattivo, su richiesta della Commissione per l'energia atomica degli Stati Uniti d'America, fu scelto come punto di rientro un'area sovrastante l'oceano Pacifico; la pila era stata comunque progettata per resistere al rientro nell'atmosfera terrestre e ammar\u00f2 al largo di Tonga, uno dei punti pi\u00f9 profondi dell'oceano. Rilievi effettuati successivamente per mezzo di elicotteri non mostrarono alcuna perdita di radioattivit\u00e0. La ionizzazione dell'atmosfera attorno al modulo di comando durante il rientro, comportava un'interruzione nelle comunicazioni della durata, generalmente, di quattro minuti. La particolare traiettoria di rientro dell'Apollo 13 allung\u00f2 questo tempo a sei minuti, pi\u00f9 a lungo del previsto; i controllori temettero che lo scudo termico del modulo di comando avesse ceduto. Apollo 13 riacquist\u00f2 il contatto radio e si ammar\u00f2 in sicurezza nell'oceano Pacifico meridionale, a 21\u00b038\u203224\u2033 S 165\u00b021\u203242\" O, a sud-est delle Samoa americane e a 6,5\u00a0km dalla nave di recupero, l\"'USS Iwo Jima\". Sebbene provato, l'equipaggio si trov\u00f2 in buone condizioni con l'eccezione di Haise, che soffriva di una grave infezione del tratto urinario a causa dell'insufficiente assunzione di acqua. L'equipaggio trascorse la notte sulla nave e vol\u00f2 a Pago Pago, il giorno successivo. Successivamente si recarono alle Hawaii, dove il presidente Richard Nixon assegn\u00f2 loro la medaglia presidenziale della libert\u00e0, la pi\u00f9 alta onorificenza civile. Il giorno dopo furono riportati in aereo a Houston.\nSulla strada per Honolulu, il presidente Nixon fece tappa a Houston per assegnare la medaglia presidenziale della libert\u00e0 al team delle operazioni dell'Apollo 13. Inizialmente il programma prevedeva di assegnare il premio all'amministratore della NASA, Thomas Paine, ma Paine stesso raccomand\u00f2 di conferirlo al team. Solo durante l'ispezione post-atterraggio si scopr\u00ec un ulteriore malfunzionamento: un cedimento meccanico di un o-ring, non installato correttamente, che port\u00f2 all'apertura di una falla nel serbatoio contenente il gas propulsivo necessario all'espulsione della copertura dei paracadute. L'ugello relativo non funzion\u00f2, ma grazie alla ridondanza del sistema gli altri ugelli riuscirono comunque a espellere la pesante copertura metallica.\nIndagini e modifiche.\nIndagini sull'incidente.\nDopo questa missione si svolse una lunga indagine sulle cause dell'incidente e la navicella Apollo venne modificata per evitare lo stesso problema in seguito. L'inchiesta, diretta da Edgar Cortright, ricostru\u00ec chiaramente la catena di eventi che port\u00f2 all'incidente (nessuno dei quali, preso singolarmente, era grave). Tutto ci\u00f2 \u00e8 riportato anche nel citato libro di Lovell e Kluger. Dai registri di manutenzione risultava che il serbatoio di ossigeno n. 2, durante alcuni lavori eseguiti due anni prima, aveva subito un leggero urto che apparentemente non aveva provocato danni.\nDue settimane prima del lancio venne effettuata la prova generale di conto alla rovescia, durante la quale vennero compiute tutte le operazioni (compreso il riempimento dei serbatoi) che poi sarebbero state ripetute prima del vero lancio. A prova conclusa i serbatoi dovevano essere svuotati; in particolare l'ossigeno liquido avrebbe dovuto essere spinto fuori dal serbatoio da ossigeno gassoso pompato attraverso un apposito tubo costruito per quell'unico scopo. Conseguentemente ci si accorse che il serbatoio n. 2 non riusc\u00ec a svuotarsi; evidentemente il tubo di drenaggio si era danneggiato nell'urto di due anni prima. Considerando che comunque quell'inconveniente non avrebbe influito sul funzionamento in volo e che una sostituzione del serbatoio avrebbe provocato un ritardo leggero ma sufficiente a far perdere la \"finestra\" di lancio, venne decisa una procedura alternativa: far uscire l'ossigeno (tenuto normalmente a temperature inferiori a -200 \u00baC) riscaldandolo oltre la sua temperatura di ebollizione accendendo le resistenze interne al serbatoio. Lo stesso Lovell, a cui spettava la decisione finale in qualit\u00e0 di comandante, autorizz\u00f2 la procedura.\nL'impianto elettrico del modulo di servizio funzionava normalmente con la tensione a 28 volt fornita dalle celle a combustibile, ma durante i collaudi (e durante questa operazione imprevista) veniva alimentato con una tensione di 65 volt fornita dalla torre di lancio; ci\u00f2 era possibile grazie a una modifica di progetto eseguita nel 1965. Tuttavia non erano stati adeguati i termostati. Quando la temperatura raggiunse i 26\u00a0\u00b0C il termostato si bruci\u00f2 per la sovratensione, le resistenze non si spensero e presumibilmente fecero aumentare la temperatura a oltre 500\u00a0\u00b0C, valore sufficiente a danneggiare il rivestimento in teflon dei cavi elettrici. Questo cre\u00f2 il rischio di scintille e di fatto le produsse quando fu azionata l'alimentazione elettrica al sistema di rimescolamento dell'ossigeno.\nModifiche intraprese.\nPer Apollo 14 e le successive missioni del programma, il serbatoio dell'ossigeno venne riprogettato e i termostati vennero modificati per essere in grado di gestire la corretta tensione. I riscaldatori vennero mantenuti poich\u00e9 erano necessari per mantenere la pressione dell'ossigeno. I mescolatori, con i loro motori non sigillati, vennero rimossi, il che signific\u00f2 che l'indicatore della quantit\u00e0 di ossigeno non poteva essere pi\u00f9 preciso e ci\u00f2 richiese l'aggiunta di un terzo serbatoio in modo che nessuno di essi scendesse al di sotto della met\u00e0. Il terzo serbatoio \u00e8 stato posizionato nell'alloggiamento 1 del modulo di servizio, sul lato opposto rispetto agli altri due, ed \u00e8 stato fornito di una valvola di isolamento in grado di isolarlo dalle celle a combustibile e dagli altri due serbatoi di ossigeno in caso di emergenza, consentendogli di rifornire solamente il sistema ambientale del modulo di comando. La sonda quantitativa venne aggiornata, passando dall'utilizzo dell'alluminio all'acciaio inossidabile.\nTutti i cavi elettrici presenti nell'alloggiamento 4 vennero rivestiti in acciaio inossidabile. Le valvole di alimentazione dell'ossigeno delle celle a combustibile subirono una riprogettazione finalizzata a isolare il cablaggio rivestito in teflon dall'ossigeno. La navicella spaziale e i sistemi di telemetria del centro di controllo missione vennero modificati per fornire avvisi pi\u00f9 immediati e maggiormente visibili in caso di anomalia. Una scorta di emergenza di 19 litri di acqua venne immagazzinata nel modulo di comando e una batteria di emergenza, identica a quella di alimentazione del modulo di discesa della LEM fu collocata nella modulo di servizio. Venne, inoltre, modificato il LEM per facilitare il trasferimento di energia da esso al modulo di comando. Infine, vennero collocati nel secondo stadio S-II del razzo Saturn V alcuni dispositivi per contrastare le oscillazioni pogo.\nConseguenze.\nIl 5 febbraio 1971, il LEM di Apollo 14, tocc\u00f2 la superficie lunare con a bordo gli astronauti Alan Shepard ed Edgar Mitchell, nella formazione Fra Mauro, vicino al cratere Fra Mauro, il sito che avrebbe dovuto esplorare Apollo 13 con Haise che serv\u00ec come CAPCOM durante la discesa sulla Luna, e durante la seconda EVA nella quale Shepard e Mitchell esplorarono le vicinanze del cratere.\nNessuno degli astronauti dell'Apollo 13 vol\u00f2 nuovamente nello spazio. Lovell si ritir\u00f2 dalla NASA e dalla Marina nel 1973, passando al settore privato. Swigert avrebbe dovuto prendere parte nel 1975 alla missione Apollo-Sojuz test project (la prima missione congiunta con l'Unione Sovietica) ma venne rimosso a causa delle conseguenze delle controversie riguardo alle buste postali di Apollo 15; nel 1973 si conged\u00f2 dalla NASA per entrare in politica, venendo eletto alla Camera dei rappresentanti nel 1982, ma mor\u00ec di tumore prima di prendere l'incarico. Haise doveva essere il comandante della missione Apollo 19, poi cancellata, e vol\u00f2 nellApproach and Landing Tests del programma Space Shuttle prima di ritirarsi dalla NASA nel 1979.\nNonostante Apollo 13 non fosse allunata, vennero comunque completati numerosi esperimenti. Uno riguardava il terzo stadio S-IVB del razzo vettore Saturn V che nelle precedenti missioni veniva inviato in orbita solare una volta abbandonato. Il sismometro lasciato dalla missione Apollo 12 aveva rilevato frequenti impatti di piccoli oggetti sulla Luna, ma un impatto pi\u00f9 grande avrebbe prodotto maggiori informazioni sulla crosta lunare, quindi si decise che a partire da Apollo 13, l'S-IVB sarebbe stato fatto schiantare sulla Luna. L'impatto avvenne a 77 ore 56 minuti e 40 secondi dalla missione e produsse abbastanza energia che l'amplificazione del sismometro posto a 117 chilometri dall'impatto, dovette essere ridotta. Una serie di fotografie della Terra, scattate per dimostrare se l'altezza della nuvole potesse essere determinata da satelliti sincroni, hanno ottenuto i risultati desiderati.\nDopo il rientro della missione, il modulo di comando Apollo 13, \"Odyssey\", venne smontato per effettuare alcuni test e i suoi vari componenti rimasero in magazzino per anni; alcuni vennero utilizzati come test per la missione di salvataggio di \"Skylab\". Successivamente venne esposto al \"Kentucky Science Center\". Ora si trova esposto a Hutchinson in Kansas.\nLovell dichiar\u00f2 che Apollo 13 fu un \"fallimento di successo\", Michael Massimino, un astronauta dello Space Shuttle, ha dichiarato che Apollo 13 \"ha mostrato il lavoro di squadra, il cameratismo e ci\u00f2 di cui la NASA era veramente fatta\". La risposta all'incidente \u00e8 stata ripetutamente chiamata \"l'ora pi\u00f9 bella della NASA\"; \u00e8 ancora vista in questo modo. L'autore Colin Burgess scrisse: \"il volo della vita o della morte di Apollo 13 ha drammaticamente dimostrato i colossali rischi insiti nel volo spaziale con equipaggio. Quindi, con l'equipaggio al sicuro sulla Terra, l'apatia pubblica \u00e8 tornata nuovamente\".\nWilliam Compton, nel suo libro sul Programma Apollo, disse dell'Apollo 13, \"Solo uno sforzo eroico di improvvisazione in tempo reale da parte delle squadre delle operazioni di missione ha salvato l'equipaggio\". Rick Houston e Milt Heflin, nella loro storia sul Centro di Controllo Missione, hanno dichiarato, \"Apollo 13 ha dimostrato come il \"Mission Control\" abbia potuto riportare quei viaggiatori spaziali a casa quando le loro vite erano in pericolo.\" L'ex storico capo della NASA Roger Launius ha scritto: \"Pi\u00f9 di ogni altro incidente nella storia del volo spaziale, la risoluzione di questo incidente ha rafforzato la fiducia del mondo nelle capacit\u00e0 della NASA \". Tuttavia, l'incidente ha convinto alcuni funzionari, come il direttore del \"Manned Spaceflight Center\" Gilruth, che se la NASA avesse continuato a inviare astronauti nelle missioni Apollo, alcuni sarebbero rimasti inevitabilmente uccisi e chiesero la fine pi\u00f9 rapida possibile del programma. I consiglieri di Nixon raccomandarono di annullare le rimanenti missioni lunari, dicendo che un disastro nello spazio gli sarebbe costato molto in termini politici. I tagli di bilancio hanno reso pi\u00f9 facile una tale decisione e durante la pausa dopo l'Apollo 13, due missioni furono annullate facendo s\u00ec che il programma si concludesse con il volo di Apollo 17 nel dicembre 1972.\nFilm.\nIl libro di Jim Lovell e Jeffrey Kluger sulla missione, \"Lost Moon\", \u00e8 stato trasformato in un film di successo, \"Apollo 13\", diretto da Ron Howard, con Tom Hanks nei panni di Lovell. Jim Lovell compare nel film in un cameo nel ruolo di un capitano della nave di recupero \"Iwo Jima\"."}
{"id": "56630", "revid": "327773", "url": "https://it.wikipedia.org/wiki?curid=56630", "title": "Adamo", "text": "Adamo (, ) \u00e8 il nome, secondo l'ebraismo, il cristianesimo e l'islam, del primo uomo.\nEtimologia.\nL'ebraico \" 'dm\" significa uomo o, come nome proprio \"Adamo\"; nella maggioranza dei casi ha valore collettivo e indica la specie umana, come il latino \"homo\", pu\u00f2 quindi essere tradotto umanit\u00e0, gli uomini, ma pu\u00f2 anche indicare un singolo individuo.\nL'autore della Genesi, in diversi passi connette il nome di Adamo con l'ebraico \u05d0\u05d3\u05de\u05d4, ad\u0101m\u0101, \"terra\", \"suolo\". Si tratta di un'etimologia popolare, non scientifica, basata su un'assonanza.\nNascita.\nTavolette sumere.\nLa creazione dell'uomo \u00e8 descritta nelle tavolette sumere di Enki e Ninma\n.IV. Enki crea l'uomo: LL. 24-37:\n\"Alle parole di sua madre Namma, Enki si alz\u00f2 dal suo letto, il dio in \u1e2aalanku, il suo angoletto delle riflessioni, si batt\u00e9 la coscia con il palmo della mano, il saggio, l\u2019intelligente, l\u2019accorto che conosce tutto ci\u00f2 che \u00e8 perfetto ed artistico, il creatore che forma ogni cosa, fece apparire il Sigen ed il Sig\u0161ar (= la matrice o meglio le ovaie), Enki stese il suo braccio verso di esse e l\u00e0 crebbe un feto! Enki, il creatore, dopo aver infuso parte della sua intelligenza all\u2019interno della creatura, sua emanazione, a sua madre Namma rivolse la parola: \u00abMadre mia, alla creatura che tu avrai formato, imponi la corv\u00e9e degli d\u00e8i! Dopo che tu avrai mescolato l\u2019interno della fertile creta dell\u2019Abisso, Sigen e Sig\u0161ar gratteranno la creta e tu (allora) farai esistere i loro arti, Ninma\u1e2b sia la tua aiutante; Ninimma, \u0160uzianna, Ninmada, Ninbarag, Ninmug, Dududu\u1e2b ed Ere\u0161gunna possano assisterti durante il tuo parto; madre mia, decidi il destino della creatura; Ninma\u1e2b possa assoggettarla alla corv\u00e9e!\u00bb\nAntico Egitto.\nNell'Antico Egitto il dio che ha creato il primo uomo si chiama Khnum. Il dio Khnum \u00e8 un vasaio che modella la creta e sul suo tornio modella l'uomo con la creta, poi lo pone nel ventre della sua aiutante. Si credeva che egli creasse tutti i bambini sul suo tornio da vasaio, forgiandoli con cura nel\u2019argilla e piantandoli come un seme nel ventre della madre. Nel suo lavoro era assistito da Satet e Anuqet. Una rappresentazione di Khnum nell'atto di creare l'uomo al tornio si vede nel tempio di Mammisi a Dendera.\nNella Bibbia.\nLa creazione dei primi uomini viene narrata nel libro della \"Genesi\" in due brani: il primo in ed il secondo in . Secondo i teologi liberali e modernisti, si tratta di due racconti diversi, mentre secondo i teologi conservatori, tradizionalisti e fondamentalisti, si tratta dello stesso evento narrato in due modi diversi. Secondo la critica biblica moderna, si tratta di due redazioni che dipendono da fonti diverse.\nNella prima versione la creazione dei primi uomini si inserisce nello schema dei sette giorni ed \u00e8 visto come l'apice del lavoro di Dio, essendo stato creato infatti per ultimo - il sesto giorno - e contemporaneamente alla donna:\nNella seconda versione - a differenza della prima in cui l'uomo \u00e8 creato per ultimo e contemporaneamente alla donna - l'uomo \u00e8 invece creato per primo dalla polvere e la donna solo successivamente (dopo piante, animali e uccelli) da una costola dell'uomo stesso:\nLa parola ebraica \"adam\", \u00abuomo\u00bb, presenta infatti la stessa radice della parola ebraica \"adam\u00e0\", \u00abterra\u00bb.\nE dalla sua costola venne generata la prima donna, Eva:\nNuovo Testamento.\nAnche nel \"Nuovo Testamento\" vengono richiamate le figure di Adamo ed Eva. Ad esempio si cita il \"Vangelo secondo Matteo\" oppure la \"Prima lettera ai Corinzi\" .\nLa creazione di Eva dalla costola di Adamo.\nInterpretazione teologica.\nNella Summa Theologiae San Tommaso d'Aquino spiega che la donna fu convenientemente creata dalla costola di Adamo. La creazione dal fianco simboleggia infatti un'unione sociale nella quale la donna non ha autorit\u00e0 sull'uomo, perci\u00f2 non fu creata dalla sua testa. Al tempo stesso per\u00f2 la donna non deve essere servilmente soggetta all'uomo, in quanto ella non fu creata dai suoi piedi.\nNella stessa sezione Tommaso d'Aquino introduce anche l'interpretazione cristologica dell'episodio. Adamo addormentato, dal quale Dio estrae la costola per creare Eva, simboleggia Ges\u00f9 morto in croce, dal cui costato, trafitto dalla lancia di un soldato romano, escono sangue e acqua, che simboleggiano i due sacramenti dell'Eucaristia e del Battesimo sui quali fu istituita la Chiesa.\nAnalisi linguistica.\nLa parola ebraica tradotta normalmente come \"costola\" (\u05e6\u05dc\u05e2, =tzel\u00e0) ha un significato poco chiaro: in altri testi biblici viene tradotta con: \u201clato\u201d, \u201ctavola\u201d, \u201cpezzo\u201d, \u201cbattente\u201d, \u201cdi mezzo\u201d e \u201ccamera laterale\u201d. Il significato fondamentale sembra essere \"met\u00e0\". Il testo biblico, quindi, sembra alludere alla consustanzialit\u00e0 e complementarit\u00e0 dell'uomo e della donna. Diverse interpretazioni di questo passo furono proposte nel corso del tempo, tra cui quella basata sul mito di Aristofane o dell'androgino di Platone; un'interpretazione che ebbe numerosi cultori nell'antichit\u00e0 da Filone di Alessandria a Origene e Gregorio di Nissa. \nFalse credenze legate al racconto biblico.\nSecondo una credenza popolare abbastanza diffusa, gli uomini avrebbero una costola in meno rispetto alle donne, eredit\u00e0 dell'asportazione subita da Adamo. In realt\u00e0 gli uomini e le donne hanno lo stesso numero di costole. \u00c8 per\u00f2 importante notare che in molti testi di ampia diffusione, soprattutto relativi alla storia della scienza, viene raccontato che in passato questa credenza fosse una vera e propria tesi scientifica accettata e consolidata, derivante dal racconto biblico ed imposta di fatto come dogma dalle autorit\u00e0 religiose.\nA questo proposito, a volte viene anche raccontato che Andrea Vesalio, padre della moderna anatomia, sia stato condannato a morte dall'Inquisizione per aver spiegato nelle sue opere che uomini e donne hanno esattamente lo stesso numero di costole. In realt\u00e0 questo \u00e8 un falso storico, in quanto Vesalio non venne mai condannato da nessuno n\u00e9 per questo n\u00e9 per altri motivi, n\u00e9 ebbe mai scontri con la Chiesa, n\u00e9 le sue opere vennero mai considerate eretiche.\nDel fatto che, anche in passato, la presunta costola mancante fosse solo una credenza popolare e non un dogma n\u00e9 una tesi scientifica, si possono portare molte prove. Uno dei principali teologi ed apologeti cristiani, Origene (185-254), nella sua opera \"Contra Celsum\", spiega che il racconto della creazione di Eva non deve essere preso alla lettera, bens\u00ec deve essere interpretato per trovare le verit\u00e0 filosofiche contenute in esso. Lo scolastico Guglielmo di Conches (circa 1080, 1154) suggerisce che Eva fosse stata modellata dall'argilla che era sotto ad Adamo e non letteralmente creata da una sua costola. Il cardinale Tommaso De Vio (1469-1534), uno dei pi\u00f9 importanti teologi cattolici nel periodo della nascente Riforma protestante, spiegava che il racconto della creazione di Eva deve essere interpretato come una parabola, in quanto qualunque interpretazione letterale sarebbe assurda. Non vi \u00e8 quindi traccia di alcun dogma sulla costola mancante.\nSul fatto che essa non sia mai stata presa in considerazione come ipotesi scientifica si pu\u00f2 citare ad esempio la \"Pseudodoxia epidemica\", pubblicata nel 1646, celebre opera enciclopedica di Thomas Browne sugli errori comuni della sua epoca, in cui c'\u00e8 un articolo espressamente dedicato alla credenza della costola mancante negli uomini: il fatto viene appunto spiegato essere solo un'errata credenza popolare.\nLo stesso Vesalio, nel suo \"De Humani Corporis Fabrica\", quando si tratta di confutarli, cita espressamente Aristotele, Galeno ed altri studiosi ed anatomisti (anche suoi contemporanei). Ma nel caso della costola di Adamo, egli fa riferimento solo a ci\u00f2 che crede il volgo (\"Quod autem viros costa quapiam in altero latere destituitos, ac viros unius costae numero a muliere superari, vulgus opinatur, ridiculum plane est\".). Questa credenza viene quindi definita da Vesalio \"semplicemente ridicola\" (\"ridiculum plane est\"): se essa fosse stata un dogma religioso, egli non si sarebbe mai permesso di utilizzare un'espressione del genere.\n\u00c8 molto probabile che la storia relativa a Vesalio e la costola di Adamo sia stata inventata da Andrew Dickson White nel suo libro del 1896 \"History of the Warfare of Science with Theology in Christendom\" (\"Storia del Conflitto tra Scienza e Teologia nella Cristianit\u00e0\"), libro assai famoso e pesantemente criticato ormai da tutti i moderni storici per aver diffuso moltissimi falsi miti sulla storia dei rapporti fra scienza e fede, miti che sono all'origine della cosiddetta Tesi del Conflitto tra fede e ragione.\nSull'aneddoto della condanna di Vesalio infatti sembra non esistere alcuna fonte precedente al 1896 e per quanto riguarda il presunto \"dogma\" della costola mancante nei maschi si pu\u00f2 citare il fatto che, ancora nel 1840, un testo statunitense di anatomia parli solo di credenza popolare (\"vulgar notion\"); ancora nel 1846 un testo di storia della letteratura europea, descrivendo la \"Pseudodoxia Epidemica\", faccia proprio riferimento alla credenza della costola mancante, definendola una questione superficiale ed insignificante anche per i tempi di Browne; e, ancora nel 1856, nella sua opera \"Popular errors explained and illustrated\", John Timbs riporti pari pari la stessa spiegazione soprammenzionata di Thomas Browne.\nMa a partire dalla pubblicazione del libro di White nel 1896 fino ad oggi, il racconto della condanna di Vesalio e del presunto dogma della costola mancante si diffonde in molti libri di storia della medicina, storia della scienza e storia dei rapporti tra scienza e fede. Inoltre il libro di White, nonostante un enorme impianto bibliografico, non riporta la fonte specifica di queste informazioni.\nFigli.\nAdamo con Eva gener\u00f2 Caino, Abele (), Set e ancora altri figli e figlie. La tradizione narra che i figli furono tra 14 e 140.\nAlla morte di Abele per mano di Caino, Eva genera un altro figlio, Set, la cui discendenza sostituir\u00e0 quella di Abele . Ci\u00f2 avviene quando Adamo raggiunse l'et\u00e0 di centotrenta anni.\nSecondo il Libro dei Giubilei, composto probabilmente tra il 160 ed il 150 a.C., dopo la morte di Abele Caino spos\u00f2 sua sorella Awan, che gli avrebbe dato un figlio di nome Enoch; Set spos\u00f2 la sorella Azura, di quattro anni pi\u00f9 giovane che diede alla luce Enos.\nL'ignoto autore del Libro delle Antichit\u00e0 Bibliche (primi decenni del I secolo d.C.) scrive: \"Era l'inizio del mondo quando Adamo ebbe tre figli e una figlia: Caino, Noaba, Abele e Seth\" (1.1) la moglie di Caino si chiamava Themech.(2.1)\nSecondo un testo molto pi\u00f9 tardo, l\"Apocalisse dello Pseudo-Metodio\" (composto verso il 692 d.C.), Caino avrebbe avuto una gemella di nome Calmana ed Abele una di nome Debora-\nNelle \"Cronache di Jerahmeel\", una compilazione del XIV secolo basata su scritti molto pi\u00f9 antichi a cura di Eleasar ben Asher ha-Levi, \u00e8 riportato che \"Adamo gener\u00f2 tre figli e tre figlie, Caino e sua moglie gemella Calmana, Abele e sua moglie gemella\nDeborah, Seth e sua moglie gemella Noaba.\" \nNella letteratura rabbinica la questione dell'esistenza di due figlie gemelle di Caino ed Abele fu ampiamente discussa: \"Bereshit Rabbah\" XXii, 2 scrive: \"Rabbi Joshua b. Qarha said: \"Two lay down and seven rose up: Cain and his twin sister, Abel and his two twin sisters. \"\nIl nome di Calmana come moglie di Caino \u00e8 citato anche da Gedaliah ibn Yahya ben Joseph (c.\u20091515 \u2013 1587) nel \"Sefer Shalshelet ha-\u1e32abbalah\" (fol. 92b dell'edizione di Venezia, 1587).\nSulla figura di Calmana nel Medioevo sono sorte varie leggende; alcuni testi la citano come moglie di Caino: Ad esempio John Gower nel suo \"Confessio amantis\" (1390) scrive: \"First twin boys, Cain and Abel, were born, then two daughters, Calmana and Delbora. Cain married Calmana and Abel married Delbora, for in those first days there was no law against incest.\" (\"Incipit Liber Octavus\") e Martin Lutero nella sua ultima opera, il \"Commento alla Genesi\", scrive: \"E gli ebrei, inoltre, dicono che Eva partor\u00ec due gemelli ad ogni nascita, un maschio e una femmina; ed affermano che Caino si spos\u00f2 con sua sorella Calmana, e Abele con sua sorella Debora. Se queste affermazioni siano vere o no non lo posso affermare. Non so. Ma non sono vitali per gli interessi della Chiesa, e non c'\u00e8 nulla di certo al riguardo.\"\nMorte.\nAdamo visse fino all'et\u00e0 di novecentotrenta anni .\nNel cattolicesimo.\nLa Chiesa cattolica considera Adamo un personaggio realmente vissuto e, con Eva, progenitore di tutta l'umanit\u00e0. Questo viene ribadito nel Catechismo della Chiesa Cattolica (Compendio del 2005, quesiti: 7, 75 e 76) ed \u00e8 stato, tra gli altri, sottolineato nell'enciclica di papa Pio XII \"Humani Generis\" del 1950:\nLa Chiesa cattolica ritiene anche storico l'episodio del peccato originale - commesso da Adamo insieme a Eva e descritto nel libro della Genesi - e lo storico del Cristianesimo Remo Cacitti, in merito, evidenzia: \"Che la colpa di un remoto e mitico progenitore ricada su tutti i discendenti attraverso i secoli pu\u00f2 risultare credibile solo in base a un'obbedienza dogmatica. La Chiesa, per\u00f2, continua a ritenerla centrale nella sua dottrina, come ribadisce anche l'ultimo catechismo, che definisce il peccato originale \u00abun fatto accaduto all'inizio della storia dell'umanit\u00e0\u00bb. Un \u00abfatto\u00bb, dunque, nonostante le ricerche abbiano restituito a quel racconto il suo carattere mitico. Tanto pi\u00f9 che la creatura uscita dalle mani di Dio \u00aba sua immagine e somiglianza\u00bb, cede al peccato alla prima tentazione offerta da un improbabile serpente che parla. Come ha scritto il teologo Vito Mancuso, davanti a una tale fragilit\u00e0 \u00abbisognerebbe parlare di un difetto di fabbricazione\u00bb\".\n&lt;br&gt; Adamo \u00e8 venerato dalla Chiesa cattolica come santo, con ricorrenza il 24 dicembre.\nNell'ebraismo.\nUna raccolta delle tradizioni su Adamo contenute nella Mishnah e nel Talmud si trova nell'opera di Louis Ginzberg \"The Legend of the Jews\" (7 volumi, 1909-1938) \nAdam Qadmon, l'uomo originario.\nLa locuzione Adam Qadmon (\u05d0\u05d3\u05dd \u05e7\u05d3\u05de\u05d5\u05df, espressione ebraica) \u00e8 della sapienza mistica ebraica; assonanza con il nome che ha origini antiche .\nNell'accezione originale ebraica significa \"uomo delle origini\" o \"antico\"\" infatti \"ha qadmoni\" significa \"delle origini\" ma anche \"primordiale\", invece \"ha rishon\" significa \"\"primo\" o \"del principio\"\".\nIl termine \"Adam Qadmon\" indica un \"uomo superno\" inteso non come \"uomo\" in senso fisico ma come modello ancestrale, celeste, metafisico da cui avr\u00e0 poi origine l'umanit\u00e0 della dimensione terrena.\nNella mistica ebraica la figura dell'Adam Qadmon \u00e8 associata ai passaggi prima della Creazione, al suo svolgersi ed al significato dell'origine di essa racchiusa negli elementi del suo sviluppo. Secondo l'esegesi ebraica l'uomo, in quanto ultima creatura creata, \u00e8 la pi\u00f9 perfetta e completa del Creato e, come tale, racchiude ontologicamente tutti gli elementi spirituali e materiali di quelle precedenti; per la propria completezza \u00e8 la creatura pi\u00f9 fedele alla totalit\u00e0 della sapienza divina. Secondo questa teoria l'uomo \u00e8 l'essenza della totalit\u00e0, espressione del Mondo Superiore e del Mondo Inferiore, ed \u00e8 cos\u00ec possibile conoscere ogni aspetto della realt\u00e0 prestando attenzione anche unicamente alla creatura \"uomo\"; l'Adam Qadmon \u00e8 quindi l'archetipo della totalit\u00e0 creativa precedente al completamento della Creazione nonch\u00e9 suggello della stessa, anche per il suo ordine e per le opere di Dio per mantenerne l'esistenza e le cause e gli effetti (\"138 Aperture di Saggezza, Chaim Luzzatto\"); per la prima affermazione vi se ne associa la primordialit\u00e0: affine ed attinente a questo principio \u00e8 quello delle Sephirot. In particolare, l'Adam Qadmon \u00e8 il primo tra i \"partzufim\" (personificazioni o ipostasi del divino) a manifestarsi nel vuoto del \"chalal\" (risultato della contrazione - \"tzimtzum\" - dell'\"infinita luce di Dio\" - \"Or Ein Sof\").Importante l'accostamento tra l'uomo superno ed il Kohen Gadol: negli insegnamenti della Qabbalah entrambe le figure connotano infatti una natura spirituale speculare, una \u00e8 corrispettiva all'altra.\nL'Adam Qadmon cabalistico corrisponde energeticamente all'Albero della Vita (In ebraico \"Etz Chayim\") ovvero rappresenta la manifestazione divina sul piano dimensionale umano (Assiah). Le 10 Sephirot, di cui consta l'Albero della Vita, corrispondono a parti del suo corpo. La prima Sephirah, che cinge la testa dell'Adam Qadmon, in ebraico si chiama Kether, che in italiano significa \"corona\", e corrisponde cabalisticamente all'arcangelo Metatron.\nCultura persiana.\nIn quella persiana viene indicato come spirito del bene assoluto che fattosi uomo alla fine dei tempi, sconfigge definitivamente l'Adam Belial, incarnazione del male assoluto.\nNell'islam.\nL'islam riserva ad Adamo una posizione del tutto privilegiata, essendo considerato il primo profeta dell'islam e il primo musulmano, cio\u00e8 il primo uomo sottomesso alla volont\u00e0 di Dio.\nNel \"Corano\", \u00e8 con queste parole che Dio annuncia agli angeli la creazione dell'uomo:\nPer dimostrare agli angeli che nell'uomo c'\u00e8 molto pi\u00f9 di quanto loro credano, Dio insegna ad Adamo i nomi di tutte le cose, mostrando cos\u00ec loro le sue grandi capacit\u00e0 intellettive:\nSecondo un commentario di Muhammad ibn Jarir al-Tabari, Adamo \u00e8 stato plasmato con la terra (fango di argilla) fatta raccogliere da Dio dagli angeli nel luogo della attuale Mecca, precisamente dove c'\u00e8 la Ka\u02bfba.\nAllah mand\u00f2 per primo l'arcangelo Gabriele (Jibr\u012bl) ma la terra parl\u00f2 e giur\u00f2 in nome di Allah che non le si sarebbe presa della materia, poi and\u00f2 l'angelo Michele (Mikail), ma non ne prese perch\u00e9 nuovamente la terra giur\u00f2 nel nome di Allah. Infine l'angelo della Morte (\u02bfAzr\u0101\u02be\u012bl) and\u00f2 e, fedele al comando di Allah, non rispett\u00f2 il giuramento della terra, prese 40 cubiti di essa e li condusse a Dio per plasmare Adamo. Quindi, una volta plasmato, Adamo rest\u00f2 sulla terra per lungo tempo, come una statua di terracotta, con il suo corpo che risuonava al tocco di Iblis (il diavolo), finch\u00e9 Dio gli mand\u00f2 il suo soffio dandogli vita.\nNel Corano, il processo di creazione dell'uomo e la sua natura duale, cio\u00e8 materiale e spirituale, \u00e8 cos\u00ec descritta:\nNel bahaismo.\nPer la religione Bahai, Adamo non \u00e8 il primo uomo ma il primo profeta, cio\u00e8 la prima manifestazione di Dio di cui si abbia una notizia storica; prima di lui, possono essere esistite altre civilt\u00e0 di cui non abbiamo traccia storica. Da Adamo in poi, Dio si \u00e8 rivelato progressivamente all'umanit\u00e0 tramite una successione di profeti (\"ciclo adamico\") che arriva fino al B\u00e1b. Abdul-Baha ha affermato che la storia di Adamo ed Eva riportata nella Genesi ha un significato simbolico e allegorico.\nAltre tradizioni.\nNei Veda.\nNel \"Dizionario Filosofico\", alla voce \"Adamo\", Voltaire cita il fatto che negli scritti vedici sia riportata la storia di un uomo chiamato \"Adimo\" e di sua moglie \"Procriti\". Questo racconto, spiega Voltaire, sembra essere pi\u00f9 antico di quello biblico, ma non si pu\u00f2 assumere che la storia di Adamo sia tratta da quella di Adimo, in quanto le due vicende sono completamente diverse. La stessa tradizione brahminica rifiuta ogni possibile contaminazione tra i due testi.\nNella cultura di massa.\nNel manga di \"Record of Ragnarok\", Adamo \u00e8 uno degli umani che combatte al torneo del Ragnarok.\nNell'anime \"Neon Genesis Evangelion\", il primo angelo porta il nome di Adam ed \u00e8 il progenitore di tutti gli Angeli tranne Lilith, che invece \u00e8 la progenitrice della razza umana. "}
{"id": "56633", "revid": "633", "url": "https://it.wikipedia.org/wiki?curid=56633", "title": "Cult Comics", "text": "Cult Comics \u00e8 una sottoetichetta della casa editrice modenese Panini Comics, scaturita da una derivazione dell'allora Marvel Italia. Nel 1997, anno della sua nascita, fu al centro di un grosso caso editoriale.\nStoria.\nL'etichetta (nata per pubblicare materiale extra-Marvel Comics) cominci\u00f2 le pubblicazioni con la collana di Spawn, che in precedenza era pubblicata dalle Edizioni Star Comics di Perugia. La casa editrice umbra accus\u00f2 ripetutamente la filiale italiana della Marvel Comics di comportamento scorretto nell'acquisizione dei diritti della collana statunitense pi\u00f9 venduta a quell'epoca. La situazione tra le due case editrici rimase tesa a lungo, con \"editor\" (redattori) delle due case editrici che si mandavano frecciatine da una rubrica all'altra. \nLa questione continu\u00f2 a essere trattata tra le case editrici dietro le quinte e torn\u00f2 alla ribalta delle pubblicazioni mesi dopo, quando Cult Comics rilev\u00f2 anche le collane Top Cow della Star Comics, decretando la chiusura dello storico settore americano dei perugini; questa volta, per\u00f2, le dichiarazioni ufficiali della Star parlarono di un'asta totalmente regolare per i diritti.\nLa Cult \u00e8 stata a lungo anche la casa di uno dei pi\u00f9 eclatanti casi editoriali del fumetto italiano: \"Rat-Man\" di Leo Ortolani.\nCon la trasformazione della Marvel Italia in Panini Comics, l'etichetta fu coinvolta nel rinnovamento e prese il nome della \"nuova\" casa editrice. Della vecchia Cult rimangono solo i titoli di alcune collane (\"Cult Comics\" e \"100% Cult Comics\"). \nLe serie inizialmente pubblicate o previste sotto l'etichetta Cult Comics prima del cambiamento di nome sono:\nOltre alle gi\u00e0 citate \"Cult Comics\" e \"100% Cult Comics\", vengono spesso utilizzate per speciali e serie limitate le collane:"}
{"id": "56635", "revid": "1543377", "url": "https://it.wikipedia.org/wiki?curid=56635", "title": "Leonidi", "text": "Le Leonidi sono uno dei pi\u00f9 importanti sciami meteorici: lo sciame, causato dalla Cometa Tempel-Tuttle, \u00e8 visibile ogni anno intorno al 17 novembre ed \u00e8 formato da particelle emesse dalla cometa durante il suo passaggio accanto al Sole. Il nome si deve alla posizione del radiante, il punto cio\u00e8 da cui sembrano provenire, localizzato nella costellazione del Leone: le meteore infatti sembrano irradiarsi proprio da quel punto del cielo.\nDescrizione.\nLa Terra, nel suo movimento di rivoluzione intorno al sole, attraversa la scia dei meteoroidi lasciati dal passaggio della cometa: la scia \u00e8 formata da particelle solide, i meteoroidi appunto, emesse dalla cometa man mano che il gas ghiacciato sublima a causa della vicinanza al Sole (solitamente a una distanza inferiore a quella dell'orbita di Giove). Le Leonidi formano una scia in rapido movimento che attraversa l'orbita terrestre a 72\u00a0km/s. Tra le stelle cadenti, esse sono ben note per la brillantezza delle meteore e dei bolidi che possono avere una sezione di 9\u00a0mm e una massa di 85 g e che penetrano nell'atmosfera con una intensit\u00e0 pari a quella di un'automobile che urta a quasi 100\u00a0km/h. Le sue piogge meteoriche, che talvolta assumono il carattere di tempeste meteoriche, possono in un anno far depositare 12-13 tonnellate di particelle sul nostro pianeta.\nI meteoroidi persi da una cometa danno vita a delle scie con orbite simili ma leggermente diverse da quelle della cometa che le origina. Il loro percorso, infatti, viene disturbato dai pianeti, in particolare da Giove e in misura minore dalla pressione radiativa del sole (effetto Poynting\u2013Robertson ed effetto Yarkovsky): in generale, le scie vecchie sono spazialmente meno dense e danno luogo a piogge meteoriche con qualche meteora al minuto. Nel caso delle Leonidi esse raggiungono l'apice il 17 novembre, sparpagliandosi per diversi giorni intorno all'apice stesso che cambia di anno in anno; per contro, le scie giovani sono spazialmente pi\u00f9 dense e danno luogo, quando la Terra le attraversa, a tempeste meteoriche con oltre 1000 meteore all'ora, in confronto a circa 1-2 meteore l'ora degli anni normali e a qualche meteora l'ora in occasione delle piogge meteoriche.\nCaratteristiche.\nLe Leonidi presentano un ciclo di 33 anni, pari al periodo orbitale della cometa Tempel-Tuttle: tra le piogge meteoriche ad esse associate vanno ricordate quelle del 1698, 1799, 1833, 1866, 1966, e 2001.\nLa sigla internazionale dello sciame \u00e8 LEO."}
{"id": "56636", "revid": "1652635", "url": "https://it.wikipedia.org/wiki?curid=56636", "title": "Davide", "text": "Le sue vicende risalenti all'epoca ebraica, sono raccontate nel primo e nel secondo libro di Samuele, nel primo libro dei Re e nel primo libro delle Cronache.\nValoroso guerriero, musicista e poeta, accreditato dalla tradizione quale autore di molti salmi, Davide viene descritto nella Bibbia come un personaggio dal carattere complesso, capace al contempo di grandi crudelt\u00e0 e generosit\u00e0, dotato di spregiudicatezza politica e umana ma al tempo stesso in grado di riconoscere i propri limiti ed errori.\nLa vita di Davide \u00e8 di particolare importanza nelle tre religioni abramitiche: ebraismo, cristianesimo e islam. Nell'ebraismo, Davide, della trib\u00f9 di Giuda, \u00e8 il re di Israele e da lui discender\u00e0 il Messia. Nel cristianesimo, da Davide discende Giuseppe, padre putativo di Ges\u00f9. Nell'islam, Davide \u00e8 considerato un profeta.\n\u00c8 venerato come santo dalla Chiesa cattolica.\nIl racconto biblico.\nDavide il prescelto.\nDio revoc\u00f2 la sua predilezione per Saul, re di Israele, a causa del suo rifiuto di sterminare gli Amaleciti e tutto ci\u00f2 che apparteneva loro.\nEgli mand\u00f2 quindi il profeta Samuele a Betlemme a cercare un nuovo re di Israele tra i figli di Iesse. Quest'ultimo fece passare sette dei suoi figli davanti a Samuele ma nessuno di loro era il prescelto. Allora Samuele gli chiese se ne avesse altri e Iesse rispose che il pi\u00f9 giovane, Davide, fulvo di capelli e di bell'aspetto, era al pascolo con le pecore.\nQuando gli fu portato davanti, Dio disse a Samuele: \u00abAlzati, ungilo, perch\u00e9 \u00e8 lui\u00bb.\nIntanto, dopo essere stato ripudiato da Dio, uno spirito cattivo era entrato in Saul, tormentandolo. Uno dei suoi servi gli sugger\u00ec di far venire un citarista, Davide, che con il suono della sua cetra avrebbe lenito le sue sofferenze. Saul si affezion\u00f2 a Davide, facendolo diventare suo scudiero. Ogni volta che lo spirito cattivo veniva da Saul, Davide suonava la cetra, lo calmava e lo spirito maligno si allontanava.\nDavide e Golia.\nL'episodio biblico pi\u00f9 famoso riguardante Davide, secondo quanto riportato nel Primo libro di Samuele, \u00e8 quello dello scontro con Golia, il gigante filisteo che terrorizzava e insolentiva gli ebrei, sfidandoli a duello.\nGli ebrei, accampati nella valle del Terebinto e guidati dal loro re, Saul, erano in guerra con i filistei, i quali annoveravano tra le loro file uno spaventoso gigante (alto sei cubiti e un palmo) dal nome Golia, armato con una corazza dal peso di sicli.\nPer quaranta giorni, Golia sfid\u00f2 l'esercito di Israele, nell'attesa che quest'ultimo scegliesse chi tra loro doveva affrontarlo: il vincitore avrebbe permesso al suo popolo di sottomettere quello del perdente.\nA Davide fu chiesto dal padre di recarsi dai fratelli che si trovavano nell'accampamento, per portare del cibo e informarsi delle loro condizioni. Mentre si trovava nell'accampamento, Davide ascolt\u00f2 l'ennesima sfida di Golia e si offr\u00ec, davanti a Saul, di affrontarlo, raccontando che era stato in grado di uccidere orsi e leoni per difendere il suo gregge. Saul lo vest\u00ec con la sua stessa armatura ma Davide, fatti pochi passi, se la tolse non riuscendo a muoversi, e si diresse verso il campo di battaglia con la sua frombola e con cinque pietre lisce che aveva raccolto da un torrente. Golia, vedendo che si trattava di un ragazzo, lo derise. Ma Davide, presa una delle pietre che aveva con s\u00e9, la scagli\u00f2 con la frombola, colpendo il gigante in piena fronte e facendolo crollare a terra morto. Davide si precipit\u00f2 verso di lui e lo decapit\u00f2, utilizzando la spada dello stesso Golia. I filistei si diedero alla fuga ma vennero inseguiti e decimati dagli israeliti.\nLa vittoria rese Davide famoso presso gli ebrei e gli valse l'amicizia di Gionata, figlio del re Saul. Successivamente Davide avrebbe sposato la figlia del re, Mikal.\nIl Secondo libro di Samuele, seguendo una diversa tradizione, \"situa a Gob (Guibbet\u00f4n?) la vittoria riportata su Golia da un prode di Davide, chiamato Elcanan\" e, gli esegeti dell'interconfessionale Bibbia TOB, ritengono quindi \"che si sia voluto identificare con Golia di Gat, vittima di Elcanan, un filisteo anonimo abbattuto da Davide in un combattimento singolo. Oppure si \u00e8 attribuito a Davide, amplificandola, la prodezza compiuta da Elcanan\".\nDavide e Mikal.\nSaul, sempre pi\u00f9 irritato per la crescente fama di Davide, decise di dargli in sposa la figlia Mikal a patto che uccidesse cento filistei: cos\u00ec facendo pensava che egli sarebbe andato incontro a morte sicura. Ma Davide super\u00f2 la prova e prese in sposa Mikal.\nDopo un'altra grande vittoria di Davide contro i filistei, Saul decise di ucciderlo: Mikal lo aiut\u00f2 a fuggire, facendolo calare da una finestra e mettendo un idolo nel letto per fare finta che egli, malato, stesse riposando.\nMentre era in fuga, Saul diede Mikal in sposa a Pati, figlio di Lais.\nNel frattempo Davide ebbe altre due mogli: Abigail e Achinoam.\nSuccessivamente, mentre a sud Davide regnava sulla Giudea e a nord Is-B\u00e0al, fratello di Mikal e figlio di Saul, regnava sulle trib\u00f9 di Israele, Davide chiese che Mikal tornasse da lui, in segno di alleanza tra i due regni: Is-B\u00e0al acconsent\u00ec.\nQualche tempo dopo che era tornata, Mikal lo critic\u00f2 perch\u00e9 lui aveva ballato parzialmente nudo durante una processione religiosa, mentre portava l'Arca dell'Alleanza a Gerusalemme appena conquistata. Mikal mor\u00ec senza aver avuto figli con Davide.\nDavide e Saul.\nLa crescente fama di Davide irrit\u00f2 talmente Saul che Davide dovette fuggire.\nDavide and\u00f2 da Samuele a Rama, gli raccont\u00f2 di come Saul aveva cercato di farlo morire. Saul cerc\u00f2 pi\u00f9 volte di riportare indietro Davide ma senza successo. Quest'ultimo strinse un patto di amicizia con Gionata, il quale si dimostr\u00f2 incredulo nel sapere che suo padre Saul voleva ucciderlo ma dovette ricredersi; secondo un'altra versione, invece, fu lo stesso Gionata ad avvisare Davide del pericolo. Infatti, il primo giorno di Luna nuova, Davide avrebbe dovuto sedere a tavola con Saul, ma non si present\u00f2 e neanche l'indomani. Saul si adir\u00f2 e questo fu il segno che convinse Gionata circa i timori che gli aveva manifestato Davide.\nQuest'ultimo and\u00f2 quindi a Nob e si fece dare del pane consacrato dal sommo sacerdote Achimelech e la spada che era stata di Golia. Achimelech era destinato a pagare con la vita questo gesto, e come sommo sacerdote gli successe il figlio Abiatar.\nMentre Davide si trovava a Mizpa in compagnia della sua famiglia, Saul venne a sapere che egli era stato a Nob.\nSuccessivamente, Davide liber\u00f2 Keila, sconfiggendo i filistei e insediandosi nella citt\u00e0. Venuto a sapere che Saul lo cercava, si rifugi\u00f2 nel deserto di Maon. Anche qui Saul gli diede la caccia ma, quando stava per accerchiarlo, dovette rinunciarvi e andare via perch\u00e9 i filistei avevano invaso il paese.\nDavide si rifugi\u00f2 poi nel deserto. Saul, ancora una volta, and\u00f2 alla sua ricerca e si addentr\u00f2 in una caverna dove Davide era nascosto. Quando il re usc\u00ec fuori facendogli capire che se avesse voluto lo avrebbe potuto uccidere, Saul gli fu riconoscente e gli chiese di non sterminare la sua stirpe una volta che fosse diventato re di Israele.\nDavide si nascondeva sulla collina e Saul vi si rec\u00f2 con tremila uomini per dargli la caccia. Mentre erano accampati e dormivano, Davide, di soppiatto, prese la lancia che era conficcata nel terreno e la brocca, entrambe vicino al capo di Saul, e si allontan\u00f2. Da lontano Davide grid\u00f2 verso Saul, dicendo che non gli voleva alcun male visto che gli era andato vicino mentre dormiva portando via la lancia e la brocca.\nPer non essere pi\u00f9 perseguitato da Saul, Davide si stabil\u00ec presso i filistei; il re di Gath gli diede la citt\u00e0 di Ziklag, dove si insedi\u00f2 insieme alle sue due mogli Achinoam e Abigail.\nQualche tempo dopo, Davide e i suoi uomini si aggiunsero ad Achis e ai filistei che avanzavano per affrontare gli israeliti, ma gli altri principi lo rimandarono indietro, perch\u00e9 non lo consideravano uno di loro. Tornato a Ziklag, la trov\u00f2 sottosopra, devastata dagli Amaleciti, che avevano razziato tutto e portato via donne e bambini, tra cui anche le due mogli di Davide. Prese con s\u00e9 i suoi 600 uomini e recuper\u00f2 il bottino riportando indietro donne e bambini.\nIntanto la fine di Saul era vicina, gli israeliti furono decimati: a soccombere anche i figli di Saul. Quest'ultimo, secondo il Primo libro di Samuele, piuttosto che perdere la vita per mano dei filistei, prefer\u00ec morire gettandosi sulla sua stessa spada e rimanendone trafitto; secondo un'altra tradizione fu invece ucciso da un Amalecita.\nDavide, re d'Israele.\nSaul e Gionata rimasero uccisi durante la battaglia di Ghilboa contro i filistei e Davide ne fu molto addolorato. Sal\u00ec quindi a Ebron dove fu unto re di Giudea; intanto, a nord, il figlio di Saul, Is-B\u00e0al, era diventato re delle trib\u00f9 d'Israele.\nNe consegu\u00ec una guerra civile tra Is-Baal e Davide, conclusasi con l'uccisione di Is-Baal per mano di due disertori, Baanah e Rekab, capitani del suo stesso esercito, i quali, sperando in un premio, portarono la sua testa a Davide: ma quest'ultimo, addolorato da tale visione, li fece giustiziare.\nCon la fine della dinastia di Saul, tutti gli anziani di Israele si recarono a Ebron e Davide fu unto re d'Israele e di Giudea. Aveva trent'anni quando cominci\u00f2 il suo quarantennale regno: dapprima a Ebron regn\u00f2 sulla Giudea per sette anni e sei mesi, in seguito a Gerusalemme regn\u00f2 su tutta Israele e la Giudea per trentatr\u00e9 anni.\nSconfisse i Gebusei, che abitavano Gerusalemme, e la nomin\u00f2 capitale del suo regno, mentre Hiram, re di Tiro, vi sped\u00ec messaggeri, alberi di cedro, falegnami e muratori per costruire la casa di Davide.\nDavide port\u00f2 l'Arca dell'Alleanza a Gerusalemme con l'intento di costruire un tempio. Ma Dio, per bocca del profeta Natan, gli proib\u00ec di farlo, dicendo che il tempio sarebbe stato costruito da generazioni future. Fece per\u00f2 un patto con Davide, promettendogli che egli avrebbe stabilito la casa di Davide in eterno: \"... e il tuo trono sar\u00e0 reso stabile per sempre.\"\nPer tutto il suo regno, l'Arca rimase nella tenda innalzata da Davide: da l\u00ec sarebbe stata spostata solo dopo la costruzione del Tempio di Salomone.\nDavide, Betsabea e Uria l'Ittita.\nUna sera, mentre passeggiava sulla terrazza regia, Davide vide una donna bellissima che faceva il bagno: si trattava di Betsabea, figlia di Eliam e moglie del suo ufficiale Uria l'Ittita. La fece portare nel suo palazzo e la mise incinta..\nIntanto l'esercito di Davide, guidato da Joab e tra le cui file figurava anche Uria l'Ittita, era impegnato nell'assedio della citt\u00e0 ammonita di Rabbah. Davide richiam\u00f2 Uria l'Ittita a Gerusalemme, chiedendogli informazioni sull'andamento della guerra e poi gli ordin\u00f2 di andare a casa: anche se non esplicitamente dichiarato nei testi biblici, l'intento era quello di far s\u00ec che Uria trascorresse la notte con la moglie cos\u00ec da poter mascherare la paternit\u00e0 del bambino che sarebbe nato. Ma Uria disubbid\u00ec e dorm\u00ec fuori dalla porta del re perch\u00e9 non riteneva giusto godere degli agi di casa mentre gli altri soldati erano impegnati al fronte. Davide allora lo fece mangiare e ubriacare, sempre con la stessa speranza: ma neanche la notte successiva Uria and\u00f2 a casa sua.\nL'indomani, Davide scrisse una lettera nella quale chiedeva a Joab che Uria venisse messo in prima linea e lasciato da solo perch\u00e9 andasse incontro a morte sicura: diede quindi la lettera allo stesso Uria perch\u00e9 la recapitasse a Joab.\nUria cadde sotto i colpi degli ammoniti e Betsabea divenne moglie di Davide.\nIl profeta Natan lo rimprover\u00f2, dicendogli che Dio l'avrebbe punito con la sua stessa colpa, prendendogli tutte le mogli per darle ad altri in pieno giorno. Davide si pent\u00ec e allora Natan gli disse che questo non sarebbe pi\u00f9 successo ma che il bambino che era stato concepito sarebbe morto.\nIl bambino nacque ma si ammal\u00f2 subito. Per sette giorni Davide digiun\u00f2, sperando, invano, nella sua salvezza: il settimo giorno il bambino mor\u00ec. Allora Davide si unse, si cambi\u00f2 e mangi\u00f2: a chi gli chiedeva come mai lo faceva proprio ora che il bambino era morto egli disse che non aveva pi\u00f9 senso digiunare tanto il piccolo non sarebbe pi\u00f9 ritornato. Davide e Betsabea ebbero un secondo figlio, Salomone, futuro re d'Israele.\nIl pentimento di Davide per la morte di Uria, dopo che il profeta Natan gli ebbe rimproverato la sua colpa, sarebbe all'origine del \"Miserere\", uno dei pi\u00f9 famosi Salmi.\nDavide e Assalonne.\nAssalonne era il terzo figlio di Davide, nato a Ebron da Maaca, figlia di Talmai, re di Ghesur.\nIl primogenito di Davide, Amnon, nato da Achinoam, aveva usato violenza a Tamar, sorella di Assalonne: quest'ultimo, dopo due anni passati a covare vendetta, fece uccidere Amnon dai servi durante un banchetto. Fugg\u00ec quindi dal nonno materno, Talmai, a Ghesur, dove rimase tre anni, prima di riconciliarsi con Davide e tornare a Gerusalemme.\nQuattro anni dopo, Assalonne chiese al padre il permesso di andare ad Ebron, ma una volta arrivato l\u00ec si proclam\u00f2 re. Davide allora decise di fuggire da Gerusalemme con il suo popolo, con i Cretei, con i Peletei e con Itt\u00e0i, che aveva seicento uomini al suo seguito venuti da Gat, rifugiandosi oltre il fiume Giordano.\nAssalonne entr\u00f2 in Gerusalemme con al suo fianco Achitofel, che prima era stato consigliere di Davide. Achitofel consigli\u00f2 Assalonne di dare subito la caccia a Davide, approfittando del fatto che era ancora allo sbando. Ma Cus\u00e0i l'Archita, spedito da Davide a Gerusalemme perch\u00e9 si infiltrasse nella corte di Assalonne, riusc\u00ec a sovvertire il consiglio di Achitofel, convincendo Assalonne che era meglio organizzare un grande esercito che Assalonne stesso avrebbe guidato in prima persona per affrontare Davide. Grazie a Cus\u00e0i, Davide ebbe il tempo di riorganizzarsi: sconsigliato di prendere parte direttamente alla battaglia, raccomand\u00f2 di trattare con riguardo Assalonne.\nNella foresta di Efraim si scaten\u00f2 una feroce battaglia nella quale l'esercito di Assalonne venne sterminato. Quest'ultimo, cavalcando un mulo, rimase sospeso in aria, con la testa impigliata tra i rami di un terebinto: Joab, uno dei tre capi nominati da Davide per la battaglia, conficc\u00f2 tre lance nel cuore di Assalonne, che venne poi finito da dieci scudieri.\nQuando Davide venne a sapere della morte di Assalonne prov\u00f2 grande dolore: \u00abFiglio mio! Assalonne figlio mio, figlio mio Assalonne! Fossi morto io invece di te, Assalonne, figlio mio, figlio mio!\u00bb.\nDavide venne riconfermato re e torn\u00f2 a Gerusalemme.\nGli ultimi giorni.\n\u00c8 dell'ultimo periodo della vita di Davide l'episodio del censimento degli Israeliti da lui disposto; tale censimento gli fu ordinato da Dio, o secondo un'altra tradizione fu indotto da Satana, e provocher\u00e0 poi la collera del Signore, il quale proporr\u00e0 a Davide di scegliere una punizione tra sette anni di carestia, tre mesi di fuga davanti al nemico oppure tre giorni di peste; quest'ultima sar\u00e0 la scelta di Davide e per essa moriranno settantamila persone. Conseguenza di tale censimento sar\u00e0 l'acquisto da parte di Davide, come richiesta di perdono al Signore, dell'area su cui suo figlio Salomone costruir\u00e0 il Tempio di Gerusalemme.\nQuando Davide divenne vecchio, suo figlio, Adonia, si proclam\u00f2 re. Betsabea e il profeta Natan, temendo per la loro vita e per quella di Salomone, andarono da Davide e ottennero da lui che Salomone, figlio di Betsabea, sedesse sul trono d'Israele. Fu cos\u00ec che i piani di Adonia fallirono e Salomone divenne re.\n\u00c8 a Salomone che Davide parl\u00f2 poco prima di morire: gli promise che la loro stirpe avrebbe ereditato per sempre il trono di Israele; gli chiese di uccidere i suoi vecchi nemici, Joab, capo del suo stesso esercito, reo di aver ucciso Abner e Amas\u00e0, e Sim\u00e8i, che lo maledisse ma a cui aveva fatto la promessa di non ucciderlo, personalmente, con la propria spada; gli raccomand\u00f2 di essere buono con i figli di Barzillai il Galaadita, che lo avevano aiutato mentre fuggiva davanti ad Assalonne.\nDavide mor\u00ec e fu sepolto nella citt\u00e0 di Davide, dopo aver regnato per quarant'anni su Israele, succeduto da Salomone.\nLa sua tomba si troverebbe tuttora subito fuori della cinta muraria della Citt\u00e0 Vecchia di Gerusalemme, nel luogo comunemente chiamato Monte Sion, vicino alla Porta di Giaffa.\nMogli e figli.\nSecondo l'Antico Testamento, Davide, dopo il suo arrivo da Ebron, si prese ancora delle concubine e delle mogli di Gerusalemme, e gli nacquero altri figli e altre figlie:\nA Gerusalemme nacquero:\nTra i figli di Davide va anche ricordata Tamar, sorella di Assalonne, la quale fu l'origine della vendetta di quest'ultimo verso Amnon, reo di averle usato violenza.\nNel Nuovo Testamento.\nRiguardo a san Davide, san Pietro disse: \nsmentendo in che egli sia mai salito al cielo, segno di un dubbio o di una credenza circa la sorte ultraterrena di Davide che esisteva fin dalle prime comunit\u00e0 ebraiche.\nDavide \u00e8 l'unico santo dell'Antico Testamento del quale nel Nuovo \u00e8 esplicitamente detto che non sal\u00ec al cielo. Con tali parole, , san Pietro chiarisce che il Signore del quale si parla in non \u00e8 Davide, il vittorioso salmista e re del popolo di Israele. \n\u00c8 anche l'unico santo del quale viene detto esplicitamente che \"non fu abbandonato negli Inferi/, n\u00e9 la sua carne vide corruzione\", ma che nemmeno fu resuscitato dai morti come Ges\u00f9 Cristo. La condizione ultraterrena di Davide anticipa la diffusa credenza cristiana secondo la quale le spoglie mortali dei santi non sono soggette a decomposizione, mentre l'anima subisce immediatamente il giudizio particolare di Dio.\nIl Signore del quale si parla in , invece, \u00e8 quel Ges\u00f9 \"che Dio ha costituito Signore e Cristo\", l'interlocutore diretto e personale di Davide (\"Disse il Signore al mio Signore\"), il suo discendente profetizzato (v. 30) che, secondo la duplice promessa di Dio, si sarebbe seduto sul trono di Davide (v. 30) e nello stesso tempo si sarebbe assiso anche alla destra del trono del Signore Dio Padre (v. 34).\nI fratelli nel Signore Ges\u00f9 del patriarca d'Israele sono anche i testimoni della sua Resurrezione dai morti. La loro comunit\u00e0 \u00e8 contrapposta alla \"casa\" di Israele che Lo crocifisse. Nel Libro degli Atti, l'espressione \"casa d'Israele\" compare solamente una seconda volta, in riferimento a quanti disobbedivano alla legge mosaica, rifiutandosi di onorare il Padre con i sacrifici animali prescritti e preferendo adorare come dei i demoni Moloch e Revan ().\nNel cristianesimo.\nPer la Chiesa cattolica la memoria liturgica ricorre il 29 dicembre.\nCos\u00ec recita il Martirologio Romano (libro liturgico in cui sono elencati tutti i martiri e i santi che la chiesa celebra giorno per giorno) in corrispondenza di tale giorno per San Davide Re:"}
{"id": "56641", "revid": "712828", "url": "https://it.wikipedia.org/wiki?curid=56641", "title": "Planet Manga", "text": ""}
{"id": "56646", "revid": "110157", "url": "https://it.wikipedia.org/wiki?curid=56646", "title": "Panini Video", "text": "Panini Video \u00e8 stata una branca di Panini Comics attualmente operante in Germania e in Italia. Si occupa della pubblicazione di anime per l'home video.\nNonostante la rilevante importanza della compagnia in Germania, Panini Video ha mosso i primi passi in Italia solo agli inizi degli anni 2000 e solo con pochissime pubblicazioni tra cui \"Spirit of Wonder, Z.O.E. 2167 IDOLO\" e gli OAV di \"\u00e9X-Driver\".\nSuccessivamente, nell'estate 2005, ha ripreso vita grazie all'acquisto dei diritti di numerosi anime presenti nel catalogo della statunitense Manga Video tra cui i film conclusivi di \"Neon Genesis Evangelion\" (primi DVD pubblicati da Panini Video Italia nel 2005).\nIn seguito, sempre pi\u00f9 film e serie animate si sono aggiunte al catalogo dell'azienda tra cui, di particolare importanza, \"Ghost in the Shell\", \"\", \"Fullmetal Alchemist\" e \"Naruto\".\nNel 2007, un nuovo contratto con una distributrice statunitense - la Geneon - ha permesso l'acquisto di un ulteriore gruppo di licenze comprendente, tra gli altri, \"Paranoia Agent\" e l'atteso \"Samurai Champloo\" diretto da Shinichiro Watanabe, gi\u00e0 regista di \"Cowboy Bebop\".\nNel giugno 2007, inoltre, Panini Video ha dato inizio alla serializzazione di una produzione completamente italiana: la serie televisiva di \"Rat-Man\".\nNel 2009, secondo quanto affermato da Marco Lupoi a Lucca Comics, \u00abper colpa del download illegale che ha ucciso il settore video\u00bb la divisione di Panini per il mercato home video, chiude con \"Wolverine and the X-Men\" come ultima serie pubblicata, mentre \u00e8 al momento alla ricerca di un altro editore a cui vendere i diritti home video di (venduti alla Dynit) e dei film di Naruto.\nDa notare che i diritti detenuti dalla Panini Video tedesca non coincidono necessariamente con quelli della controparte italiana."}
{"id": "56659", "revid": "5695", "url": "https://it.wikipedia.org/wiki?curid=56659", "title": "Madama Butterfly", "text": "Madama Butterfly \u00e8 un'opera in tre atti (sebbene in origine fossero due) di Giacomo Puccini, su libretto di Giuseppe Giacosa e Luigi Illica, definita nello spartito e nel libretto \"tragedia giapponese\" e dedicata alla regina d'Italia Elena di Montenegro.\nLa prima rappresentazione ebbe luogo al Teatro alla Scala di Milano, il 17 febbraio 1904, della stagione di Carnevale e Quaresima.\nGenesi dell'opera.\nPuccini scelse il soggetto della sua sesta opera dopo aver assistito al Duke of York Theatre di Londra, nel giugno 1900, alla tragedia in un atto \"Madame Butterfly\" di David Belasco, a sua volta tratta da un racconto dell'americano John Luther Long dal titolo \"Madame Butterfly\", apparso nel 1898.\nIniziata nel 1901, la composizione procedette con numerose interruzioni: l'orchestrazione venne avviata nel novembre del 1902 e portata a termine nel settembre dell'anno seguente e soltanto nel dicembre 1903 l'opera pot\u00e9 dirsi completa in ogni sua parte.\nPer la realizzazione del dramma, Puccini si document\u00f2 senza sosta e minuziosamente sui vari elementi orientali che aveva ritenuto necessario inserirvi. Lo aiutarono particolarmente una nota attrice giapponese, Sada Yacco, e la moglie dell'ambasciatore nipponico con la quale parl\u00f2 in Italia facendosi descrivere usi e costumi del popolo orientale. Da ricordare che pure Gaetano Pini-Corsi ricopr\u00ec un ruolo fondamentale in quanto diede vita a personaggi importanti per l'opera quali \"Goro.\" I costumi al debutto alla Scala di Milano furono disegnati da Giuseppe Palanti.\nIl debutto ambrosiano.\nLa sera del 17 febbraio 1904, nonostante l'attesa e la grande fiducia dei suoi artefici in Rosina Storchio, all'apice della sua carriera, Giovanni Zenatello e Giuseppe De Luca oltre che nella direzione di Cleofonte Campanini, grande talento che aveva preparato l'opera con molta cura, la \"Madama Butterfly\" cadde clamorosamente al Teatro alla Scala di Milano.\nIl tragico clima di questo storico fiasco \u00e8 efficacemente descritto da una delle sorelle di Puccini, Ramelde, in una lettera al marito:\nConsiderato che la versione di Milano era poco differente rispetto a quella che sarebbe stata presentata poco dopo a Brescia, accolta trionfalmente e poi passata in repertorio, \u00e8 difficile dar ragione del fiasco milanese. Molti studiosi, tra cui il direttore d'orchestra Pinchas Steinberg, oltre che Giulio Ricordi e Puccini stesso, ritengono che attorno all'autore e all'opera fosse stato costruito ad arte un clima d'ostilit\u00e0, poi sconfitto dal palese valore dell'opera. L'ipotesi del complotto \u00e8 confermata anche dalle sensazioni di Puccini, che scrivendo all'amico Camillo Bondi rifer\u00ec d'una \"ubriacatura d'odio\" nell'ambito della quale si dovette tenere la prima scaligera: \ncos\u00ec come dalla cronaca di Giulio Ricordi, stilata poche settimane dopo:\nVersioni successive.\nIl fiasco spinse autore e editore a ritirare immediatamente lo spartito, per sottoporre l'opera ad un'accurata revisione che, attraverso l'eliminazione di alcuni dettagli e la modifica di alcune scene e situazioni, la rese pi\u00f9 agile e proporzionata. Puccini inser\u00ec anche una nuova aria per Pinkerton, \u00abAddio, fiorito asil\u00bb. Una delle pi\u00f9 importanti modifiche \u00e8 tuttavia puramente musicale e riguarda la linea vocale dell'aria del suicidio di Butterfly.\nNella nuova veste, \"Madama Butterfly\", interpretata da Solomiya Krushelnytska e Zenatello diretta da Campanini, venne accolta entusiasticamente al Teatro Grande di Brescia appena tre mesi dopo, il 28 maggio, e da quel giorno inizi\u00f2 la sua seconda, fortunata esistenza.\nAl Teatro Regio di Torino, avviene la prima rappresentazione nella terza versione, il 2 gennaio 1906 con la Krushelnytska diretta da Arturo Toscanini. Nello stesso mese, per il San Carlo di Napoli, Puccini volle invece Maria Farneti, che chiam\u00f2 anche nel 1908 al teatro Costanzi di Roma.\nLa partitura e gli effetti scenici vengono ulteriormente ritoccati da Puccini fino al 1907, prima per la rappresentazione dell'opera al Royal Opera House, Covent Garden di Londra il 10 luglio 1905, poi per quella del 1906 al Th\u00e9\u00e2tre National de l'Op\u00e9ra-Comique di Parigi.\nAl Metropolitan Opera House di New York la premi\u00e8re \u00e8 stata l'11 febbraio 1907 con Geraldine Farrar, Enrico Caruso, Louise Homer ed Antonio Scotti con la supervisione del compositore. Al Metropolitan fino al 2016 ha avuto 868 recite risultando la settima opera maggiormente eseguita.\nNel 1920 Puccini torn\u00f2 nuovamente sulla partitura, ripristinando nel primo atto un assolo di Yakusid\u00e9, lo zio ubriacone della protagonista. \u00c8 possibile che il cambiamento fosse anche mirato a combattere la prassi di tagliare un breve episodio in concertato, che nella versione del 1907 era rimasto l'unico brano a cui prendeva parte lo zio Yakusid\u00e9. Tagliandolo, i teatri evitavano di scritturare un cantante.\nL'editore Ricordi non pubblic\u00f2 mai la nuova versione, col risultato che oggi l'arietta non viene eseguita e, soprattutto, il concertato continua ad essere quasi sempre tagliato.\nTrama.\nAtto I.\nSiamo all'inizio del XX secolo a Nagasaki. Pinkerton (tenore), ufficiale della marina degli Stati Uniti, sbarcato in Giappone si unisce in matrimonio con una ragazza quindicenne di nome Cio-Cio-san (giapponese: \"Ch\u014dch\u014d-san\"), termine giapponese che significa Madama (San) , in inglese \"Madama Butterfly\" (soprano), nome col quale viene chiamata dopo le nozze per sancire la fedelt\u00e0 al marito. Le nozze sono fortemente volute da entrambi gli sposi: Cho Cho-san, caduta in disgrazia dopo il seppuku del padre, \u00e8 stata infatti costretta a diventare una geisha e spera di riabilitarsi mediante il matrimonio; Pinkerton, dal canto suo, la sposa per puro spirito di avventura, consapevole di avere secondo le usanze locali il diritto di abbandonare la moglie anche dopo un solo mese.\nDurante la cerimonia irrompe lo zio bonzo di Cho Cho-san, che disereda la ragazza poich\u00e9, per sposare Pinkerton, ella ha rinunciato al suo legittimo nome e alla sua religione per abbracciare il cristianesimo. Abbandonata per sempre la sua famiglia, Cho Cho-san si lega ardentemente al marito appena sposato col quale si prepara a consumare.\nAtto II.\nSono passati tre anni da quando Pinkerton \u00e8 ritornato in patria abbandonando la giovanissima sposa, che vive nella casa lasciatale dal marito assieme alla fedele serva Suzuki. La dimora sta andando in malora e la somma di denaro lasciata da Pinkerton \u00e8 vicina a esaurirsi; Suzuki ha ormai realizzato che l'uomo non torner\u00e0, ma Cho Cho-san, forte di un amore ardente e tenace, pur struggendosi nella lunga attesa continua a ripetere a tutti la sua incrollabile fiducia nel ritorno dell'amato.\nUn giorno riceve la visita del console Sharpless (baritono), venuto a sincerarsi delle condizioni della donna; vedendo quanto lei si illuda, le suggerisce di accettare la corte del principe Yamadori, che vorrebbe sposarla ma che lei rifiuta ostinatamente poich\u00e9 si considera ancora legata a Pinkerton. Cho Cho-san reagisce mostrandogli il figlio che lei ha avuto da Pinkerton prima che partisse, e che ha nascosto a tutti, compreso il marito: se questi non torner\u00e0, poich\u00e9 \u00e8 stata allontanata dalla famiglia di provenienza, a lei non rester\u00e0 che ridiventare geisha per mantenere il figlio, sorte a cui ella preferisce la morte.\nSuccessivamente Cho Cho-san scruta l'orizzonte e vede apparire la nave su cui era imbarcato il suo amato: convinta che sia tornato per lei, la donna esulta e insieme a Suzuki addobba la casa per accoglierlo degnamente; le due donne e il bambino restano in attesa per tutta la notte, ma nessuno si presenta.\nAtto III.\nCho Cho-san, dopo la notte insonne passata ad aspettare Pinkerton, \u00e8 ormai disillusa e si rassegna al suo fato. Mentre riposa, il suo amato si presenta presso la loro casa, accompagnato da Sharpless e dalla giovane Kate, da lui sposata regolarmente negli Stati Uniti. L'uomo rivela a Suzuki che \u00e8 venuto a prendersi il bambino per portarlo con s\u00e9 in patria ed educarlo secondo gli usi occidentali. Soltanto di fronte all'evidenza dei fatti Butterfly comprende: la sua grande illusione, la felicit\u00e0 sognata accanto all'uomo amato, \u00e8 svanita del tutto. Decide quindi di scomparire dalla scena del mondo, in silenzio, senza clamore; dopo aver affidato il figlio alle cure di Pinkerton e Kate, lo benda e sistema dietro un paravento; nella struggente e drammatica scena finale, Cho Cho-san si colpisce al collo (secondo l'usanza giapponese denominata jigai) con un tant\u014d ereditato dal padre, al quale era stato dato dal Mikado perch\u00e9 si suicidasse, che presentava le parole \"colui che non pu\u00f2 vivere nell'onore muore con onore\" incise sulla lama. Pinkerton si reca nella stanza di Butterfly per chiederle scusa, ma \u00e8 troppo tardi e la trova ormai morta, mentre il bambino, bendato, gioca con una bambola e una bandierina americana, ignaro di tutto.\nOrganico orchestrale.\nLa partitura di Puccini prevede l'uso di:\nDa suonare sul palco:\nDa notare che la campanella sul palco viene suonata da Suzuki durante la preghiera \"E Izagi ed Izanami\", all'inizio del secondo atto.\nLa viola d'amore serve a sostenere discretamente l'intonazione del coro (che in quest'opera esclude le voci gravi maschili) durante il celebre \"coro a bocca chiusa\".\nI fischi d'uccelli vengono eseguiti di solito su appositi strumenti simili a soffietti muniti di fischietti chiamati cucu."}
{"id": "56661", "revid": "124952199", "url": "https://it.wikipedia.org/wiki?curid=56661", "title": "Ciccio (personaggio)", "text": "Ciccio dell'Oca (\"Gus Goose\"), pi\u00f9 semplicemente Ciccio, \u00e8 un personaggio immaginario dei cartoni animati e fumetti della Disney ideato da Carl Barks gi\u00e0 nel 1937, ma apparso per la prima volta nelle strisce giornaliere di Paperino nel 1938 e nel cartone animato \"Il cugino di Paperino\" (\"Donald's cousin Gus\").\nStoria editoriale.\nCome spesso accadeva a quei tempi, il suo esordio sulla carta stampata precedette quello sullo schermo: ispirandosi al soggetto del cortometraggio allora in lavorazione, gi\u00e0 nel 1938 Al Taliaferro aveva realizzato una serie di strisce in cui il famelico cugino irrompeva nella vita di Paperino, riprendendo alcune situazioni che poi si vedranno nel cartone animato.\nIl suo esordio nei fumetti a opera di Bob Karp e Al Taliaferro sulle strisce giornaliere pubblicate sui quotidiani nel 1938 (\"Arriva Ciccio!\") avviene nella sequenza di strisce dal 9 al 24 maggio 1938, in cui il papero si presenta da Paperino come suo cugino e figlio della \"zia Fanny\", e, ospitato per qualche tempo, gli svuota la dispensa e gli crea svariati problemi con la propria fastidiosa e ingombrante presenza; dopo alcuni tentativi da parte di Paperino di liberarsi dell'incomodo ospite, alla fine Ciccio decide di tornarsene a casa dopo aver letto su un giornale che nella sua citt\u00e0 di residenza, \"Honking sull'Hudson\", la produzione di cibo ha raggiunto i livelli massimi (senza accorgersi, tuttavia, che il giornale in questione era molto datato).\nSuccessivamente compare in altre due sequenze di strisce nel 1938 e nel 1941, nelle quali Paperino \u00e8 ospite nella sua fattoria a \"Honking sull'Hudson\", raggiungibile in treno. Al termine della prima sequenza di strisce (dal 7 al 22 novembre 1938) Ciccio regala a Paperino una capra, che provocher\u00e0 molti guai al ritorno a casa. Nella sequenza di strisce dal 10 al 29 novembre 1941, Ciccio ospita non solo Paperino ma anche Qui, Quo, Qua, mentre Paperina \u00e8 ospitata da sua sorella in una fattoria nei dintorni; mentre Qui, Quo e Qua si invaghiscono della figlia della sorella di Paperina, Paperino sospetta che il cugino Ciccio stia provando a sottrargli la fidanzata corteggiandola. Dopo un'ultima apparizione nella tavola domenicale del 4 gennaio 1942 (in cui ancora una volta viene suggerita la possibilit\u00e0 di una relazione sentimentale tra Paperina e Ciccio), Ciccio non sar\u00e0 pi\u00f9 utilizzato da Taliaferro.\nNelle strisce di Taliaferro (ma anche nel cartone del 1939) Ciccio \u00e8 caratterizzato come il cugino campagnolo, ottuso e ghiottone di Paperino, ma non ancora come il garzone di Nonna Papera (che del resto non era ancora stata creata). L'accostamento tra i due personaggi (ideato umoristicamente ad hoc per creare un contrasto tra l'energica e volitiva nonnina e il pingue e irresponsabile \"oco\") coincide con l'esordio sui comic book del personaggio, nel 1950, con la storia \"I tre paperini e Nonna Papera\" di Carl Barks, che poi per\u00f2 non si occup\u00f2 molto del personaggio, sviluppato soprattutto da Paul Murry, Jack Bradbury, Tony Strobl e Frank McSavage; in tale occasione Ciccio risponde al nome di Giongio. Automaticamente Ciccio fu utilizzato come garzone di Nonna Papera anche nelle storie italiane, e il fatto che fosse cugino di Paperino cadde quasi nel dimenticatoio.\nEdizioni estere.\nIn Italia il personaggio viene inizialmente ribattezzato \"Paperone\", nome che nel 1948 verr\u00e0 adottato per Paperon de' Paperoni; compare spesso quando Paperino o Qui, Quo e Qua vanno a trovare Nonna Papera alla fattoria. Non tutti gli autori italiani seguono la genealogia americana che vede Ciccio parente di Nonna Papera: in alcune storie, i due personaggi non sono parenti ma semplicemente garzone e datrice di lavoro da tempo immemore, e si sono conosciuti in modi curiosi e fantasiosi. Negli Anni 2000 sul settimanale \"Topolino\" \u00e8 divenuto protagonista di storie e di alcune serie speciali dedicate esclusivamente a lui, ad esempio \"Mago Ciccio\", \"Ciccio tra fame e sonno\" e \"Agente speciale Ciccio\", oltre a brevi strisce dette \"Ciak\"\" come \"La mitologia di Ciccio\", \"Il prode Lancicciotto\", \"Le fiabe di Ciccio\", \"L'odissea di Ciccio\", \"Ciccio show\", \"Il magico mondo di Ciccio\" e molte altre.\nCaratterizzazione del personaggio.\nSi tratta di un'oca antropomorfa e gi\u00e0 alla sua prima apparizione si presenta come un personaggio grasso, un po' tonto, ma perennemente affamato e molto pigro; \u00e8 di indole estremamente bonaria, difficile da infastidire, ancor pi\u00f9 difficile da far arrabbiare; pronipote di Nonna Papera, \"lavora\" alla fattoria come suo aiutante, rivelandosi spesso pi\u00f9 di ingombro che altro. Da notare che nel cortometraggio d'esordio Ciccio non parla, bens\u00ec emette solamente suoni simili ad un clacson premendosi il portapiume.\nSecondo le storie moderne, la fattoria di Nonna Papera in cui vive si trova presso il borgo di Quacktown, localit\u00e0 rurale a nord di Paperopoli che \u00e8 stata ideata con la serie di Paperino Paperotto di Bruno Enna (1998), la quale peraltro racconta dell'infanzia di Paperino alla fattoria senza che mai compaia Ciccio, presumibilmente a quei tempi ancora a \"Honking-sull'Hudson\"; trascorre la maggior parte del tempo mangiando o dormendo e, pur essendo sinceramente affezionato alla nonna, \u00e8 di fatto per lei pi\u00f9 un peso che un aiuto. Bench\u00e9 sembri poco reattivo, Ciccio ha talvolta dei tratti di notevole ingegno, soprattutto quando deve inventare un sistema per non lavorare, arrivando persino a progettare strani marchingegni fabbricati con materiali di fortuna pur di faticare il meno possibile.\nFiglio della non meglio precisata \"zia Fanny\", secondo l'albero genealogico di Barks degli anni '50 (redatto per uso personale) Ciccio \u00e8 un cugino molto alla lontana di Paperino, in quanto nipote di \"Luke the Goose\" (Luca dell'Oca), a sua volta padre di Gastone e zio acquisito di Paperino; in realt\u00e0, a rigore la definizione di \"cugino\" esclude i figli dei fratelli dello zio acquisito, dunque, sulla base del suddetto albero genealogico, Paperino e Ciccio non sarebbero davvero cugini, pur avendo un cugino di primo grado in comune, ovvero Gastone. Nella seconda versione dell'albero genealogico di Barks, redatta nel marzo 1991, Ciccio viene invece presentato come cugino di primo grado di Paperino (la madre, una delle figlie di Nonna Papera, avrebbe sposato un'oca antropomorfa); tuttavia, appena un mese dopo, l'uomo dei paperi torn\u00f2 sui propri passi, rendendolo nuovamente un cugino alla lontana nella terza versione dell'albero, quella poi usata, seppur con diverse modifiche, da Don Rosa. Nell'albero genealogico di Don Rosa, generalmente ritenuto \"ufficiale\" nel fumetto Disney di oggi, la madre di Ciccio, Fanny, risulta essere la cugina del padre di Paperino (il fatto che nella lettera a Paperino si firmi come \"zia Fanny\" si spiegherebbe con la consuetudine di chiamare \"zii\" i cugini dei genitori per rispetto della differenza generazionale) rendendo Ciccio un cugino di terzo grado di Paperino nonch\u00e9 pronipote di Nonna Papera. Sempre nell'albero genealogico di Don Rosa Luca dell'Oca risulta essere il padre di Ciccio, mentre nella prima versione dell'albero genealogico di Barks era suo zio e padre di Gastone.\nAlter ego\nL'alter ego supereroistico di Ciccio \u00e8 Iron Ciccius, parodia del supereroe Iron Man. In effetti \u00e8 in tutto simile al goloso papero che vive nella fattoria di Nonna Papera: \u00e8 sempre affamato e ama dormire, ma nonostante ci\u00f2 nelle sue avventure contro i cattivi riesce sempre ad avere la meglio; appare nel 2008 nella saga degli \"Ultraheroes\", ma non ha un ruolo importante, data la presenza di personaggi ben pi\u00f9 noti come Paperinik, Superpippo e Topolino. In un episodio mangia tutte le arachidi di Superpippo, mettendolo fuorigioco per alcune puntate. Se la vede con Roller Dollar, addormentandosi durante lo scontro e lasciando all'avversario l'Ultrapod; durante la penultima battaglia, riesce (involontariamente e incredibilmente) a catturare tutti i Bad-7 con una gigantesca caramella gommosa. Nella prima met\u00e0 degli anni Ottanta, un alter ego medioevale di Ciccio fa da scudiero al Prode Cavaliere Pippo in una divertente serie di brevi storie autoconclusive ambientate nell'et\u00e0 comunale.\nFilmografia.\nIl personaggio fa la sua prima apparizione nel cortometraggio del 1939 \"Il cugino di Paperino\" dove manifesta la sua voracit\u00e0 (messa in evidenza dal suo orologio che segna solamente \"Pranzo\", \"Spuntino\", \"Ora del t\u00e8\" e \"Cena\") nutrendosi in modo quantomeno surreale, ad esempio cucendo una calza con gli spaghetti o aspirando i piselli attraverso una cannuccia. Carl Barks pu\u00f2 essere considerato il suo creatore, visto che lo aveva gi\u00e0 pensato nel 1937 per un cortometraggio chiamato \"Lost prospectors\", in cui sarebbe stato la spalla di Paperino nell'attivit\u00e0 di cercatori d'oro nella Valle della Morte, ma il corto non venne mai prodotto. Come testimoniato dal particolare abbigliamento che si pu\u00f2 vedere nel cortometraggio del 1939, Ciccio \u00e8 stato pensato come versione animata di Stanlio del duo comico Stanlio e Ollio, che Paperino e Ciccio avrebbero dovuto ricordare, pur assegnando la pinguedine al personaggio \"tonto\" e l'irascibilit\u00e0 a quello magro. In seguito, Ciccio ha avuto solo un piccolo cameo con Nonna Papera in \"Canto di Natale di Topolino\", mentre nella serie \"House of Mouse - Il Topoclub\" lavora come cuoco, e, come nel cartone d'esordio, si limita a fare dei versi di clacson e non parla mai."}
{"id": "56664", "revid": "124123", "url": "https://it.wikipedia.org/wiki?curid=56664", "title": "Lloyd Stowell Shapley", "text": "Biografia.\nFiglio dell'astronomo Harlow Shapley, dal 1943 al 1945 presta servizio militare nell'esercito statunitense.\nConsegue nel 1948 l'A.B. presso la Harvard University e nel 1953 il Ph.D in matematica\npresso la Princeton University, con la tesi \"Additive and Nonadditive Set Functions\" (seguita da Albert W. Tucker.\nNel 1955 si sposa con Marian Ludolph.\nDal 1954 fino al 1981 \u00e8 ricercatore presso la Rand Corporation (dove aveva gi\u00e0 lavorato dal 1948 al 1949).\nDal 1981 \u00e8 docente presso la University of California, Los Angeles.\nLo stesso anno riceve il John von Neumann Theory Prize.\nNel 2012 riceve il premio Nobel per l'economia assieme ad Alvin E. Roth con la motivazione: \"per la teoria delle allocazioni stabili e gli studi sulla configurazione dei mercati\".."}
{"id": "56666", "revid": "298055", "url": "https://it.wikipedia.org/wiki?curid=56666", "title": "Edi (personaggio)", "text": ""}
{"id": "56677", "revid": "647919", "url": "https://it.wikipedia.org/wiki?curid=56677", "title": "Sgrizzo papero", "text": ""}
{"id": "56681", "revid": "124748828", "url": "https://it.wikipedia.org/wiki?curid=56681", "title": "La fanciulla del West", "text": "La fanciulla del West \u00e8 un'opera in tre atti di Giacomo Puccini, su libretto di Guelfo Civinini e Carlo Zangarini.\nLa prima rappresentazione avvenne con successo al Teatro Metropolitan di New York il 10 dicembre 1910, diretta da Arturo Toscanini, con Emmy Destinn, Enrico Caruso, Pasquale Amato, Angelo Bad\u00e0 e Antonio Pini-Corsi. Fino al 2011, l'opera ha avuto 104 recite.\nAi primi del 1907, durante un soggiorno nella metropoli statunitense, a Puccini accadde di assistere a un dramma di David Belasco, dal titolo \"The girl of the golden West\", rimanendone oltremodo colpito. Ottenuto dall'autore il necessario consenso, incaric\u00f2 il poeta Carlo Zangarini, a cui subentr\u00f2 in un secondo tempo lo scrittore toscano Guelfo Civinini, di stendere il libretto.\nNell'estate del 1908 Puccini si accinse alla composizione, che, dopo un intervallo piuttosto lungo per motivi familiari, fu ultimata nel luglio del 1910.\nTrama.\nIn California, intorno al 1850, ai tempi della febbre dell'oro. Minnie (soprano) \u00e8 la giovane padrona della \"Polka\", un locale ai piedi delle montagne della Sierra, e, per i minatori del vicino campo di lavoro, la compagna, la consolatrice, la confidente; soprattutto ora che una banda di grassatori, comandata dal temibile Ramerrez, infesta la zona depredando e taglieggiando.\nAtto I.\nL'interno della \"Polka\".\nTerminato il lavoro i minatori si vengono a rilassare. Nick, il cameriere, li serve, e si prende gioco di Sonora e Trin, facendogli credere che Minnie sia innamorata di loro: i due, lusingati, offrono \"whisky\" e sigari a tutti. Entra il cantastorie Jack Wallace, che canta la nostalgia di casa, provocando la commozione disperata di Larkens, che decide di abbandonare la miniera. Tutti, impietositi, fanno una colletta per aiutarlo a partire. Si gioca anche a carte, e Sid bara. \u00c8 per\u00f2 scoperto e punito dallo sceriffo Jack Rance (baritono). Arriva poi Ashby, rappresentante della compagnia Wells Fargo; avvisa tutti che Ramerrez si aggira nei dintorni, e poi va a dormire. Rance dichiara che Minnie lo sposer\u00e0, e Sonora, ingelosito, si scaglia contro di lui. Si spara, ma in quell'istante entra Minnie, che fa cessare la lite e zittisce i litiganti. Tutti, uno dopo l'altro, le offrono doni. Anche Ashby si sveglia e brinda con lei. Minnie quindi fa la consueta lettura di un capitolo della Bibbia ai presenti. Finita la lezione, ella rimprovera l'indiano Billy, che ha fatto un figlio con l'indiana Wowkle, sua cameriera, e gl'ingiunge di sposarla. Poi arriva la posta, per tutti. C'\u00e8 fra l'altro la lettera per Ashby di una donna equivoca, Nina Micheltorena, che offre la cattura di Ramerrez per vendetta. Ashby dice che andr\u00e0 all'appuntamento. La sala si svuota, tutti vanno nella sala da ballo mentre Minnie e Rance restano soli. Nick avvisa la donna che fuori \u00e8 arrivato un forestiero, che ha chiesto \"whisky\" e acqua; Minnie ride, e assicura che poi lo metter\u00e0 a posto. Lo sceriffo dichiara il suo amore a Minnie, offre addirittura mille dollari per un suo bacio, ma Minnie lo respinge duramente: solo chi avr\u00e0 il suo amore la potr\u00e0 baciare. In quella entra il misterioso forestiero; Minnie cambia di colpo espressione e dice a Nick di servire il nuovo venuto. Dal breve colloquio fra Minnie e il nuovo venuto si apprende che i due s'erano gi\u00e0 incontrati per caso sulla strada per Monterrey qualche giorno avanti; nessuno dei due era rimasto indifferente all'altro. Rance allora s'infuria, e pretende spiegazioni. Il nuovo venuto dichiara di chiamarsi Dick Johnson (tenore), ma non aggiunge molto. Rance allora richiama i minatori per farlo parlare, ma Minnie dice di conoscerlo: tutti diventano allora gentili, anzi invitano Johnson a ballare, mentre lui invita Minnie. Lo sceriffo \u00e8 umiliato e scontroso.\nMentre si balla arrivano dei minatori con un bandito prigioniero, Jos\u00e9 Castro, che dice di essere scappato dalla banda di Ramerrez e di esser pronto a guidarli al bandito, per vendetta. Rance, Ashby e gli altri decidono allora di tentare il colpo. Non visto, il bandito si avvicina a Johnson, che in realt\u00e0 \u00e8 Ramerrez travestito, e gli dice d'essersi fatto catturare per sviarli; gli altri verranno fra poco; ci sar\u00e0 un fischio, se c'\u00e8 il bottino baster\u00e0 rispondere con un altro fischio. La spedizione parte.\nMinnie e Johnson rimangono soli. \u00c8 evidente che si sono innamorati. Minnie narra della dura vita dei minatori, e dell'oro custodito proprio qui, nel \"saloon\", a cui lei ora fa la guardia. Si ode il fischio; ma Johnson non risponde, non volendo tradire Minnie. E poich\u00e9 ha una certa istruzione, il suo modo di parlare finisce di conquistare Minnie. Johnson dice di dover andar via, e Minnie l'invita pi\u00f9 tardi a visitarla nella sua capanna, quando avr\u00e0 il cambio nella guardia all'oro e rincaser\u00e0. Johnson verr\u00e0.\nNota: la scena di Sid che bara e quella della lettura della posta da parte di tutti i minatori sono spesso tagliate; la scena di Minnie che rimprovera Bill \u00e8 invece quasi sempre tagliata, perfino nella partitura stampata, e perci\u00f2 la sua esecuzione \u00e8 rarissima.\nAtto II.\nInterno della capanna di Minnie.\nBilly parla con la serva indiana Wowkle, ha fissato le nozze per domani. Arriva Minnie che si compiace e lo manda via, si accerta con Wowkle che il matrimonio si far\u00e0 e poi d\u00e0 al bambino dei doni avuti da Sonora e Trin. Poi le dice di preparare la tavola per due. E Johnson arriva; e nel dialogo fra i due la reciproca attrazione si cambia in amore: lui vorrebbe baciarla, Minnie allora fa uscire Wowkle, e poi si ha un lungo bacio appassionato. Poi Johnson dice che deve andare, ma aprendo la porta si vede che \u00e8 scoppiata una tormenta, il sentiero \u00e8 scomparso. Allora Minnie offre ospitalit\u00e0 a Johnson. Come i due stanno per addormentarsi si odono delle voci. Minnie nasconde Johnson, poi entrano Rance, Sonora, Ashby e Nick. Rance trionfante dice a Minnie che non solo lo sconosciuto straniero era Ramerrez, ma anche che l'equivoca Nina Micheltorena \u00e8 la sua amante, ed \u00e8 questa che lo ha denunciato per vendetta offrendo pure una sua foto. Minnie incassa il colpo, poi dice che non ha bisogno di aiuto e congeda i quattro. Poi, indignata e disperata, affronta Johnson. Questo si difende, e narra che non voleva essere bandito, lo costrinse il padre di cui ignorava la doppia vita, che morendo gli lasci\u00f2 la banda in eredit\u00e0. E afferma che da tempo voleva redimersi, e vedendo Minnie credeva di aver trovato la via della redenzione. Minnie gli crede, ma sconvolta per il bacio dato lo caccia via. Ma sull'uscio Johnson viene abbattuto da un colpo di pistola, sparato a bruciapelo dallo sceriffo, il quale, insospettito dal contegno di Minnie, si era appostato nei pressi. Minnie allora soccorre Johnson e lo nasconde con grande sforzo nel solaio. Rance entra, cerca dappertutto, non trova nessuno, poi cerca di baciare Minnie a forza. Lei si divincola e lo respinge, lui tende la mano in gesto di minaccia e vede cadere dal soffitto delle gocce di sangue proprio sulle sue dita. Johnson \u00e8 cos\u00ec scoperto, Minnie deve riportarlo gi\u00f9. La ragazza, furiosa, propone a Rance una partita a poker: se vincer\u00e0, Johnson sar\u00e0 suo, e Rance dovr\u00e0 dimenticare quanto \u00e8 successo, se perder\u00e0, lo sceriffo potr\u00e0 arrestare e portare via il bandito. La tremenda partita ha luogo; sembra che Rance stia vincendo, ma Minnie abilmente bara e vince lei. Rance sconfitto esce furioso.\nAtto III.\nIn una radura della grande selva californiana.\nSorge l'alba, nel bivacco Rance parla con Nick, e gli svela come due settimane prima fer\u00ec Johnson/Ramerrez, ma Minnie lo obblig\u00f2 a tacere. Ramerrez poi venne curato da lei ed ora guarito sta tentando la fuga. Infatti i minatori guidati da Ashby stanno setacciando la foresta. La caccia riprende con il sorgere del sole, e poco dopo grida di esultanza annunciano la cattura del bandito, che viene portato al cospetto di Rance ed \u00e8 subito circondato da una turba di uomini minacciosi, pronti, su incitamento dello sceriffo, ad impiccarlo; a nulla vale il suo canto d'amore (\"Ch'ella mi creda libero e lontano\") nel quale chiede di non dire a Minnie la verit\u00e0 sulla sua morte. La sua sorte sarebbe segnata se, d'improvviso, avvertita nel frattempo da Nick, in sella ad un cavallo ed impugnando una pistola, non intervenisse in suo soccorso Minnie.\nSar\u00e0 lei, con una paziente opera di persuasione, e con l'aiuto di Sonora ormai dalla sua parte, a convincere i minatori a lasciare libero il suo uomo: si rivolge ad ognuno, ricordando i giorni trascorsi insieme, le ore della tristezza e della speranza, e riesce cos\u00ec a commuovere quegli animi induriti dalla fatica e dalle sofferenze. Johnson \u00e8 finalmente libero; Minnie s'allontana felice con colui che nessuno potr\u00e0 pi\u00f9 togliere al suo amore, fra il pianto dei minatori.\nOrganico orchestrale.\nLa partitura di Puccini prevede l'utilizzo di:\nDa suonare internamente:\nNel primo atto, il canto del menestrello del campo Wallace \u00e8 accompagnato da due arpe, una in orchestra, l'altra interna che deve avere \"\"della carta inframezzata alle corde imitando il banjo\".\"\nNel finale dello stesso atto \u00e8 richiesto l'intervento di una fonica, strumento creato appositamente dal milanese Romeo Orsi con una serie di lamine metalliche vibranti collocate in una cassetta armonica che, opportunamente percosse, emanano uno speciale vibrato.\nNel secondo atto una bufera di neve viene accompagnata dal penetrante sibilo della \"macchina del vento\" (eliofono).\nL'orchestrazione di quest'opera \u00e8 particolarmente riuscita, e molti compositori (fra cui Maurice Ravel) la usarono come modello di studio per i propri allievi."}
{"id": "56697", "revid": "1223843", "url": "https://it.wikipedia.org/wiki?curid=56697", "title": "La rondine", "text": "La Rondine \u00e8 un'opera lirica in tre atti di Giacomo Puccini, su libretto di Giuseppe Adami.\nOriginariamente concepita come operetta, in forza di un contratto con gli impresari del Carltheater di Vienna, Puccini, insoddisfatto dell'impianto drammatico conferito dai librettisti Heinz Reichert ed Alfred Willner, volle trasformare \"La Rondine\" in un'opera vera e propria affidandosi al commediografo italiano Giuseppe Adami; la scarsa convinzione dell'autore nel buon esito dell'operazione, e anche una certa stanchezza di ispirazione, compromisero in misura determinante la gestazione del lavoro, che si trascin\u00f2 attraverso continui ripensamenti fra il 1913 ed il 1915.\nSciolto il contratto con i commissionari viennesi a causa dello scoppio della prima guerra mondiale, \"La Rondine\" fu rappresentata al Grand Th\u00e9\u00e2tre de Monte Carlo il 27 marzo 1917 diretta da Gino Marinuzzi con Gilda Dalla Rizza, Tito Schipa e Francesco Dominici. L'accoglienza risult\u00f2 nel complesso festosa, ma va ricordato che si trattava di una piazza facile in quanto abbastanza periferica.\nTrama.\nProtagonista dell'opera \u00e8 Magda (soprano), una giovane che trascorre le sue giornate nella cornice mondana della Parigi del Secondo Impero; ma se all'apparenza sembra accettare la sua situazione, in realt\u00e0 essa si dimostra inguaribilmente romantica e aspira a un amore autentico.\nAtto I.\n\"Salotto di casa di Magda\"\nAd un ricevimento a casa sua, il suo amico Prunier parla di una nuova moda parigina: l'amore sentimentale, che le amiche sbeffeggiano trovando che sia una cosa stupida. Magda per\u00f2 \u00e8 colpita dalle sue parole e si ricorda di una scappatella fatta in giovent\u00f9, arrivando a pensare di farne un'altra per uscire dall'opprimente esistenza in cui \u00e8 rinchiusa dal suo protettore Rambaldo.\nPoi Prunier legge la mano a Magda predicendole che un giorno voler\u00e0 come una rondine. Magda pensa che si tratti di un cattivo presagio ma il poeta la rassicura: il destino ha sempre due facce, pu\u00f2 anche capitare qualcosa di buono.\nArriva intanto un amico di Rambaldo, Ruggero, il quale \u00e8 per la prima volta a Parigi e vuole conoscerla bene. Le amiche di Magda e la sua domestica, Lisette, cominciano ad elencare i pi\u00f9 famosi ritrovi notturni, concludendo che il migliore \u00e8 Bullier, e Ruggero decide di andare l\u00ec.\nAndati via gli ospiti, restano solo Lisette e Prunier, che rivela il suo amore per lei, corteggiandola in modo stravagante. La domestica, avendo la serata libera, decide quindi di andare al ritrovo notturno di Bullier con Prunier.\nMagda poi esce, travestita da grisette, intenzionata ad andare anche lei al ritrovo notturno.\nAtto II.\n\"Ritrovo notturno di Bullier\"\nUomini e donne di ogni ceto sociale danzano e festeggiano. Arriva Ruggero, che si siede seccato ad un tavolo e pensa che tutte quelle donnine non siano un granch\u00e9. Entra pure Magda travestita, che per sfuggire ai corteggiamenti da parte dei ragazzi finge di avere un appuntamento con la prima persona che vede, Ruggero. Si siede quindi con lui sussurrandogli che se ne sarebbe andata alla prima occasione. Ruggero per\u00f2 la trattiene, cominciano a parlare e poi danzano.\nArriva intanto Prunier con Lisette che, vedendo la padrona, resta stupita. Prunier la accusa di aver bevuto troppo, ma in realt\u00e0 ha gi\u00e0 capito che quella era Magda. Infatti, dice che non \u00e8 lei solo per non rovinare tutto e si siede con Lisette, vicino al tavolo di Ruggero e Magda, cominciando a conversare con loro. Ruggero quindi chiede a Magda come si chiama. Questa mente, dicendo di chiamarsi Paulette.\nI quattro innamorati poi cantano il quartetto \"Bevo al tuo fresco sorriso\".\nPrunier per\u00f2 vede di lontano Rambaldo, il protettore di Magda, e temendo ci\u00f2 che accadrebbe se lui li vedesse, avvisa sottovoce Magda, che con una scusa fa andar via Ruggero e Lisetta. Quindi, salutato in fretta Rambaldo, parte.\nMagda non sapendo che altro fare, siccome Rambaldo voleva ricondurla a casa, rivela disperata il suo amore per Ruggero. Rambaldo le risponde soltanto: \"Possiate non pentirvene\" e va via assieme alla folla.\nMagda ha rimorso del suo passato di cortigiana, ma dimentica tutto rivedendo Ruggero, insieme al quale si avvia verso una nuova vita.\nAtto III.\n\"La Riviera Francese\"\nMagda e Ruggero ormai vivono insieme, lontano da Parigi. Magda per\u00f2 \u00e8 sempre pi\u00f9 assalita dai rimorsi del suo passato.\nArriva quindi Prunier con Lisette. Il poeta aveva cercato di lanciarla nel mondo della musica e del teatro ma con un fiasco completo. A Lisette pertanto non resta che tornare ad essere la cameriera di Magda. Questa la riammette senza problemi, anzi rivela pure che le era mancata.\nPrunier avvisa inoltre Magda che Rambaldo sa di tutti i suoi problemi economici ed \u00e8 disposto a perdonarla, ma Magda non se ne cura. Quindi se ne va, dicendo a Lisette che l'aspetta pi\u00f9 tardi: il loro amore durer\u00e0 nonostante il fiasco teatrale.\nRuggero arriva quindi tutto felice perch\u00e9 sua madre ha consentito al matrimonio, ma Magda gli rivela il suo passato e decide di lasciarlo. Ruggero cerca in tutti i modi di convincerla a non farlo, ma lei \u00e8 irremovibile. Quindi fugge via e vola come una rondine verso la sua vecchia vita da cortigiana, con Rambaldo.\nRappresentazioni storiche.\nIl 24 maggio 1917 avviene la prima nel Teatro Col\u00f3n di Buenos Aires.\nLa prima esecuzione italiana avvenne al Teatro Comunale di Bologna il 2 giugno di quello stesso anno diretta da Ettore Panizza con Toti Dal Monte, Aureliano Pertile e Francesco Dominici.\nIl successivo 25 agosto avviene la prima nel Teatro Donizetti di Bergamo diretta da Rodolfo Ferrari e con Francesco Dominici.\nIl 10 gennaio 1918 avviene la prima nel Teatro Costanzi di Roma diretta da Ettore Panizza con Gilda Dalla Rizza, Beniamino Gigli e Francesco Dominici.\nIl successivo 26 febbraio avviene la prima nel Teatro San Carlo di Napoli diretta da Rodolfo Ferrari.\nIl 9 aprile 1920 avviene la prima al Teatro Massimo Vittorio Emanuele di Palermo diretta da Vittorio Gui nella seconda versione.\nIl 7 ottobre dello stesso anno avviene la prima in tedesco al Wiener Volksoper con Miguel Fleta.\nNel 1925 avviene la prima al Teatro La Fenice di Venezia.\nNegli Stati Uniti la premi\u00e8re \u00e8 nel 1928 al Metropolitan Opera House di New York diretta da Vincenzo Bellezza con Lucrezia Bori e Beniamino Gigli e fino al 2013 ha avuto 33 recite.\nAl San Francisco Opera va in scena nel 1934 diretta da Gaetano Merola con la Lucrezia Bori.\nAl Teatro alla Scala di Milano va in scena nel 1940 diretta da Gino Marinuzzi con Mafalda Favero, Giovanni Malipiero, Gino Del Signore ed Angelo Mercuriali.\nIl successo non manc\u00f2 quasi mai, ma non pot\u00e9 mai dirsi completo, neppure dopo le successive revisioni apportate dal compositore all'originaria partitura, che oggi per altro ascoltiamo nella versione iniziale, l'unica di cui rimanga la partitura completa. Dopo la morte di Puccini, \"La rondine\" scomparve presto dai cartelloni dei teatri.\nNel 1958 va in scena al Teatro San Carlo di Napoli diretta da Bellezza con Rosanna Carteri, Gino Sinimberghi e Giuseppe Valdengo di cui esiste un video.\nNel Regno Unito la premi\u00e8re \u00e8 stata nel 1965 al Fulham Town Hall di Londra.\nAl Teatro Verdi (Trieste) va in scena nel 1968 diretta da Oliviero De Fabritiis con Virginia Zeani e Piero De Palma.\nIn anni recenti le riprese dell'opera, fattesi sempre pi\u00f9 frequenti, non sono tuttavia riuscite ad allinearla, nel favore del pubblico, al fianco delle pi\u00f9 fortunate sorelle.\nAll'Opera di Chicago va in scena nel 1986 diretta da Bruno Bartoletti con Gregory Kunde ed Ileana Cotruba\u0219.\nAd Avignone va in scena nel 1987.\nNel 1994 avviene eseguita nel Teatro Regio di Torino diretta da Donato Renzetti con Jos\u00e9 Cura, Nelly Miricioiu, Roberto De Candia, Matteo Peirone, nella revisione e orchestrazione delle parti mancanti del III Atto, nell'ultima versione (1921) a cura di Lorenzo Ferrero.\nPer il Royal Opera House, Covent Garden di Londra la premi\u00e8re in concerto \u00e8 stata in concerto nel 1998 diretta da Gianluigi Gelmetti con Angela Gheorghiu e Roberto Alagna alla Royal Albert Hall e nella versione scenica nel 2002 diretta da Gianluigi Gelmetti con Angela Gheorghiu, Cinzia Forte e Roberto Alagna.\nAl His Majesty's Theatre di Aberdeen la premi\u00e8re \u00e8 stata nel 2006 per l'Opera North.\nNel 2018 apre la stagione del Teatro Massimo V. Bellini di Catania diretta Gianluigi Gelmetti alla presenza del Presidente della Repubblica Sergio Mattarella"}
{"id": "56711", "revid": "287204", "url": "https://it.wikipedia.org/wiki?curid=56711", "title": "Ssir\u016dm", "text": "La lotta coreana o ssir\u016dm () \u00e8 una forma di combattimento dalle origini antiche che vede due atleti impegnati nel cercare di rovesciare l\u2019avversario utilizzando la forza di braccia, gambe e dorso all\u2019interno di una buca di sabbia. \u00c8 la 131\u00aa propriet\u00e0 culturale intangibile coreana.\nEtimologia.\nL\u2019origine della parola \"ssir\u016dm\" si ritiene sia legata al verbo coreano \"ssir\u016dnda\", ovvero \u201cconfrontarsi l\u2019uno con l\u2019altro\u201d, \u201cmettere a confronto la forza\u201d. Tuttavia, non va dimenticato che vi sono altri termini che descrivono questa forma di lotta quali \"gakjeo\" (\uac01\uc800:\u89d2\u62b5), \"gakhui\" (\uac01\ud76c:\u89d2\u6231) e \"gakji\"(\uac01\uc9c0:\u89d2\u652f) . Gak (\uac01:\u89d2) \u00e8 dunque un prefisso comunemente utilizzato per i termini che si riferiscono alla lotta coreana e pare derivi dai combattimenti tra animali provvisti di corna.\nStoria.\nLa lotta coreana \u00e8 stata documentata per la prima volta durante il periodo Goguryeo, come dimostrano le pitture parietali di alcune famose tombe del periodo: la tomba di ssir\u016dm (Gakjeochong) e la tomba di Jangcheon-1ho. Originariamente questa forma di lotta aveva principalmente delle applicazioni militari, ma molto presto durante il periodo Goryeo divenne uno dei passatempi principale dell\u2019intera popolazione inclusi molti re coreani.\nLe competizioni di \"ssir\u016dm\", sviluppatasi appunto in Corea, venivano organizzate in occasione di festeggiamenti tipici locali come il Dano (il quinto giorno del quinto mese lunare), il Chuseok ed il Baekjung, e si svolgevano fra i giovani pi\u00f9 robusti dei villaggi per tre giorni. L'ultimo a restare in piedi era proclamato vincitore e coronato col titolo di changsa, uomo forte, ed era premiato con un bue che simboleggiava appunto la sua forza.\nQuesta tipologia di confronto fisico non era appannaggio di una sola classe sociale, ma era praticata sia dagli yangban (i nobili del periodo Joseon) che dalle persone meno abbienti. Tra le forme di intrattenimento, infatti, la lotta coreana era la pi\u00f9 accessibile alla totalit\u00e0 della popolazione in quanto non richiedeva strumenti o un particolare allenamento.\nCon lo sviluppo industriale della Corea nel ventesimo secolo, tale lotta \u00e8 diventata un vero e proprio sport competitivo, con la fondazione di squadre di professionisti provenienti dalle scuole superiori o dalle universit\u00e0 e l'istituzione di una competizione nazionale, il Campionato Nazionale di Ssir\u016dm, che organizza gare in tutto il paese dal 1947. Gi\u00e0 negli anni \u201920 era stata fondata la Pan Chosun Ssir\u016dm Federation e il termine ssir\u016dm inizI\u00f2 a circolare proprio in quegli anni. \nIl 30 Novembre 1981 \u00e8 stata fondata la Korea Ssir\u016dm Association, un\u2019organizzazione che prepara gli atleti del campionato.\nLa lotta coreana \u00e8 altres\u00ec utilizzata come training sportivo per i soldati e, dopo che sia la Corea del Nord che la Corea del Sud hanno fatto richiesta, \u00e8 stata inserita nella lista dei patrimoni intangibili dell\u2019UNESCO.\nRegole.\nIl combattimento avviene fra due lottatori all'interno di una buca di sabbia. I due atleti si prendono per il satpa, il pezzo di stoffa che cinge vita e cosce, e con l'uso della forza di braccia, gambe e dorso cercano di rovesciare l'avversario fino a farlo cadere. La tecnica adoperata \u00e8 chiamata \"capovolgimento\" e con essa l'atleta non usa la propria forza, ma quella dell'avversario contro di lui. Gli incontri possono sembrare lenti ad una visione superficiale, in realt\u00e0 sono molto dinamici e attraggono un grande numero di spettatori, grazie alla sorprendente rapidit\u00e0 con cui viene capovolto l'avversario ed \u00e8 ottenuta cos\u00ec la vittoria.\nAtleti.\nL'atleta tipico dello \"ssir\u016dm\" \u00e8 dotato di grande stazza, da 1,80 a 2 metri e peso da\n100 a 150\u00a0kg.\nUno dei maggiori professionisti in tale lotta \u00e8 Lee Man-ki, che durante gli anni ottanta\nvinse molte volte il titolo di Changsa (Jangsa) e grazie al quale \u00e8 aumentato\nl'interesse per questo sport.\nCampionati Mondiali.\nIl primo campionato mondiale di \"ssir\u016dm\" si \u00e8 tenuto nel Settembre 2008 in occasione dei Busan World TreX-Games, ma fu una competizione non ufficiale. La prima competizione mondiale ufficiale venne organizzata a Siauliai, in Lituania dove un totale di 120 combattenti da 40 paesi diversi parteciparono all\u2019evento della durata di due giorni. \nCampionati Coreani.\nI Campionati coreani di \"ssir\u016dm\" hanno classi illimitate di peso ed I campioni vengono etichettati \"Cheonhajangsa\" (Hangul: \ucc9c\ud558\uc7a5\uc0ac; Hanja: \u5929\u4e0b\u58ef\u58eb) ovvero \u201cgli uomini pi\u00f9 forti sotto il cielo\u201d."}
{"id": "56712", "revid": "339392", "url": "https://it.wikipedia.org/wiki?curid=56712", "title": "Lotta coreana", "text": ""}
{"id": "56713", "revid": "124886871", "url": "https://it.wikipedia.org/wiki?curid=56713", "title": "Istrumpa", "text": "Sa strumpa o s'istrumpa o lotta dei sardi o lotta sarda \u00e8 un tipo di lotta originaria della Sardegna, che grazie al riconoscimento del CONI \u00e8 stata organizzata come sport.\nOrigini.\nVi sono numerose testimonianze sulle remote origini di tale lotta che veniva praticata nell'isola di Sardegna, al pari di altre forme competitive, alcune delle quali scomparse nella prima met\u00e0 dell'Ottocento poich\u00e9 ritenute pericolose, durante le feste campestri, cerimonie religiose, fiere di bestiame, riti collettivi agricoli e pastorali come mietitura, trebbiatura e tosatura del bestiame. Latifondisti e allevatori talvolta si ritrovavano tra i servi abili lottatori, \"gherradores\", esperti giocatori di strumpa (o \"istrumpa\") che diventavano loro d'orgoglio personale quando gareggiavano nelle feste sopracitate. La somiglianza della lotta Strumpa con le pi\u00f9 note lotta libera e lotta greco-romana fa ipotizzare delle origini comunque assai remote. Tale sistema, che pu\u00f2 essere anche inglobato nelle due lotte internazionali, specialmente come metodo preparatorio per la tecnica di presa braccio-tronco, si affianca per et\u00e0 e tradizione a quello di altre lotte isolane meno note, alcune delle quali diffuse pure in Corsica.\n\"Sa strumpa\" ha origini molto remote. Il suo nome proviene dal sardo istrumpare che significa buttare bruscamente a terra. Indubbiamente costituisce un pezzo di cultura dell'isola ed \u00e8 stata tramandata di generazione in generazione con la pratica e con i racconti degli anziani a loro volta possessori di una cultura tramandata per via orale. Sebbene qualche studioso l'abbia definita \u201carcheologia vivente\u201d, basando tale affermazione su reperti nuragici trovati grazie a scavi archeologici nelle diverse parti dell'Isola, tra cui il famoso bronzo dei lottatori di Uta, non vi \u00e8 alcuna prova che fosse quella la disciplina in questione. Di certo, gi\u00e0 in epoca rinascimentale \u201cSa strumpa\u201d era il gioco che animava le feste agro-pastorali. Veniva praticata sino al secolo scorso anche dai richiamati alla visita obbligatoria di leva, come testimoniano alcune foto d'epoca degli anni cinquanta. La competizione prevedeva poche regole, e nei pochi minuti d'incontro contava soprattutto lo spirito di appartenenza. Nei cortili degli uffici di leva si combatteva in nome del paese, bisognava difendere sempre e comunque l'onore della Sardegna.\nNon vi erano vere e proprie regole scritte. Di vincolante c'erano solo le posizioni di partenza. Si tratta di un tipo di lotta che si pratica partendo da una posizione definita che viene chiaramente indicata da un regolamento di gara: al via dell'arbitro, i lottatori si porranno in piedi uno di fronte all'altro. La presa avviene portando un braccio sotto l'ascella e l'altro sopra l'omero-spalla dell'avversario; la guancia destra sfiora quella opposta, una mano impugna l'altro polso o anche l'altra mano dietro la schiena dell'avversario in modo da stringerlo saldamente. Non \u00e8 consentita altra forma di presa e non \u00e8 permesso combattere lasciando la presa e aiutarsi appoggiando le mani libere sull'avversario. I lottatori si affrontano partendo in parit\u00e0 di condizioni: per vincere serviranno la forza, l'equilibrio e la destrezza. In realt\u00e0 s'istrumpa significa squilibrare l'avversario facendo ricorso a qualsiasi tecnica di gamba, trazione, spinta frontale o laterale, sollevamento da terra, sgambetti, basta essere furbi e non perdere l'equilibrio. Pi\u00f9 che la forza \u00e8 la tecnica che deve fare la differenza, l'abilit\u00e0, che in lingua sarda viene denominata \u201ctrassa\u201d cio\u00e8 l'astuzia concessa a chi sa dosarla bene senza farne la sua sola arma.\nLa lotta si interrompe quando uno dei due lottatori cade al suolo evitando cos\u00ec l'incattivirsi dello scontro.\nLe veniva riconosciuta una valenza educativa, i bambini e gli adolescenti crescevano nella convinzione che nello sport come nella vita non bisogna arrendersi davanti ad avversari pi\u00f9 dotati di forza fisica, perch\u00e9 spesso ad avere la meglio era appunto l'abilit\u00e0, la trassa. \u201cSa Strumpa\u201d insegna la precisione e il rispetto rigoroso delle norme e chi bara \u00e8 malvisto dagli stessi atleti e la sua vittoria non conta nulla, vince chi \u00e8 stato leale, coraggioso, ha dimostrato trassa, abilit\u00e0 e non ha mai tentato di ottenere la vittoria in modo scorretto. Il campione non vince grosse somme di denaro, il premio pi\u00f9 grande \u00e8 il rispetto della comunit\u00e0.\nL'Istrumpa oggi.\nNel 2003 la Federazione \"S'istrumpa\" di Ollolai ha organizzato i campionati europei di lotte etniche con la presenza\ndi lottatori da tutta Europa ma di origini sarde; attualmente i soli praticanti sardi di tale disciplina sono circa 200.\nL'Associazione SA STRUMPA di Villagrande Strisaili, \u00e8 attualmente riconosciuta dalla Federazione Italiana Judo, Lotta, Karate ed Arti Marziali (FILJKAM), e dal CONI. L'antica lotta \u00e8 riconosciuta in campo internazionale dalla FILA (Federazione delle Lotte Associate).\nLe tappe salienti sono:\nL'Associazione SA STRUMPA di Villagrande Strisaili (www.sastrumpa.org), nata nel 1996, \u00e8 affiliata al CONI ed \u00e8 riconosciuta dalla Federazione Italiana Judo, Lotta, Karate ed Arti Marziali (FILJKAM) nonch\u00e9 dal CONI. Oggi con orgoglio \u00e8, al pari della Federazione S'Istrumpa di Ollolai, il promotore dell'antica lotta dei sardi. L'associazione SA STRUMPA di Villagrande ha curato l'organizzazione di ben dieci tornei regionali ed ha partecipato con i suoi atleti a 50 manifestazioni a carattere regionale e nazionale, e precisamente:\nCuriosit\u00e0.\nS'Istrumpa viene citata nel libro bestseller autobiografico \"Padre Padrone\" di Gavino Ledda da cui venne tratto anche l'omonimo film.\nNell'episodio n. 4, intitolato \"L'isola della morte\", del fumetto Nathan Never (testi di Bepi Vigna e disegni di Stefano Casini), uno dei lottatori partecipanti al Torneo di Dragon Island \u00e8 un certo Joe Sardus, vestito con abiti tradizionali sardi e campione di Strumpa. Verr\u00e0 citato in seguito anche nel n. 58 \"La vendetta del drago\". Un omaggio dei creatori del fumetto Michele Medda, Antonio Serra e Bepi Vigna alla loro Sardegna.\nLotta Campidanese.\nLa Lotta Campidanese \u00e8 una forma di lotta tradizionale presente in Sardegna (nel Campidano, come dice il nome) simile all'Istrumpa, ma che se ne differenzia in quanto prevede anche la presa intorno all'area del collo e la presa sulla fine del busto partendo dalle spalle."}
{"id": "56714", "revid": "339392", "url": "https://it.wikipedia.org/wiki?curid=56714", "title": "Lotta sarda", "text": ""}
{"id": "56715", "revid": "124755091", "url": "https://it.wikipedia.org/wiki?curid=56715", "title": "Stan Laurel", "text": "Stan Laurel, meglio conosciuto per il ruolo di Stanlio del duo comico Stanlio e Ollio (Laurel &amp; Hardy), formato insieme ad Oliver Hardy, \u00ab\u00e8 considerato uno dei pi\u00f9 grandi attori comici di tutti i tempi; agilissimo nella sua fisicit\u00e0 e geniale nell'invenzione comica, ha innovato profondamente il modo di recitare la comicit\u00e0 per le sue capacit\u00e0 di rendere ricco di particolari intriganti un individuo \"apparentemente stupido\".\u00bb I suoi giochi di parole molto spesso erano frasi semplici, ma venivano espresse con variopinte e bizzarre combinazioni.\nBiografia.\nStan nacque il 16 giugno 1890 a Ulverston, una citt\u00e0 della Cumbria (Inghilterra settentrionale); la sua famiglia era immersa nel mondo dello spettacolo; il padre, Arthur J. Jefferson (1862-1949), era infatti un artista multiforme: attore, autore, regista, impresario di alcuni teatri inglesi; la madre, Madge Metcalfe (1860-1908), era un'attrice drammatica, molto apprezzata da pubblico e critica.\nIl piccolo Stan, al secolo Arthur Stanley Jefferson, era un vivace bambino con una grande voglia di ridere e far ridere, a volte anche nei luoghi meno adatti come durante le lezioni a scuola: un comportamento questo che certo non giov\u00f2 molto ai suoi studi. Stanley fu uno studente irregolare, anche perch\u00e9 la sua famiglia cambiava a volte citt\u00e0, seguendo la carriera zingaresca del padre, che mise fine al suo girovagare solo nel 1901, stabilendosi definitivamente a Glasgow, in Scozia. Un anno prima, nel 1900, Stan ebbe l'occasione di esibirsi a North Shields per la prima volta in pubblico, durante la parata militare per celebrare la liberazione della cittadina di Mafeking dall'assedio avvenuto durante la seconda guerra boera (1899).\nDebutto.\nStan dovette aspettare il 1906, quando aveva appena 16 anni, per un vero debutto in un teatro e per giunta di nascosto dal padre, che avrebbe preferito un figlio impresario e non attore, e soprattutto non attore comico. Grazie ad Albert Pickard, proprietario del teatro Britannia Theatre di Glasgow, Stan ebbe l'opportunit\u00e0 di partecipare ad uno spettacolo di music-hall dove ricevette grandi applausi per un numero che secondo lui era invece \u00abterribile\u00bb. La carriera teatrale di Stan si avvi\u00f2 cos\u00ec in piccole parti negli spettacoli di pantomima, soprattutto nella compagnia \"Levy and Cardwell\", specializzata in sketch con attori bambini. Il primo di questa serie di spettacoli fu \"The Sleeping Beauty\" (\"La bella addormentata\"), nel 1907.\nLa svolta avvenne quando entr\u00f2 - alla fine del 1909 - nella compagnia di Fred Karno. Il suo gruppo d'attori aveva a capo un giovane comico pi\u00f9 anziano di Stan di un anno: Charles Chaplin. Stan e Chaplin, dividendosi la camera d'albergo e un paio di momenti piacevoli fuori dalle scene, recitarono insieme in due tourn\u00e9e teatrali negli Stati Uniti (1910 e 1912). Il giovane Jefferson fu assunto come \"sostituto\" di Chaplin: evidentemente Karno aveva riconosciuto in lui grandi potenzialit\u00e0 di attore comico, anche se non ebbe occasione di sostituirlo.\nStan si accontent\u00f2 dei ruoli marginali che gli affidavano recitando nei maggiori sketch della Karno Company: \"Mumming Birds\", \"Skating\", \"Jimmy the Fearless\" e \"The Wow-Wows\". Per lo sketch di \"Jimmy\" accadde qualcosa di veramente curioso: il ruolo principale era stato offerto a Chaplin ma questi inspiegabilmente rifiut\u00f2 regalando cos\u00ec la parte a Stan. Quando Stan nell'aprile 1910, and\u00f2 in scena nelle prime due serate, il successo fu clamoroso.\nChaplin ancora una volta senza un chiaro motivo reclam\u00f2 il ruolo che gli era stato offerto e da lui rifiutato e naturalmente gli fu concesso. Nel 1911, Stan lasci\u00f2 la compagnia per tentare - nella temerariet\u00e0 e coraggio dei suoi 21 anni - di mettere in scena con un ex membro della Karno, Arthur Dandoe, con il quale aveva formato il duo \"The Barto Brothers\", uno sketch scritto da lui, \"Rum 'Uns from Rome\" ma il tentativo fall\u00ec e Stan torn\u00f2 nella compagnia di Karno.\nIl Vaudeville.\nLa seconda tourn\u00e9e del 1912 negli States, che si svolse con grande successo di pubblico fu fortunata per Chaplin che fu notato e subito chiamato da Mack Sennett per averlo con lui nella sua compagnia cinematografica; altrettanta fortuna non ebbe invece il resto della compagnia, che si sciolse mesi dopo l'uscita di Charlot perch\u00e9 gli impresari (e il pubblico) non si divertivano con i suoi sostituti. Accusa di scarsa comicit\u00e0 che, nonostante il suo ruolo ufficiale, sembra non riguardasse Stan poich\u00e9 egli era stato completamente ignorato.\nLasciato anche lui Karno, Stan decise ugualmente di restare in America e tentare la fortuna. Si un\u00ec nuovamente ad ex membri della compagnia di Karno, stavolta con una coppia di marito e moglie: Edgar ed Ellen (Wren) Hurley, con i quali form\u00f2 il gruppo \"The Three Comiques\", nome poi cambiato in \"The Keystone Trio\": con quest'ultimo nome, Stan e gli Hurley portavano in scena le comiche di Charlot, con il ruolo del vagabondo affidato ovviamente a Stan, il quale conosceva benissimo, avendoci recitato insieme nel teatro di variet\u00e0, la mimica di Chaplin dei primi anni 1914-15.\nNon si hanno ulteriori informazioni dell'eventuale successo o fallimento dello spettacolo del trio se non che, per iniziativa di Edgar desideroso di una carriera da \"solista\", Stan cambi\u00f2 partner con un'altra coppia di coniugi, Alice e Baldwin Cooke. Stavolta le cose andarono meglio (i Cooke diventeranno attori secondari nelle comiche di Laurel e Hardy), e lo \"Stan Jefferson Trio\" - questo il loro nome nuovo - gir\u00f2 senza per\u00f2 grandi successi in teatri di provincia.\nIl primo film (1917).\nLa svolta avvenne nel 1917. Durante una tappa della tourn\u00e9e Stan conobbe una giovane cantante australiana, Mae Dahlberg, con la quale ebbe una relazione non solo artistica. Stan lasci\u00f2 il trio per unirsi a lei formando lo \"Stan and Mae Laurel\". Le fonti concordano nel riferire che \u00e8 grazie a lei se Stan cambi\u00f2 il suo cognome (13 lettere - Stan Jefferson - un po' troppo per un attore superstizioso come lui) con \"alloro\" (\"Laurel\", in inglese), scegliendolo per puro caso da un libro di storia.\nIl nome nuovo, facile e sbrigativo, port\u00f2 bene: durante una serata a Los Angeles, all'Hippodrome Theatre, fu avvicinato da Adolph Ramish, il proprietario del teatro che voleva farlo incontrare con un suo amico, Carl Laemmle, il capo della Universal, per farne scaturire un possibile contratto cinematografico. E cos\u00ec avvenne: nel 1917, Stan apparve in \"Nuts in May\", il suo primo film. Purtroppo il film \u00e8 andato perduto ma alcuni frammenti di pellicola sono stati ritrovati.\nLa carriera cinematografica inizi\u00f2 con la Universal, per poi proseguire - senza successo - alla Rolin/Path\u00e9 di Hal Roach, il futuro pap\u00e0 di Stanlio e Ollio, dove gir\u00f2 numerosi film di scarso successo, in parte andati perduti. Poi lavor\u00f2 alla Vitagraph, dove venne affiancato a Larry Semon, noto in Italia come Ridolini. Con questi Stan gir\u00f2 tre film tutti del 1918: \"Huns and Hyphens\" e \"Bears and Bad Men\" conosciuto in Italia come \"Ridolini e la belva nera\"; nell'ultimo, \"Fraud and Frenzies\" (\"Ridolini e Stanlio al bagno penale\", 1918), Stan e Semon figuravano come coprotagonisti ma siccome Laurel risultava pi\u00f9 divertente, Semon tagli\u00f2 nel montaggio, soprattutto nel finale, diverse sue \"gag\" sminuendone la recitazione. Deluso Stan pens\u00f2 fosse allora meglio tornare al variet\u00e0, in attesa di nuove e migliori occasioni.\n\"The Lucky Dog\" (1921).\nLo \"Stan and Mae Laurel\" fu ripreso dal 1918 al 1920 con grande successo di critica e di pubblico. Particolarmente entusiasta dello spettacolo fu G. M. Anderson, che aveva impersonato nei primi film western muti il famoso personaggio di Broncho Billy. Anderson in occasione della formazione della sua nuova compagnia cinematografica, \"Amalgamated Producing\", nel dicembre del 1920 scrittur\u00f2 Stan.\nLa comica pilota della nuova serie fu \"The Lucky Dog\", girata agli inizi del 1921. Anderson chiam\u00f2 a dirigerla Jess Robbins, all'epoca regista delle comiche di Jimmy Aubrey comico che in Italia veniva chiamato \"Fridolen\", e siccome c'era bisogno di un \"cattivo\" per il film, Robbins chiam\u00f2 uno dei migliori del gruppo di Aubrey, Oliver Hardy. S'incontrarono cos\u00ec - senza per ora alcun seguito di collaborazione - Laurel e Hardy. Dal 1922 al 1924, Stan gir\u00f2 molte comiche da uno-due rulli ottenendo un buon successo come \"nuovo comico\", gettando nel dimenticatoio i suoi esordi nel cinema di pochi anni prima.\nNei film Stan interpretava un personaggio sicuro di s\u00e9, pasticcione, magrissimo (come non sar\u00e0 mai quando far\u00e0 coppia con Hardy), sfacciato e ottimista. Si distingueva dagli altri interpreti per la scelta di gag, tanto surreali quanto divertenti, ma che non eguagliavano il successo dei film di Chaplin, Keaton, Harold Lloyd. Pass\u00f2 alla Roach per una seconda volta, dove fu affiancato a James Finlayson, il futuro 'cattivo' di molte avventure di Laurel e Hardy. Finlayson interpretava la classica vittima dei pasticci di Stan a cui il burbero ometto con enormi baffi e occhi strabuzzati reagiva stravolgendo il volto per una rabbia incontenibile.\n\"Stan Laurel Comedies\".\nDa Roach pass\u00f2 - nel 1924 - al produttore indipendente Joe Rock, il quale gli propose una serie comica tutta sua, le \"Stan Laurel Comedies\", un gruppo di 12 comiche che lo resero molto popolare. La vita privata di Stan, per\u00f2, cominci\u00f2 a stravolgere la sua carriera: produttore, esercenti, persino registi durante la lavorazione, non erano d'accordo con lui per una sola cosa: Mae Laurel. Brava, ma troppo corpulenta e poco \"femme fatale\" per il ruolo della protagonista, Mae combatt\u00e9 non poco, arrivando anche alle minacce, per ottenere le sue parti. Quando la situazione divenne insostenibile, Rock convinse Stan a mandarla via.\nMae part\u00ec per l'Australia nel 1925. Portava con s\u00e9 dollari e un paio di gioielli, cose che erano state fondamentali per convincerla ad andarsene. Ad ogni modo, era tempo di dare una svolta: stufo dei brogli finanziari di Rock, che faceva girare le comiche in due settimane tenendo per s\u00e9 quello che avanzava dal budget, previsto per un mese di riprese, Stan accolse la richiesta di tornare alla Roach.\nHal Roach Studios (1925).\nNel maggio del 1925 Hal Roach \u00e8 a capo di un vero impero del divertimento, \"Lot of Fun\", come venne definito all'epoca. Produttore di diverse serie comiche di buon successo, come quella di Charley Chase, Snub Pollard, delle Our Gang (Simpatiche Canaglie), e della \"All Stars Series\", dove gli attori della compagnia di Roach avevano la possibilit\u00e0 di recitare insieme nelle farse scatenate che piacevano molto al \"boss\".\nStan fu scritturato come regista di questa serie avendo a disposizione attori come James Finlayson, Clyde Cook, persino Theda Bara, e Oliver Hardy, passato alla Roach dopo una lunga gavetta come \"freelance\". Il primo film che Stan diresse, \"Yes Yes Nanette\", aveva Finlayson e Hardy come attori, e questo fu il primo film che Stan e Oliver fecero insieme alla Roach; \u00e8 indubbio che questa loro collaborazione giov\u00f2 molto alla nascita della loro amicizia, favorendo lo sviluppo di una grande complicit\u00e0 nella loro recitazione in coppia.\nStan diresse tre comiche con Hardy nel cast, e scrisse gag e copioni in altri dieci film sempre con lui come attore secondario.\nLa sua abilit\u00e0 creativa era stata finalmente presa in considerazione: gi\u00e0 quando si trovava nella compagnia di Rock, Stan voleva avere controllo su tutto, dal montaggio alla creazione di gag e soggetti, e fu lui stesso a scrivere tutti gli sketch che interpret\u00f2 dopo aver lasciato Karno nel 1912. Roach era sicuramente ben contento di questo e certo non poteva immaginare che un giorno avrebbe cominciato ad avere problemi proprio per le grandi doti creative di Stan Laurel.\nPrime parti di attore di coppia con Hardy.\nIl destino era ormai pronto a formare Stan e Oliver come attori di coppia. Nel 1926, a giugno, le riprese di \"Get 'Em Young\" con Stan regista non iniziarono bene: uno degli attori, Oliver, non pot\u00e9 parteciparvi perch\u00e9 a tre giorni del primo ciak si fece male a casa sua mentre cucinava un cosciotto d'agnello, ustionandosi seriamente un braccio. F. Richard Jones, supervisore e regista, chiese a Stan di prendere il suo posto, ma questi rifiut\u00f2, temendo per il suo ruolo di regista.\nUn aumento di stipendio, e la sicurezza di conservare la parte \"creativa\" dei suoi film, lo convinsero a prendervi parte. In questo film Stan, nella parte del maggiordomo di Harry Myers, inaugur\u00f2 il suo tipico pianto isterico: un manierismo infallibile per risolvere un punto morto della scena. Piaceva molto a Roach ma non era dello stesso parere Stan, che non amava le soluzioni facili e detestava ricorrere a questa scenetta di ripiego.\nTornato attore, fu quasi inevitabile l'incontro con Hardy sul set. Il primo film girato insieme, \"Duck Soup\" (1927), era basato su un vecchio sketch (1908) del padre di Stan: i loro ruoli in coppia erano lontanissimi da quelli interpretati dai futuri Stanlio e Ollio, ma \u00e8 ugualmente sorprendente vederli gi\u00e0 cos\u00ec definiti: nelle posizioni di vittima (Stan) e padrone (Ollie), salvo poi diventare quest'ultimo vittima stessa della forza distruttrice del primo. Seguirono altri film girati insieme, ma divisi dalla trama: se Stan o Finlayson coprono il ruolo di protagonista, Oliver non va oltre il suo ruolo di \"cattivo\", o di caratterista ciccione (\"heavy\").\nSi prov\u00f2 anche un film di coppia vero e proprio senza nulla di definitivo, come \"Do Detectives Think?\" (1927), dove debuttarono nei loro abiti poi diventati celebri: giacca, cravatta e bombetta. Il pubblico trovava pi\u00f9 divertenti le loro scene insieme (come accadde in \"Slipping Wives\" o in \"Sailors, Beware!\") che tutto il film da separati, e di questo se ne accorsero un po' tutti quanti, alla Roach.\nLeo McCarey, allora vicepresidente degli Studios, cominci\u00f2 a riflettere seriamente sulla questione, proponendo a Stan e Ollie di fare coppia fissa: si racconta che Stan non ne fu per niente contento, non perch\u00e9 provasse antipatia nei confronti di Oliver, ma perch\u00e9 avrebbe voluto tornare a fare il regista lasciando definitivamente la recitazione, mentre Oliver era desideroso di realizzare il progetto perch\u00e9, dopo dodici anni da attore secondario, finalmente sarebbe diventato attore protagonista a tutto tondo.\nCome andarono le cose \u00e8 storia nota: nel giugno del 1927, con un copione di 19 pagine scritto da Leo McCarey, Stan Laurel e Oliver Hardy girarono il loro primo film in coppia, \"The Second Hundred Years\". Questo coincise con il passaggio di Roach dalla Path\u00e9 (che distribuiva anche le comiche del suo grande rivale, Mack Sennett) alla Metro-Goldwyn-Mayer.\nI tratti della coppia.\nPer tutta la seconda met\u00e0 del 1927, Laurel e Hardy formarono i due personaggi che oggi ben conosciamo: due ingenui, bistrattati da tutti, potenzialmente sciocchi ma candidamente volenterosi di unirsi al mondo esterno con un lavoro (che non sanno fare), con un matrimonio (che non sanno gestire), passando una giornata (che non sanno passare senza scatenare - non per primi - un litigio, una distruzione di un luogo etc.), vivendo insieme come due amici inseparabili nonostante la continua instabilit\u00e0. Stanlio e Ollio sono due bambini nel corpo di adulti, impregnati da un'anima buona quanto distruttrice. La loro novit\u00e0 era nei caratteri dei loro personaggi, come due fumetti a cui \u00e8 stata data la grande possibilit\u00e0 di prender vita: Stanlio, assente e piagnucoloso, \u00e8 magro e non sa stare al suo posto, mentre Ollio, grasso e dal viso tondo con uno sguardo sconsolato, tiene molto alla sua dignit\u00e0 con gesti eleganti quanto ridicoli. Il loro successo esplose come prima non era mai accaduto.\nGli anni d'oro.\nStan e Oliver lavorarono senza sosta per cinque anni, girando pi\u00f9 di trenta comiche mute e una quarantina di comiche sonore. Passarono indenni alla novit\u00e0 del sonoro nel 1929, aggiungendo possibilit\u00e0 comiche potenziando la gag con il rumore (spesso fuori scena), cantando in duetti memorabili, lasciando le poche battute ad altri. Avevano grandi complici sulla scena (Charlie Hall, Finlayson, Edgar Kennedy, Stanley 'Tiny' Sandford, Mae Busch, Anita Garvin, Thelma Todd) e dietro le quinte: James Parrott, Leo McCarey (fino al 1930), James W. Horne fra i registi, e George Stevens, Art Lloyd nei cameramen, Richard Currier e Bert Jordan al montaggio.\nL'uso delle musiche fu affidato a Marvin Hatley (inventore del \"Cuckoo Song\", la \"Canzone del Cuc\u00f9\"), che dal 1930 accompagna la loro entrata in scena, e in seguito a Leroy Shield, creatore di numerosi temi musicali oggi largamente rivalutati dalla critica.\nIl primo film sonoro.\nIl primo film sonoro fu \"Unaccustomed As We Are\", uscito nel maggio del 1929. Se il parlato non fu un problema artistico, fu invece un problema economico: infatti il doppiaggio non era stato ancora inventato, e l'unica soluzione per il mercato non americano fu quella per cui Laurel &amp; Hardy girarono le loro comiche in spagnolo, italiano, tedesco e francese, suscitando cos\u00ec una maggiore ilarit\u00e0 per il pubblico straniero poich\u00e9 i due storpiavano parole e sbagliavano accenti. Anche questo contribu\u00ec alla loro popolarit\u00e0 in Europa, soprattutto in Italia che mantenne nel doppiaggio, adottato anche da noi nel 1932-1933, questo loro italiano buffissimo.\nVita privata.\nNel 1932, all'apice della popolarit\u00e0, i due decisero di prendersi una lunga vacanza estiva, da passare insieme, scegliendo come meta la Gran Bretagna anche se non era usuale, per Laurel e Hardy, passare del tempo insieme.\nAffiatati e molto amici, i due comici raramente passavano il tempo insieme fuori dal set, perch\u00e9 le abitudini e gli stili di vita erano opposti: Stan, come si \u00e8 detto, era un tipo tutto lavoro, che passava gran parte della sua giornata sul set e in sede di montaggio, essendo lui un attore-regista-montatore non accreditato dei suoi film; Ollie, che si faceva chiamare \"Babe\" dai suoi amici (Stan incluso), era un tipo mondano, che passava le sue giornate sui campi di golf (grande passione della sua vita), alle corse dei cavalli, sui banconi del bar ma la sua vita privata la lasciava a casa quando era sul set, dove seguiva alla lettera le indicazioni di Stan su cosa fare in scena (ma non come farla: le espressioni facciali, il modo di recitare ed i gesti erano tutti di tasca sua). Partecipava di rado alla stesura ed al montaggio dei film, attivit\u00e0 svolte con passione da Stan.\nFare un viaggio insieme era un'occasione unica soprattutto per gli uffici stampa della MGM: accadde che sul loro cammino (da Los Angeles a New York, in nave fino a Southampton) incontrarono folle immense di fan e giornalisti. Cos\u00ec la loro vacanza divenne un evento divistico assolutamente clamoroso, registrando calorosi benvenuti a Londra, Parigi, North Shields, Tynemouth, Blackpool, Leeds, Sheffield, e Stan pot\u00e9 rivedere suo padre e la sua matrigna, Venitia (la madre Madge era morta all'et\u00e0 di 50 anni nel 1908).\nStanlio e Ollio scoprirono di essere diventati star del cinema. A conclusione di un anno unico, il 18 novembre 1932 venne premiato con l'Oscar il loro cortometraggio \"La scala musicale\" (\"The Music Box\").\nCrisi Roach-Laurel.\nLa popolarit\u00e0 di Laurel e Hardy era in crescita sempre maggiore, e Roach cominci\u00f2 a pensare che i lungometraggi fossero la carta sicura su cui puntare per avere i maggiori incassi. Stan era d'accordo anche se avrebbe voluto rimanere nella categoria dei cortometraggi, ma il problema era un altro: al comico non andavano bene i soggetti che Roach sceglieva per loro. Gi\u00e0 nel 1932 Roach aveva parlato di questi contrasti ai dirigenti della MGM, ma questi gli risposero via telegramma facendogli capire che non era loro intenzione sciogliere la coppia. A complicare la questione piombarono a Hollywood gli effetti della Grande depressione, che costrinsero gli Studios a decimare i loro dipendenti (attori inclusi) perch\u00e9 gli incassi cominciarono a calare spaventosamente.\nAnche la serie di Stanlio e Ollio fu colpita dalla crisi: Roach assunse Henry Ginsberg come nuovo direttore generale, il quale impose subito tagli al budget cos\u00ec profondi che costrinse lo staff di autori, Stan incluso, a cambiare le gag ed eventualmente i finali. Per Stan era la prima volta che incontrava ostacoli per la realizzazione di un loro film, e la cosa non deve averlo reso felice. Da l\u00ec cominciarono problemi produttivi e nacquero i primi scontri con Roach.\nI matrimoni di Stan.\nLa crisi fra Roach e Laurel era resa pi\u00f9 grave anche dalla situazione matrimoniale del secondo: sposato dal 1926 con Lois Neilson, da cui ebbe due figli: Lois (1927-2017) e Stanley Robert, nato il 31 maggio 1930 e morto prematuramente solo nove giorni dopo. Stan pag\u00f2 caro il suo amore per il lavoro, per il quale si assentava spesso da casa per stare agli Studi e lavorare sui suoi film. Nonostante i tentativi di salvare il proprio matrimonio, Lois chiese la separazione nel novembre del 1932, e poi il divorzio nel maggio del 1933 (divenuto definitivo nel 1935).\nL'agitata vita sentimentale di Stan cominci\u00f2 a fare capolino sui giornali: dopo il primo divorzio Stan si spos\u00f2 con altre donne, alcune di esse con pi\u00f9 cerimonie perch\u00e9 le portava sull'altare quando il divorzio non era ancora definitivo, rischiando l'accusa di bigamia, all'epoca reato molto grave. Questo caos matrimoniale, pubblicizzato sui giornali che scherzavano con i loro personaggi (perch\u00e9 sia sullo schermo che nella loro vita reale i loro matrimoni non finivano bene), non rallegrava Roach, preoccupato che la sua immagine di produttore per film per famiglie venisse scalfita dal comportamento \"immorale\" di Stan Laurel. L'ultimo matrimonio fu nel 1946 con la ballerina di origine russa Ida Kitaeva. La relazione dur\u00f2 fino alla morte dell'attore.\nQuando Roach lavor\u00f2 all'adattamento dell'opera \"Nel paese delle meraviglie\" \"(Babes in Toyland)\" per il nuovo film della coppia per il 1934, Stan ebbe da ridire su gran parte della storia. Quando i risultati regalarono a Laurel e Hardy recensioni entusiaste, Roach neg\u00f2 il successo serbando rancore nei confronti di Stan.\nLa prima rottura con Roach.\nPer il lungometraggio successivo, \"Bonnie Scotland\" (1935), Stan stava lavorando per adattare e migliorare il copione, quando Roach perse la pazienza e lo licenzi\u00f2 il 15 marzo 1935. Ma questa separazione ebbe vita breve, perch\u00e9 Roach si rese conto, avendo anche ricevuto tonnellate di lettere di protesta da parte dei fan di tutto il mondo, di quanto fossero importanti Stanlio e Ollio per i suoi Studios (erano il prodotto che incassava di pi\u00f9). Nessuno avrebbe voluto la serie annunciata, \"The Hardy Family\".\nL'8 aprile 1935, Stan firm\u00f2 un nuovo contratto di due anni. Era chiaro che ci fosse una crisi vera e propria con Stan. Il produttore tent\u00f2 allora di dargli la possibilit\u00e0 del massimo controllo artistico per i suoi film, facendo persino uscire i successivi lungometraggi - \"Allegri gemelli\" e \"I fanciulli del West\", due capolavori girati nel 1936 - con il credit \"Prodotto da Stan Laurel\", quando in realt\u00e0 Stan non aveva messo un soldo di tasca sua.\nLa \"Stan Laurel Production\" e la \"R.A.M.\".\nUna vera casa di produzione Stan la fond\u00f2 in un secondo momento, cio\u00e8 al massimo della crisi con Roach, per tentare l'avventura come produttore, nonostante non avesse neanche i minimi fondi necessari. La \"Stan Laurel Production\", creata nel marzo del 1937, produsse al massimo solo western di serie B, ma nessun film con Hardy ancora legato da contratto con Roach che annunci\u00f2 nello stesso periodo un film con il solo Hardy, \"Road Show\"; ma le cose andarono diversamente.\nMentre la situazione matrimoniale dei due era decisamente confusionale (nel 1937 Stan stava per sposarsi con una terza donna, mentre Babe stava divorziando dalla seconda), Roach tent\u00f2 di fare affari (senza successo) con Vittorio Mussolini, il figlio del Duce, un grande fan di L&amp;H, con il quale fond\u00f2 una casa di produzione denominata \"R.A.M.\" (Roach and Mussolini). Roach dovette fronteggiare proteste tali da parte della MGM e della stessa comunit\u00e0 cinematografica, in parte di religione ebraica, che si convinse a sciogliere il patto in tutta fretta.\nPer uscire da questa battaglia, Roach fece firmare alla \"Stan Laurel Production\" (e non a Stan) un contratto di un anno nell'ottobre del 1937. Ma le cose non migliorarono. Stan si era sposato con una donna irrequieta, Illiana Shuvalova, che gli stava rendendo la vita impossibile e lo teneva lontano dal set con le sue intemperanze: era per esempio finita in carcere per aver messo a soqquadro un pub.\nIl secondo licenziamento.\nNel 1938 girarono \"Swiss Miss\", l'ennesima commedia musicale che li sacrificava a \"comprimari di lusso\", seguito da \"Block-Heads\", le cui riprese furono veloci e senza le attenzioni di una volta. Stan si assentava spesso, era svogliato, e appena gli si present\u00f2 l'occasione spar\u00ec per diverso tempo trascurando le eventuali anteprime. Infatti era tradizione che al seguito di un'anteprima se c'era qualcosa da modificare o creare nuovo materiale, la troupe tornava sul set per cercare di perfezionare il film, e per questo la presenza di Stan era fondamentale. Con questo film ci\u00f2 non accadde.\nRoach allora prese in mano la situazione: cambi\u00f2 finale, ordin\u00f2 nuove riprese, e licenzi\u00f2 in tronco Laurel sciogliendo il suo contratto nell'agosto del 1938. Subito fu organizzato il piano di lavorazione per il nuovo film di Hardy, in coppia con Harry Langdon, \"Zenobia - Ollio sposo mattacchione\", mentre Stan minacciava azioni legali. Segu\u00ec un lungo periodo, dall'estate del 1938 alla primavera del 1939, dove successe di tutto.\nNella prima met\u00e0 di settembre del 1938, i giornali riportarono l'annuncio di Mack Sennett di avere pronta una serie comica con Stan Laurel, \"Problem Child\", ma all'annuncio non seguirono i fatti: Stan disse allora che sentiva aria di boicottaggio, ma in verit\u00e0 se il progetto non riusc\u00ec a prendere corpo era perch\u00e9 Sennett come produttore era finito ormai da tempo. Nel frattempo la vita familiare per Stan era un vero inferno, finch\u00e9 gett\u00f2 la spugna presentando l'istanza di divorzio agli inizi del 1939.\nRiassunzione di Stan.\nIl film \"Ollio sposo mattacchione\" fu un flop, non senza clamore. Roach, recalcitrante, dovette riprendersi Stan e fece firmare a lui e a Babe due nuovi contratti simultanei (e separati) nell'aprile del 1939. Siccome non era esclusivo, Stan e Babe firmarono anche per la RKO Radio Pictures per un film, \"The Flying Deuces\". Per Roach, che in quel momento lasci\u00f2 la MGM per la United Artists (che non voleva la coppia \"Hardy &amp; Langdon\"), girarono due ultimi classici, \"Noi siamo le colonne\" e \"C\u2019era una volta un piccolo naviglio\", usciti entrambi nel 1940. Furono gli ultimi bagliori.\nLa rivista e i film con la Fox.\nDesiderosi di diventare una coppia indipendente, Stan e Ollie fondarono una propria casa di produzione, \"Laurel And Hardy Feature Productions\", ma forse la voglia di libert\u00e0 cost\u00f2 loro passi falsi.\nAnzitutto nell'aprile del 1940 decisero di chiudere per sempre con Roach dopo una collaborazione, per quanto a volte tempestosa, durata tredici anni.\nEbbero la conferma di essere i maggiori comici del paese ottenendo i favori del pubblico quando presero parte agli spettacoli teatrali organizzati per raccogliere buoni per la guerra. Il primo spettacolo a San Francisco, con un copione scritto da Stan, \"The Driver's Licence Sketch\", fu da loro rappresentato per due giorni prima del primo bombardamento nazista su Londra, il 22 settembre del 1940. L&amp;H decisero di formare una propria compagnia di rivista, \"Laurel and Hardy Revue\", il cui spettacolo si concludeva con il loro sketch che durava una buona mezz'ora.\nDa settembre a dicembre del 1940, la coppia gir\u00f2 dodici citt\u00e0 americane facendo il tutto esaurito. Il cinema si affacci\u00f2 a loro nel 1941: L&amp;H firmarono un contratto non esclusivo con la 20th Century Fox, ignari del blocco creativo che avrebbero incontrato sin dal primo film, \"Great Guns\". Finito il primo film della Fox, Laurel e Hardy tornarono sul palcoscenico visitando le basi americane nel novembre-dicembre 1941. Ripresero gli spettacoli di rivista tra gennaio e marzo del 1942.\nPresero parte anche alla \"Hollywood Victory Caravan\", dove settanta star del cinema girarono gli States con uno spettacolo di tre ore per raccogliere fondi per la guerra. James Cagney, fra gli attori della troupe (assieme a comici del calibro di Bob Hope, Groucho e Chico Marx), ammise che Laurel e Hardy \"rubavano lo show\". Ma i film per la Fox non regalarono ai fan della coppia le stesse risate. I copioni erano scritti in fretta, i personaggi di contorno stereotipati, e i due cominciarono ad invecchiare perdendo l'innocenza necessaria per i loro personaggi.\nGli ultimi anni.\nIl successo in America cominci\u00f2 a diminuire e allora Laurel e Hardy decisero di recarsi in Europa, dove la loro fama era ancora grandissima: il (nuovo) successo fu immediato. Nel 1947-1948 effettuarono tourn\u00e9e in Gran Bretagna, Francia, Svezia e Danimarca. Proprio in Europa girarono l'ultimo film, \"Atollo K\", una coproduzione italo-francese, la cui sceneggiatura, malvista negli USA, provoc\u00f2 un sensibile ritardo nell'uscita. Stan si ammal\u00f2 durante le riprese: sullo schermo appare infatti in condizioni pietose.\nTornarono in Gran Bretagna non appena Stan si riprese abbastanza da portare in scena un nuovo sketch, \"On The Spot\", per la stagione del 1952, seguita da un terzo e ultimo sketch, \"Birds of a Feather\", per la stagione 1953-1954. La salute, ancora una volta, costrinse la coppia a tornare negli States e ad annullare le ultime tappe nel maggio del 1954. La loro popolarit\u00e0, in America, ricominci\u00f2 a crescere grazie alla massiccia riproposta dei loro migliori e vecchi film in televisione, ma curiosamente pi\u00f9 aumentava il loro prestigio come \"vecchi maestri dello slapstick\", pi\u00f9 venivano alla luce nuove generazioni di fan, meno si facevano vedere le offerte di lavoro per i due comici.\nL'unica eccezione fu il progetto di una serie tv a colori ideato dal figlio di Hal Roach: \"Le fiabe di Laurel e Hardy\", accettato con entusiasmo dai due. Stan si rimise a scrivere dei copioni e delle gag, ma alla vigilia del primo ciak, nell'aprile del 1955, si ammal\u00f2 e non se ne fece pi\u00f9 niente.\nLa morte dell'amico Hardy.\nIl 7 agosto 1957, all'et\u00e0 di sessantacinque anni, mor\u00ec Hardy, e con lui fin\u00ec una coppia irripetibile. A Laurel, anche lui da tempo sofferente, il medico proib\u00ec di partecipare al funerale del collega. Stan disse: \u00ab\"Babe avrebbe capito\"\u00bb. L'assenza di Laurel in seguito sarebbe stata presa dai poco informati come prova che Laurel e Hardy nella vita privata si ignorassero. Le vere ragioni del fatto che Laurel rimase il giorno delle esequie nella sua casa di Malib\u00f9 furono, invece, effettivamente dovute al divieto impostogli dal suo medico curante: lo scrive lo stesso Stan in una lettera datata 12 agosto 1957 e indirizzata ad alcuni suoi amici.\nAlla cerimonia funebre di Hardy parteciparono la moglie Ida e la figlia Lois Laurel. Hardy fu seppellito al \"Valhalla Memorial Park Cemetery\" a Hollywood. Negli ultimi anni della sua vita, Laurel venne finalmente gratificato con il Premio Oscar alla carriera (1961); Oliver Hardy non pot\u00e9 vedere n\u00e9 quel riconoscimento, n\u00e9 il rinascere dell'interesse per il lavoro della coppia da parte delle nuove generazioni. Nonostante fosse stato inizialmente restio, Stan scrisse anche lo Statuto dell'associazione internazionale che ancora oggi provvede a diffondere l'opera di questa grande coppia comica: i \"Figli del Deserto\", nome dato in onore del film omonimo della coppia.\nNel 1963 il regista Stanley Kramer propose a Laurel un cameo nel suo film \"Questo pazzo, pazzo, pazzo, pazzo mondo\" ma Laurel rifiut\u00f2 in quanto dopo la morte di Hardy aveva deciso di non recitare pi\u00f9.\nLa morte.\nLaurel mor\u00ec alle 13:45 del 23 febbraio 1965, all'et\u00e0 di 74 anni, nella Suite 203 dell'Hotel Oceana a Santa Monica, appartamento nel quale viveva con la moglie sin dal novembre 1958. Il funerale fu celebrato alla Church of the Hills del cimitero di Forest Lawn di Hollywood Hills, ove la salma fu poi cremata e tumulata.\nIn una lettera indirizzata due settimane prima all'amico Thomas Sefton, Stan parla di una brutta infezione alla bocca, trattata con applicazioni di raggi X ma di difficile guarigione.\nStan Laurel \u00e8 stato un vero genio della risata, capace di trarre da ogni spunto elementi per destare ilarit\u00e0. Ironizzava in modo intelligente e raffinato sulla gente, sul mondo e sulla vita, ma prima di tutto su s\u00e9 stesso. Si dice che egli, in punto di morte, si sia rivolto all'infermiera dicendole:\nInfermiera: Laurel: \nDick Van Dyke, amico, protetto e occasionale imitatore di Laurel durante i suoi ultimi anni, ne fece l'elogio in occasione del funerale. Durante la cerimonia, il comico del cinema muto Buster Keaton fu udito dare il suo giudizio sulle grandi capacit\u00e0 dell'attore: \"Il pi\u00f9 divertente non era Chaplin, n\u00e9 io: era quest'uomo.\"\nBio-film su Stanlio e Ollio.\nVerso la fine degli anni cinquanta, cominciarono a circolare negli ambienti hollywoodiani voci di un film sulla vita di Laurel e Hardy. Per quanto lo stesso Stan, ancora in vita, non fosse molto entusiasta dell'idea, sugger\u00ec alla produzione i nomi di Jackie Gleason come interprete di Oliver Hardy e Art Carney per rappresentare lui stesso.\nIn seguito cambi\u00f2 idea sul nome di Carney, quando conobbe, nel 1960, il giovane Dick Van Dyke perch\u00e9, a suo dire, \"viveva la comicit\u00e0 nel corpo e nella vita\". Il progetto non si realizz\u00f2. Lo stesso Van Dyke comunque nel 1963, durante una puntata del suo show, interpret\u00f2 Stan con Henry Calvin nella parte di Ollie e gir\u00f2 in seguito \"The Comic\" (1969), biografia divertente di un fantasioso attore delle comiche del muto, simile per storia e personaggio a Buster Keaton, Harry Langdon e Stan Laurel.\nNel 1998, il produttore Larry Harmon gir\u00f2 assieme a John R. Cherry il film \"For Love or Mummy - The All New Adventures of Laurel &amp; Hardy\", che risult\u00f2 sgradito a molti fan della coppia, qui interpretata da Bronson Pinchot nella parte di Stan e Gailard Sartain in quella di Ollie. Nel luglio 2004, la BBC Radio trasmise un dramma scritto dal musicista Neil Brand, \"Stan\", che racconta l'ultima visita di Stan al suo amico Babe, infermo a letto in gravi condizioni. Laurel, qui interpretato da Sir Tom Courtenay, rievoca con l'amico la sua storia, i loro film, il loro incontro, lo scontro con Roach, i problemi con le mogli.\nBrand ha scritto del dramma anche una versione televisiva, andata in onda su Channel 4 il 6 giugno 2006. \u00c8 questo l'unico film biografico interamente dedicato alla coppia: Jim Norton interpreta Stan e Trevor Cooper Babe, mentre le loro parti da giovani sono state interpretate da Nik Howden e Mike Goodenough. Il cinema non ha mai dimenticato i due grandi interpreti della comicit\u00e0 che spesso sono stati citati in diversi film ad esempio nei film \"Il Ragazzo tuttofare\", (1960) di e con Jerry Lewis, celebre comico statunitense grande ammiratore della coppia, in \"La citt\u00e0 delle donne\", (1980), di Federico Fellini. Perfino i Beatles li hanno immortalati nella copertina di \"Sgt. Pepper's Lonely Hearts Club Band\".\nNel 2018 viene realizzato un nuovo film interamente dedicato al duo riguardante il loro ultimo grande tour \"Stan &amp; Ollie\", diretto da Jon S. Baird.\nFilmografia.\nAttore.\nPer i film interpretati con Oliver Hardy, si veda Filmografia di Stanlio e Ollio. Tutti i seguenti film sono cortometraggi.\nDoppiatori italiani.\nNelle versioni in italiano dei suoi film, Laurel \u00e8 stato doppiato da:\nNota: nella prima edizione di \"Scegliete una stella\", oggi perduta, non \u00e8 noto se a doppiare Laurel sia stato Allen o Cassola."}
{"id": "56716", "revid": "74801", "url": "https://it.wikipedia.org/wiki?curid=56716", "title": "Oliver Hardy", "text": "Costitu\u00ec con Stan Laurel la pi\u00f9 famosa coppia comica della storia del cinema. Il duo Laurel &amp; Hardy in Italia fu ribattezzato \"Stanlio e Ollio\".\nHardy \u00e8 stato un innovatore soprattutto per quanto concerne la gestualit\u00e0, fatta di movenze buffe, ma al contempo eleganti e agili. In particolare il talento comico di Oliver Hardy era caratterizzato dal \"camera-look\": un espediente cinematografico consistente nel rivolgersi direttamente agli spettatori per ricercarne la complicit\u00e0, guardando direttamente nella cinepresa. Questo meccanismo filmico, gradito dal pubblico che si sentiva cos\u00ec coinvolto nel racconto cinematografico, fu uno dei punti di forza dell'attore americano nelle pellicole con Stan Laurel. L'attore ha spesso cantato anche in alcuni film del duo, dimostrando cos\u00ec anche un grande talento vocale \"blues\".\nIncludendo anche le pellicole in cui appare senza Laurel, dal 1914 al 1951 ha interpretato oltre 250 film, il che fa di lui uno degli attori pi\u00f9 prolifici della storia del cinema.\nBiografia.\nGli inizi.\nOliver Norvell Hardy nacque il 18 gennaio 1892 a Harlem, Georgia, nell'abitazione di 125 South Hicks Street. La sua famiglia, di origini inglesi e scozzesi, a differenza di quella di Stan, non aveva mai avuto a che fare con il mondo dello spettacolo. Suo padre Oliver sr. (1841-1891) era un veterano della guerra civile, durante la quale aveva partecipato alla battaglia di Antietam del 17 settembre 1862. Di professione avvocato, lavor\u00f2 come capocantiere per la Georgia Southern Railroad, supervisionando gli edifici della linea ferroviaria fra Augusta e Madison, Florida. Sua madre, Mary Emily Norvell Jackson (1860-1948), era discendente dei Norvell di Williamsburg, una famiglia della Virginia che arriv\u00f2 nella Georgia attorno al 1635.\nSi sposarono il 12 marzo 1890: per Emily, gi\u00e0 vedova, era il secondo matrimonio, per Oliver il terzo. Due anni dopo la nascita di Oliver Norvell, la famiglia si trasfer\u00ec a Harlem nella Georgia. Oliver sr. mor\u00ec nel novembre dello stesso anno (1891). Oliver da bambino non aveva interesse per la scuola, era dotato di una bella voce e andava spesso e volentieri a teatro.\nLa madre, che nel frattempo aveva aperto una catena di alberghi, pens\u00f2 di iscriverlo al conservatorio, ma anche l\u00ec \u2014 seppur la sua bravura nel canto fosse evidente \u2014 Oliver non dimostrava impegno. Fallita anche la prova di inserirsi in una scuola militare, Oliver decise di seguire la carriera del cantante: a soli otto anni, entr\u00f2 a far parte del gruppo dei Menestrelli dei Coburn, ma la nostalgia di casa per un bambino cos\u00ec piccolo si fece sentire, e lo show per lui dur\u00f2 poco tempo.\nNel 1910, tutta la famiglia si trasfer\u00ec a Milledgeville, dove il diciottenne Norvell trov\u00f2 lavoro nell'unico cinema della citt\u00e0, diventandone il proiezionista e il manager. Infatuato dalla nuova industria cinematografica, cominci\u00f2 a convincersi di poter entrare anche lui nel folle mondo delle comiche, il suo spettacolo preferito. Un amico gli sugger\u00ec di andare a Jacksonville, citt\u00e0 conosciuta perch\u00e9 vi venivano girati molti film. Norvell vi si trasfer\u00ec nel 1913, trovando lavoro come cantante nei cabaret notturni e comparsa ai Lubin Studios di giorno. Nel novembre 1913, si spos\u00f2 con Madelyn Saloshin, la musicista che lo accompagnava al piano.\nIl cattivo nelle comiche (1914-1925).\nNel 1914 Norvell si present\u00f2 alla Lubin Motion Pictures, dove, grazie alla sua corporatura ( di altezza per circa di peso), ottenne varie parti nel tipico ruolo del grassone \"cattivo\", personaggio questo che ripet\u00e9 spesso in molti film di quel periodo. Nel suo primo film, \"Outwitting Dad\", uscito nell'aprile del 1914, Norvell apparve come \"Norvell Oliver Hardy\", volendo in questo modo rendere omaggio a suo padre. Tra gli amici Norvell era invece conosciuto come \"Babe\" Hardy, un soprannome che gli era stato dato da un barbiere italiano, il quale \u2014 mettendogli del talco sulle guance appena sbarbate \u2014 gli diceva: \u00abNice Baby!\u00bb (\"Che bel pupo!\").\nOliver utilizz\u00f2 il soprannome \"Babe\" Hardy in molti dei suoi film, anche in epoca successiva al suo impiego alla Lubin. Nel 1915, dopo aver gi\u00e0 realizzato cinquanta comiche alla Lubin, si trasfer\u00ec a New York per passare alla Path\u00e9, Casino e Edison Studios. Torn\u00f2 comunque nella citt\u00e0 di Jacksonville per realizzare altri short muti per la Vim Comedy Film Company (1916) e per la King Bee Studios (1917). Nei film della prima casa di produzione, Hardy fu \"spalla\" di Billy Ruge, come parte della coppia \"Plump &amp; Runt\", anche se non si trattava di un vero duo comico, bens\u00ec di film interpretati sempre dagli stessi attori.\nIn seguito lavor\u00f2 per Billy West, famoso imitatore di Charlie Chaplin. Fu con lui, nel 1917-18, che si trasfer\u00ec per la prima volta a Los Angeles. Tra il 1918 e il 1923, Hardy fece da spalla a Jimmy Aubrey e a Larry Semon, per una lunga serie di film prodotti dalla Vitagraph. Nel 1920 si separ\u00f2 da sua moglie, da cui divorzi\u00f2 definitivamente nel 1921. Il 24 novembre dello stesso anno, Babe si rispos\u00f2 con la giovane attrice Myrtle Lee Reeves. Anche questo sar\u00e0 un matrimonio infelice, poich\u00e9 verso la fine degli anni venti Myrtle avr\u00e0 seri problemi di alcolismo.\nL'incontro con Stan.\nNel 1921, Oliver e Jesse Robbins, regista delle comiche di Aubrey, vennero \"prestati\" a Gilbert \"Broncho Billy\" Anderson per girare la comica pilota di una nuova serie con un giovane comico inglese di nome Stan Laurel. Il film, \"The Lucky Dog\", rappresent\u00f2 la prima apparizione di Laurel e Hardy insieme, ma in seguito i due non si rivedranno fino al loro ingresso negli Studi Roach.\nNel 1924, Hardy inizi\u00f2 a lavorare negli Hal Roach Studios, partecipando alle comiche delle Our Gang e di Charley Chase. Nel 1925 venne inserito nel film \"Yes Yes Nanette\" con James Finlayson, l'iroso ometto baffuto che negli anni successivi sar\u00e0 un personaggio ricorrente nel film di Laurel e Hardy. Il film fu diretto da Stan Laurel. Oliver continu\u00f2 a interpretare ruoli nei film con Clyde Cooke e Bobby Ray.\nNel giugno del 1926, un cosciotto d'agnello cambi\u00f2 il futuro di Laurel e Hardy. Hardy doveva apparire nel film \"Get 'Em Young\", con la regia di Stan Laurel, ma tre giorni prima del primo ciak, venne ricoverato d'urgenza per un incidente domestico: mentre tirava fuori dal forno di casa un cosciotto d'agnello, riport\u00f2 serie ustioni a un braccio. Laurel, che aveva lavorato da Roach anche come attore, venne incaricato di sostituirlo, tornando cos\u00ec davanti alla macchina da presa e rinunciando per sempre al ruolo del regista. Roach e il regista Leo McCarey cominciarono a impiegare Laurel come attore, affiancandogli anche altri attori degli Studi, tra cui ancora Hardy. I due parteciparono a \"A 45 minuti da Hollywood\" (1926), ma non ebbero scene insieme.\nIl primo film in coppia con Stan.\nLa svolta giunse con\" Duck Soup\", girato nel settembre del 1926 ma uscito nel marzo del 1927: per la prima volta Laurel e Hardy recitavano come coppia. Seguirono altri cortometraggi nel 1927, e gradualmente i loro ruoli diventarono sempre pi\u00f9 simili a quelli di un vero duo di comici. McCarey scrisse cos\u00ec il copione del primo film pensato espressamente per la coppia, \"The Second Hundred Years\", girato nel giugno del 1927. La pellicola decret\u00f2 finalmente il successo di Hardy come protagonista, dopo un decennio di lavoro come \"spalla\", comparsa e antagonista in quasi 270 film.\nIl successo mondiale.\nCreata la coppia comica destinata a diventare una delle pi\u00f9 famose di tutti i tempi, Laurel e Hardy iniziarono la loro produzione insieme alla fine del 1927, con capolavori della comicit\u00e0 quali \"The Battle of the Century\" (1927), un film memorabile per la pi\u00f9 grande battaglia di torte mai girata, \"Leave 'Em Laughing\" (1928), \"From Soup to Nuts\", \"You're Darn Tootin\"', \"Should Married Men Go Home?\", \"Two Tars\", \"Big Business\", \"Unaccustomed As We Are\" (1929), che segn\u00f2 il passaggio della coppia dal muto al sonoro, \"Below Zero\" (1930), \"Blotto\", \"Brats\", \"Another Fine Mess\", \"Helpmates\" (1932), e molti altri.\nNel 1929 la coppia apparve nel film \"All Stars\" \"Hollywood Revue of 1929\" e nell'anno successivo come rinforzo comico nel musical \"The Rogue Song\" (proiettato in Italia con il titolo \"Amore Gitano\"). Nel 1931 Laurel e Hardy esordirono con il loro primo lungometraggio, \"Pardon Us\", il primo di una serie di grandi film che spopolarono in tutto il mondo. Forse il loro pi\u00f9 grande successo, tuttavia, fu \"The Music Box\" (1932), che vinse l'Oscar per il miglior cortometraggio.\nIl carattere.\nAttori affiatati e dai tempi comici straordinari, Laurel e Hardy si stimavano moltissimo ed erano amici e complici sul set, ma tutte le fonti e i diretti interessati hanno sempre dichiarato che fuori dagli studios ognuno aveva la propria vita privata. Raramente si incontravano fuori dal set, se non per qualche cena con le mogli o qualche battuta di pesca. Secondo le parole di Stan, Babe Hardy era un \"playboy\", inteso come un tipo mondano, amante della buona cucina e del divertimento.\nFinito di girare, correva a giocare a golf al Country club di Los Angeles, oppure si dedicava a scommettere (e a perdere, sembra) alle corse dei cavalli. Amici di Hardy nel tempo libero erano Bing Crosby, W. C. Fields, lo stesso Roach, ma anche Adolphe Menjou (battuto a golf in una famosa partita fra attori di Hollywood) e James Parrott, uno dei registi pi\u00f9 prolifici della coppia. Oliver era un attento esecutore delle indicazioni di Stan, regista-attore-montatore-scrittore dei loro film.\nSapeva esattamente in che modo realizzare quanto gli era stato chiesto; \u00ab\"Chiedi a Stan\"\u00bb era la frase che diceva spesso quando gli venivano chieste delle opinioni sul copione. Perci\u00f2 Laurel, che sullo schermo appariva come un mentecatto, era in realt\u00e0 il genio creativo, mentre Hardy, il saccente nei film, nella vita privata era piuttosto pigro, ma si impegnava a fondo sul set per realizzare le idee degli altri. Questa grande forma di rispetto reciproco rese salda l'amicizia tra i due, durata per pi\u00f9 di trent'anni senza mai un litigio, almeno stando alle biografie pi\u00f9 accreditate.\nLa vita privata.\nNel 1936, la vita privata di Hardy sub\u00ec un duro colpo quando la seconda moglie Myrtle chiese il divorzio, ottenuto poi nel maggio del 1937. In attesa della soluzione di un problema contrattuale tra Laurel e Hal Roach, alla fine dell'estate del 1938, Hardy realizz\u00f2 da solo \"Zenobia\", con Harry Langdon. Nel 1939, Laurel e Hardy firmarono dei nuovi contratti, separati ma sottoscritti lo stesso giorno, con il \"boss\" Roach, che \"diede in prestito\" i due alla RKO per realizzare \"The Flying Deuces\".\nSul set di questo film, Hardy s'innamor\u00f2 di Virginia Lucille Jones, la segretaria di edizione, che spos\u00f2 l'anno successivo. Fu un matrimonio felice, che dur\u00f2 fino alla morte di lui. Dopo due film usciti nel 1940, all'inizio del 1941 Laurel e Hardy lasciarono Roach e passarono alla 20th Century Fox, con la quale, insieme alla Metro-Goldwyn-Mayer, gireranno ancora otto film, ma tutti di scarsa qualit\u00e0, principalmente per l'incapacit\u00e0 dei registi di sfruttare le ancora grandi doti artistiche del duo.\nLe tourn\u00e9e in Europa.\nIl successo in America inizi\u00f2 a diminuire, cosicch\u00e9 nel 1947 Laurel e Hardy si recarono in tourn\u00e9e in Europa, dove la loro fama era ancora grandissima. Visitarono anche l'Italia, dove furono accolti con grande entusiasmo, tanto che, secondo alcune fonti, anche il papa Pio XII volle incontrarli in privato.\nNel giugno del 1950, durante uno spettacolo teatrale tenutosi a Villa Aldobrandini a Roma, Hardy conobbe finalmente di persona il suo doppiatore italiano, il giovane attore di nome Alberto Sordi. Hardy ritorn\u00f2 nel frattempo sui set cinematografici nel 1949 con \"Dopo Waterloo - Il ritorno del Kentuckiano\", accanto a John Wayne, e l'anno dopo ebbe una piccola parte in \"La gioia della vita\" (1950) di Frank Capra, nel ruolo di uno scommettitore di cavalli.\nLaurel e Hardy ritornarono quindi in Europa per girare il loro ultimo film, \"Atollo K\", una coproduzione italo-francese che si rivel\u00f2 un fiasco. A fianco dei due attori avrebbe dovuto recitare anche Tot\u00f2, che per\u00f2, poco prima dell'avvio delle riprese, aveva firmato un contratto con un'altra compagnia cinematografica. Dar\u00e0 forfait anche un altro comico previsto nel cast del film, il francese Fernandel.\nLa coppia torn\u00f2 ancora in due occasioni sul palcoscenico nel Regno Unito, prima nel 1952 e poi nel 1953-1954. Il grande favore del pubblico li spinse ad andare avanti finch\u00e9 le condizioni di salute di Babe prima, e quelle di Stan dopo, peggiorarono cos\u00ec tanto da costringere i due a concludere in anticipo il loro ultimo tour nel maggio del 1954.\nVerso la fine.\nTornati negli Stati Uniti, la loro popolarit\u00e0 torn\u00f2 ai vertici degli anni d'oro, grazie a una massiccia riproposta dei loro film migliori in televisione. Nel 1955, la coppia firm\u00f2 un contratto con il figlio di Hal Roach per una serie di show a colori, alcuni di questi basati su vecchie favole per bambini, intitolata \"Le Fiabe di Laurel &amp; Hardy\". Le fiabe avrebbero dovuto essere girate a colori per la NBC. Alla vigilia delle riprese, Laurel venne colpito da un attacco di cuore ad aprile e, una volta guarito, fu lo stesso Hardy a subire a sua volta un forte attacco di cuore verso la fine dell'anno, cos\u00ec le puntate della serie show non vennero mai girate.\nOliver Hardy trascorse il 1956 cercando di riprendersi e sottoponendosi a una dieta molto rigida. Per la prima volta nella sua vita si ritrov\u00f2 a essere magro, cosa che non gli piaceva affatto. Prefer\u00ec abbandonare le scene e chiudersi in casa, senza vedere pi\u00f9 nessuno. Il 14 settembre del 1956, un ictus lo port\u00f2 alla semiparalisi; non poteva quasi pi\u00f9 muoversi e, come racconta lo stesso Stan, aveva difficolt\u00e0 anche a parlare, per cui i due ricorsero alla loro arte mimica per comunicare a gesti. In una lettera che Stan invi\u00f2 a John Municino il 9 luglio del 1957, si fa riferimento a un cancro che si era sviluppato nell'organismo di Oliver e che lo fece dimagrire ancora di pi\u00f9.\nMor\u00ec la mattina del 7 agosto del 1957 all'et\u00e0 di 65 anni, presso la casa della suocera, al 5421 di Auckland Avenue, a North Hollywood. \u00c8 stato cremato e le sue ceneri sono state seppellite nel Masonic Garden (giardino massonico) del cimitero Valhalla Memorial Park Cemetery, a nord di Hollywood. Stan, pur consapevole delle pessime condizioni dell'amico, rimase comunque sconvolto alla notizia della sua morte. Dichiar\u00f2 alla stampa: \u00ab\"Che cosa c'\u00e8 da dire. \u00c8 scioccante, naturalmente. Ollie era come un fratello. Questa \u00e8 la fine della storia di Laurel e Hardy\"\u00bb.\nOliver Hardy \u00e8 anche ricordato come appartenente alla massoneria e fu membro della loggia \"Salomon Lodge\" n. 20, di Jacksonville, in Florida, ed \u00e8 citato come tale in numerosi elenchi di massoni famosi.\nIl film \"I figli del deserto\" \u00e8 del resto espressamente ispirato a una branca della massoneria statunitense, lo \"Shrine\". Sulla lapide della sua tomba, nel 1957 i massoni dell'Antico Ordine Arabo dei Nobili del Santuario Mistico vollero collocare una targa commemorativa con inciso: \u00ab\"Oliver Hardy 1892-1957, un genio della comicit\u00e0 \u2013 Il suo talento port\u00f2 gioia e risate in tutto il mondo.\u00bb\"\nDoppiatori italiani.\nNelle versioni in italiano dei suoi film, Hardy \u00e8 stato doppiato da:"}
{"id": "56721", "revid": "60501615", "url": "https://it.wikipedia.org/wiki?curid=56721", "title": "Stanlio", "text": ""}
{"id": "56722", "revid": "60501624", "url": "https://it.wikipedia.org/wiki?curid=56722", "title": "Ollio", "text": ""}
{"id": "56723", "revid": "39224", "url": "https://it.wikipedia.org/wiki?curid=56723", "title": "Laurel &amp; Hardy", "text": ""}
{"id": "56725", "revid": "39224", "url": "https://it.wikipedia.org/wiki?curid=56725", "title": "Laurel and Hardy", "text": ""}
{"id": "56732", "revid": "768068", "url": "https://it.wikipedia.org/wiki?curid=56732", "title": "Trittico (Puccini)", "text": "Il Trittico \u00e8 il nome con cui sono conosciute tre opere in un atto musicate da Giacomo Puccini: \"Il tabarro\", su libretto di Giuseppe Adami, \"Suor Angelica\" e \"Gianni Schicchi\", entrambe su libretto di Giovacchino Forzano.\nSviluppo e composizione.\nIntorno al 1904, Puccini inizi\u00f2 la pianificazione di una serie di opere in un atto, in gran parte a causa del successo di \"Cavalleria rusticana\" di Pietro Mascagni. In origine, aveva in mente di scrivere ogni opera per riprendere ognuna delle tre cantiche della Divina Commedia di Dante. Tuttavia, alla fine bas\u00f2 solo \"Gianni Schicchi\" sul poema di Dante. Inizialmente Puccini compose solo \"Il tabarro\" (l'idea originaria gli fu suggerita dall'ascolto a Parigi, nel 1912, del dramma \"La houppelande\" di Didier Gold). Solo in seguito pens\u00f2 di accompagnare questo truce dramma con altri due lavori di carattere contrastante, appunto \"Suor Angelica\", scritta tra la fine del 1916 ed i primi mesi del 1917, e \"Gianni Schicchi\", terminato nella primavera del 1918.\nPrima rappresentazione.\nLe tre opere furono rappresentate in prima assoluta il 14 dicembre 1918 al Metropolitan di New York con esito sostanzialmente positivo, anche se solo \"Gianni Schicchi\" fu accolto senza riserve. La \"prima\" fu diretta dal Maestro Roberto Moranzoni.\nCritica.\nSebbene all'inizio fosse apprezzato soprattutto \"Gianni Schicchi\" (che comunque rimane il pi\u00f9 rappresentato fra le tre opere anche per la famosa aria \"O mio babbino caro\"), mentre Puccini preferiva \"Suor Angelica\", oggi l'orientamento della critica \u00e8 mutato e tutte e tre le opere sono entrate a pieno titolo nei repertori dei teatri lirici.\nPosto nel repertorio.\nPuccini voleva che tutte e tre le opere fossero eseguite come un insieme, e scrisse a Casa Ricordi per lamentarsi del permesso nel 1920 alla Royal Opera House di Londra di eseguire \"Il tabarro\" e \"Gianni Schicchi\" senza \"Suor Angelica\". Accett\u00f2 con riluttanza che le due opere fossero date in un programma con i Balletti russi di Sergej Djagilev, ma quando venne a sapere che \"Il tabarro\" era stato lasciato cadere, scrisse all'amica Sybil Seligman per dire \"Mi spiace molto che il \"Trittico\" venga rappresentato in pezzi - ho dato il permesso per due opere, e non una, in collaborazione con il Balletto russo \". Raramente, per\u00f2, vengono eseguite tutte assieme, sebbene abbiano conquistato un posto stabile in cartellone.\nIn televisione \u00e8 nota la versione del 2008 del Teatro alla Scala di Milano diretta da Riccardo Chailly per la regia di Luca Ronconi ripresa da Rai 2 e trasmessa anche da Classica HD e Rai 5.\nSinossi.\nLuogo: Una chiatta sulla Senna a Parigi.\nTempo: 1910.\nL'opera \u00e8 molto scura e cupa, piena di violenza: ha un carattere verista.\nLuogo: Un convento vicino a Siena.\nTempo: L'ultima parte del XVII secolo.\nQuesta seconda opera, la preferita di Puccini (ma di solito \u00e8 quella che viene omessa se sono eseguite solo due opere) \u00e8 un racconto edificante sulla redenzione religiosa.\nLuogo: Firenze.\nTempo: 1299.\nLa terza opera \u00e8 la pi\u00f9 famosa, una farsa piena di avidit\u00e0 e connivenze."}
{"id": "56733", "revid": "599013", "url": "https://it.wikipedia.org/wiki?curid=56733", "title": "Iperione (astronomia)", "text": "Iperione \u00e8 un satellite naturale del pianeta Saturno; la sua scoperta, ad opera di William Cranch Bond, George Phillips Bond e William Lassell, risale al 1848. Il suo nome deriva da quello di Iperione, un Titano della mitologia greca. \u00c8 anche noto come Saturno VII.\nStoria.\nLa scoperta di Iperione avvenne poco dopo che John Herschel aveva ufficialmente proposto dei nomi per gli altri sette satelliti di Saturno gi\u00e0 noti, nella sua pubblicazione \"Risultati delle osservazioni astronomiche condotte presso il Capo di Buona Speranza\" del 1847. Lassell, che scopr\u00ec Iperione due giorni dopo i Bond ed indipendentemente da loro, aveva gi\u00e0 abbracciato lo schema proposto da Herschel e sugger\u00ec quindi un nome in linea con quelli precedenti. Inoltre batt\u00e9 sul tempo i Bond nella pubblicazione della scoperta.\nDati fisici.\nIperione \u00e8 il corpo irregolare pi\u00f9 grande del sistema solare dopo Proteo, un satellite naturale di Nettuno; questi \u00e8 appena pi\u00f9 grande, ma quasi sferico.\nSembra probabile che Iperione sia un frammento di un corpo di dimensioni maggiori, interessato da un impatto catastrofico nel lontano passato\nParametri orbitali.\nLe immagini della sonda spaziale Voyager 2 e le successive osservazioni condotte dalla Terra hanno evidenziato che la rotazione di Iperione \u00e8 caotica, ossia che il suo asse di rotazione si sposta in maniera imprevedibile al passare del tempo. Iperione \u00e8 attualmente l'unico corpo conosciuto del sistema solare che presenti una rotazione caotica, ma simulazioni al computer sembrano indicare che altri satelliti di forma irregolare potrebbero aver esibito comportamenti analoghi in passato.\nDiverse caratteristiche di Iperione contribuiscono a causare la rotazione caotica: si tratta di un corpo estremamente irregolare, dall'orbita fortemente eccentrica, e che lo porta ad avvicinarsi periodicamente ad un satellite particolarmente massiccio, Titano, con cui si trova in risonanza orbitale 3:4.\nLa rotazione caotica di Iperione \u00e8 probabilmente il motivo per cui esso ha una superficie con caratteristiche pi\u00f9 o meno uniformi; la maggior parte degli altri satelliti naturali di Saturno presenta invece due emisferi assai diversi, a seconda dell'esposizione verso l'atmosfera del pianeta o verso lo spazio interplanetario.\nSuperficie.\nA differenza della maggior parte dei satelliti naturali di Saturno, Iperione presenta un'albedo bassa (0,3), essendo ricoperto da uno strato di materiale scuro. Le cause della bassa albedo potrebbero essere diverse; potrebbero essere residui del metano proveniente dall'atmosfera di Titano e spogliatosi dell'idrogeno a causa della radiazione solare, oppure potrebbe trattarsi di biossido di carbonio congelato misto a idrocarburi. Una terza possibilit\u00e0 \u00e8 del materiale scuro proveniente da Febe che pu\u00f2 aver scurito la superficie come successo nel caso di Giapeto. Iperione mostra infatti una colorazione pi\u00f9 rossa di quella di Febe e assai simile a quella del materiale scuro presente su Giapeto.\nDa un punto di vista geologico, la superficie di Iperione \u00e8 dominata da un vasto cratere largo circa 120\u00a0km e profondo 10\u00a0km. Il corpo si presenta ricco di crateri minori profondi e particolarmente scoscesi, che gli conferiscono un tipico aspetto spugnoso; il letto dei crateri \u00e8 colmo di materiale pi\u00f9 scuro. La sua porosit\u00e0 e la sua bassa gravit\u00e0 sulla superficie sono l'effetto di numerosi impatti con rocce spaziali, che hanno compresso il materiale.\nStruttura interna.\nCome la maggior parte dei satelliti naturali di Saturno, Iperione \u00e8 caratterizzato da una bassa densit\u00e0; l'oggetto dovrebbe dunque essere composto prevalentemente da ghiaccio d'acqua, con una piccola percentuale di rocce.\nEsplorazione di Iperione.\nIperione \u00e8 stato osservato per la prima volta da vicino dalla sonda Voyager 2, negli anni ottanta del XX secolo. La sonda ha attraversato il sistema di Saturno senza tuttavia avvicinarsi particolarmente al satellite; le immagini inviate a Terra hanno permesso di individuare singoli crateri, ma non sono state sufficienti ad elaborare una mappa della superficie dell'oggetto. La sonda spaziale Cassini ha effettuato il suo unico \"fly-by\" previsto di Iperione il 26 settembre 2005, raggiungendo una distanza minima di 510 chilometri dalla superficie del corpo."}
{"id": "56736", "revid": "245802", "url": "https://it.wikipedia.org/wiki?curid=56736", "title": "Vostok", "text": "Il termine Vostok (in russo significa est) \u00e8 utilizzato nei seguenti contesti:"}
{"id": "56737", "revid": "292162", "url": "https://it.wikipedia.org/wiki?curid=56737", "title": "Isola di Lampedusa", "text": "Lampedusa (\"Lampidusa\" in ) \u00e8 un'isola dell'Italia appartenente all'arcipelago delle isole Pelagie, in Sicilia.\n\u00c8 la pi\u00f9 estesa dell'arcipelago delle Pelagie nel mar Mediterraneo, nonch\u00e9 il territorio italiano pi\u00f9 meridionale in assoluto, e fa parte del libero consorzio comunale di Agrigento. Amministrativamente forma assieme a Linosa il comune di Lampedusa e Linosa (di cui \u00e8 la sede municipale), che conta abitanti complessivi. Con una superficie di , \u00e8 la quinta per estensione delle isole siciliane. In era nota come \u039b\u03bf\u03c0\u03b1\u03b4\u03bf\u1fe6\u03c3\u03c3\u03b1 \"Lopado\u00fbssa\", poi latinizzato in \"Lopadusa\". Appartiene alla placca africana.\nGeografia.\nTerritorio.\nL'isola ha una forma allungata e misura da O a E, 10,8\u00a0km, mentre nel punto pi\u00f9 largo, da N a S, misura 3,6\u00a0km, per uno sviluppo perimetrale di 33,3\u00a0km. Geologicamente \u00e8 un Horst e appartiene all'Africa; come Pantelleria \u00e8 pi\u00f9 vicina alle coste tunisine, distando da queste 113\u00a0km (e 150\u00a0km da Malta), che non a quelle siciliane, da cui la separano 205\u00a0km; la profondit\u00e0 massima del braccio di mare tra Lampedusa e l'Africa \u00e8 di 120\u00a0m.\nIl punto pi\u00f9 elevato dell'isola \u00e8 Albero Sole, a 133\u00a0m di altitudine. Lampedusa \u00e8 inoltre il centro abitato pi\u00f9 meridionale d'Italia: \u00e8 infatti situata alla latitudine di 35\u00b030' N, pi\u00f9 a sud di Tunisi e Algeri.\nZone d'interesse.\nPartendo dal porticciolo e, procedendo verso ovest, si incontra l'insenatura in cui si trova la \"spiaggia della Guitgia\", oltrepassata questa, che chiude ad ovest l'insenatura del porto, il tratto di costa successivo \u00e8 caratterizzato da \"punte\" e \"cale\" di interesse morfologico come \"Cala Croce\" e \"Cala Madonna\", particolarmente profonde, \"Cala Greca\" e \"Cala Galera\".\nDopo un tratto di costa pi\u00f9 alta, che sormonta la \"baia della Tabaccara\", si giunge in vista dell\"'isola dei Conigli\" che dista poche decine di metri dalla costa dove si trova la spiaggia omonima, e dove un tempo Domenico Modugno trascorreva le sue vacanze e dove mor\u00ec, il 6 agosto 1994. Subito dopo si trova la \"Cala Pulcino\" e il \"Vallone dell'Acqua\". Sul versante settentrionale dell'isola caratterizzato da coste alte e frastagliate a \"Punta Parise\" troviamo una grotta particolarmente ampia e dall'angusta entrata, che consente l'accesso soltanto a nuoto, e nel cui interno \u00e8 presente una piccola spiaggia di sabbia. Proseguendo verso ovest, ha inizio da qui un tratto di costa caratterizzato dalla presenza degli \"Scogli Pignolta\", \"Sacramento\" e \"Faraglione\", seguiti da \"Punta Muro\", \"Punta Cappellone\" che scende a strapiombo sul mare, \"Cala Ruperta\", \"Punta Taccio Vecchio\" e \"Punta Alaimo\" che marcano un lungo litorale particolarmente selvaggio.\nAltro punto d'interesse \u00e8 il faro di \"Capo Grecale\", dal quale costeggiando una grande baia detta del \"Mare Morto\", e frequentatissima da imbarcazioni e dai sub attratti dalla variet\u00e0 della fauna ittica si giunge a \"Punta Parrino\", che chiude il golfo, e \"Punta Sottile\" dove si aprono alcune cale del versante meridionale, come \"Cala Francese\", in fondo alla quale si trova una spiaggia vicino all'aeroporto.\nClima.\nIl clima prevalente \u00e8 mediterraneo (sottotipo termomediterraneo con ombrotipo secco) e presenta caratteri di transizione verso il clima desertico, le estati in genere sono calde e molto asciutte e gli inverni miti e relativamente piovosi; le precipitazioni sono comunque molto scarse, mantenendosi in media tra i 300 e i 350\u00a0mm annui. Il persistente spirare dei venti, a causa della bassa elevazione dell'isola di Lampedusa sul livello del mare (da un minimo di 2\u201310\u00a0m nella parte SE a un massimo di 133\u00a0m nella parte NW), concorre a rendere sopportabile anche il caldo clima estivo, che risulta essere cos\u00ec piuttosto costante e privo degli eccessi che caratterizzano alcune aree della vicina costa libica.\nL'andamento delle temperature medie conferma queste peculiarit\u00e0 climatiche, che avvicinano il clima lampedusano a quello subtropicale semi-arido tipico di alcune aree del Mediterraneo sud-orientale e lo rendono sensibilmente diverso da quello delle altre localit\u00e0 costiere della Sicilia; osservando i dati della locale stazione meteorologica si nota che, a Lampedusa, il mese pi\u00f9 freddo dell'anno risulta essere febbraio la cui temperatura media giornaliera \u00e8 +13,6\u00a0\u00b0C, mentre il mese pi\u00f9 caldo risulta essere agosto, con una media di +26,4\u00a0\u00b0C; a differenza delle localit\u00e0 costiere siciliane e tunisine, nelle quali il mese pi\u00f9 freddo dell'anno \u00e8 in genere gennaio (mentre il massimo raffreddamento delle acque marine avviene nel mese successivo), il profilo della temperatura media atmosferica di Lampedusa segue quasi fedelmente quello delle acque marine, che mostrano il massimo raffreddamento a inizio/met\u00e0 febbraio e il massimo riscaldamento nella seconda met\u00e0 del mese di agosto.\nQuesta spiccata marittimit\u00e0, alla bassa latitudine dell'isola (posta a ridosso del 35\u00ba parallelo Nord), ha l'effetto di stemperare notevolmente anche gli estremi climatici stagionali, per cui \u00e8 raro che in inverno si abbiano minime inferiori ai +8\u00a0\u00b0C e che in estate le massime superino i +32\u00a0\u00b0C, salvo quando spira lo scirocco, proveniente dall'entroterra libico. A causa della spiccata insularit\u00e0 il clima di Lampedusa \u00e8 per\u00f2 caratterizzata da tassi di umidit\u00e0 relativa mediamente elevati, compresi tra il 74 e il 78% per l'intera durata dell'anno, soprattutto nei mesi invernali mentre sono pi\u00f9 bassi con le pi\u00f9 elevate temperature estive; comunque nell'isola la temperatura \u00e8 relativamente pi\u00f9 fresca nella zona nord-occidentale (Monte Albero Sole, 133\u00a0m s.l.m.) e pi\u00f9 calda nella zona sud-orientale (cittadella e zona portuale) perch\u00e9 pi\u00f9 bassa e meno ventilata.\nL'isola ha visto nevicate nel 1913, 1915, 1942 (la pi\u00f9 abbondante, con accumulo ovunque, anche sulla riviera) e nel 1956. La neve ha fatto nuovamente la sua comparsa nel lembo di terra siciliano pi\u00f9 a sud il 31 dicembre 2014 imbiancando le vie del centro abitato e la pista dell'aeroporto.\nGeologia.\nLampedusa e Lampione fanno parte della placca continentale africana, e si sono sollevate due milioni di anni fa, mentre Linosa \u00e8 di origine vulcanica. L'origine geologica di Lampedusa si fa risalire al Tortoniano, periodo Terziario, alla fine del Miocene. Fu questa un'era di ripresa ed esplosione della vita.\nLa carta (ufficiale) geologica di Lampedusa \u00e8 stata redatta da Mario Grasso e da H. Martyn Pedley (1988). L'isola \u00e8 un \"horst\" ed \u00e8 costituita da calcari di piattaforma e di mare basso (scogliera corallina tortoniana, strati di Calca Pisana). Il tipo di terreno di Lampedusa \u00e8 prevalentemente caratterizzato dalla presenza di due tipi di roccia: il calcare (carbonato di calcio) e la dolomite (carbonato di calcio e magnesio). Tuttavia il suolo calcareo non \u00e8 uniforme: in alcuni punti si presenta friabile, in altri compatto e misto a roccia silicea (calscisto) tanto da richiedere l'uso di esplosivi per lo sbancamento. Sono presenti notevoli strati di pietra arenaria di durezza inferiore alla pietra di calce che, esposta agli agenti atmosferici, diviene porosa e facile allo sfaldamento.\nQuesti strati, ben visibili specialmente lungo la costa settentrionale dell'isola (da Capo Ponente a Capo Grecale), formano il letto su cui poggiano gli strati pi\u00f9 duri di dolomite. Ci\u00f2 determina il fenomeno delle falesie, cio\u00e8 delle ripide scarpate e delle \u00abmensole\u00bb formate da lancio continuo di sabbie e ciottoli che scavano un \u00absolco di battente\u00bb nella roccia a livello del mare, scalzando alla base la parete rocciosa che finisce per crollare e trasformarsi in \u00abripa a strapiombo\u00bb. Pi\u00f9 vistose testimonianze dell'erosione profonda della costa, soprattutto a livello del mare, sono le stupende grotte, talvolta maestosamente paurose, che costituiscono il fascino maggiore dell'intera fascia costiera, specialmente di quella settentrionale.\nUn centinaio di metri prima di aggirare Capo Ponente, venendo da Capo Grecale, si ammira un'enorme grotta semicircolare che termina in basso in un'angusta strettoia a pelo d'acqua oltre la quale si raggiunge a nuoto un'imprevedibile spiaggetta di sabbia sottile. Volgendo lo sguardo verso il cielo si ha l'impressione di sentirsi calati al centro di un cratere di vulcano la cui parete, tondeggiante e protesa verso il mare, supera i 100 metri di altezza. Pi\u00f9 oltre, verso Capo Ponente, si scopre una profonda ansa dominata, a circa 50 metri sul livello del mare, da due massi di roccia biancastra e compatta che sono, tra l'altro, punto di riferimento per i pescatori.\nCon un pizzico di fantasia si pu\u00f2 vedere un gruppo statuario collocato in incredibile equilibrio statico sull'abisso sottostante. L'immagine di una Madonna con Bambino richiama il gusto iconografico del grande maestro della scultura moderna Henry Moore. Altri e numerosi sono gli incontri con sculture opere degli agenti naturali. Sono immagini fantastiche, ma precise, di animali preistorici giganteschi, di teschi umani, di un baffuto dio Nettuno che scruta severo il mare verso oriente. Il \u00abfaraglione\u00bb dopo Punta di Muro Vecchio; lo Scoglio di Sacramento; la deserta Isola dei Conigli; la Punta Sottile, aguzza come la punta di una matita che scompare sott'acqua in una zona irta di punte taglienti e il ponte aereo naturale che sovrasta una bellissima grotta inaccessibile da terra, completano la fantastica galleria della costa. La Punta Sottile \u00e8 il luogo pi\u00f9 meridionale dell'Italia.\n\u00c8 presente anche del terreno pianeggiante, cio\u00e8 del suolo composto di fertile humus, adatto alla vegetazione spontanea e alle coltivazioni. L'isola di Lampedusa, assieme a Lampione, non fa parte geograficamente del territorio europeo, in quanto situata sullo zoccolo africano, mentre Linosa fa ancora parte della zolla siciliana. Pertanto, particolare non spesso ricordato, Lampedusa e Lampione sono l'unico territorio italiano che si trova fuori dall'Europa geografica, ed esattamente appartengono all'Africa. La stessa cosa che, per esempio, succede alle isole greche di Rodi, o di Lesbo, che sono di uno Stato europeo ma si trovano nel continente asiatico.\nNatura.\nEdoardo Zavattari con un gruppo di scienziati attorno agli anni '60 studiarono Lampedusa, ed il loro resoconto fu pubblicato dalla Accademia dei XL nel volume: Biogeografia delle Isole Pelagie; Geologia; Climatologia.\nLa \"spiaggia dei Conigli\" \u00e8 oggi uno dei pochi siti del Mediterraneo in cui le tartarughe marine \"Caretta caretta\", studiate per la prima volta nel 1985 da Dieter Gramentz , depongono le uova. L'isola \u00e8 una riserva naturale e comprende la spiaggia, l'isola dei Conigli e la macchia mediterranea. La flora e la fauna sono simili a quelle nord-africane. \u00c8 parte dell'Area Marina Protetta \"Isole Pelagie\" istituita il 21 ottobre 2002 con decreto del Ministro dell'Ambiente.\nIl paesaggio di Lampedusa annovera 3 ambienti:\nMammiferi.\nI cervi, introdotti probabilmente dai principi Tomasi, erano gi\u00e0 estinti alla fine del 1800, anche le capre portate sull'isola dagli stessi principi furono distrutte da Sanvisente intorno al 1847 perch\u00e9 recavano danno ai numerosi innesti degli ulivi. Nessuna traccia \u00e8 rimasta degli altri mammiferi che negli stessi anni sembra che popolassero Lampedusa come il cinghiale, il bue domestico e l'asino.\nSono soltanto quattro, invece, le specie selvatiche di questa classe trovate recentemente: coniglio selvatico (\"Oryctolagus cuniculus\"), mustiolo (\"Suncus etruscus\"), pipistrello albolimbato (\"Pipistrellus kuhlii\") e topolino delle case (\"Mus musculus\"). Nel mare che circonda l'isola sono presenti con regolarit\u00e0 tre specie di delfino: tursiope (\"Tursiops truncatus\"), stenella (\"Stenella coeruleoalba\"), delfino comune (\"Delphinus delphis\"). Un lontano ricordo \u00e8 invece la foca monaca (\"Monachus monachus\"), mentre sono ancora facilmente osservabili, nel periodo tra marzo ed aprile, alcuni grandi mammiferi quali la balenottera comune (\"Balaenoptera physalus\"), la balenottera minore (\"Balaenoptera acutorostrata\") e il capodoglio (\"Physeter macrocephalus\").\nUccelli.\nLa vera vedetta alata dell'isola, presente per\u00f2 soltanto da aprile a settembre, \u00e8 il falco della regina (\"Falco eleonorae\"). Altre specie nidificanti comprendono la berta maggiore (\"Calonectris diomedea\"), la berta minore (\"Puffinus puffinus\"), il gheppio, il falco pellegrino, il piccione selvatico, la calandrella, il cardellino ed il fanello, il marangone dal ciuffo (\"Phalacrocorax aristotelis\"). Qualche nidificazione sporadica vi \u00e8 stata pure da parte del beccamoschino e lo strillozzo.\nDeve essere inoltre citata la nutrita colonia di gabbiano reale (\"Larus argentatus\") che nel mese di aprile depone sull'isola dei Conigli.\nRettili.\nTra i rettili, tutti di grande interesse, va citata la presenza regolare in fase riproduttiva della tartaruga marina comune (\"Caretta caretta\"). Sul suolo dell'isola esiste anche un altro rappresentante dell'ordine Testudinati, la testuggine comune (\"Testudo hermanni\"). Il gruppo dei Sauri \u00e8 rappresentato da quattro specie; due comuni su tutta Lampedusa e sono il geco verrucoso (\"Hemidactylus turcicus\") e il geco comune (\"Tarentola mauritanica\"). L'altra \u00e8 la lucertola striata comune (\"Psammodromus algirus\") che \u00e8 presente soltanto sull'Isola dei Conigli e risulta introvabile (scientificamente assente) sull'isola di Lampedusa. Soltanto due specie di serpenti sono stati trovati a Lampedusa, ambedue di origine nordafricana: il colubro dal cappuccio (\"Macroprotodon cucullatus\") e il colubro lacertino (\"Malpolon monspessulanus\").\nPesci.\nL'assenza di raccolte d'acqua permanenti esclude la presenza di pesci d'acqua dolce a Lampedusa. Il mare \u00e8 invece ricco di vita; sono presenti la cernia, la murena, il pesce pappagallo e pi\u00f9 al largo, il pesce spada e il tonno.\nArtropodi terrestri.\nA Lampedusa \u00e8 presente l'unico solifugo presente sul territorio italiano, appartenente alla specie \"Biton velox\".\nStoria.\nLampedusa \u00e8 stata luogo di sosta per Fenici, Greci, Romani e Arabi, che addirittura avevano una colonia stabile sull'isola, con un governatore. I Romani sfruttarono Lampedusa per impiantarvi uno stabilimento per la lavorazione del pesce e per la produzione del garum, una salsa di pesce molto diffusa in et\u00e0 imperiale. Gli Arabi sono coloro che lasciarono pi\u00f9 impronte su quest'isola perch\u00e9 la utilizzarono come approdo nel corso delle loro scorribande piratesche, anche molto tempo dopo la cacciata ufficiale dalla Sicilia.\nSuccessivamente, per un lungo periodo, l'isola rimase in tranquilla attesa di nuovi abitanti. Nel 1630 Giulio Tomasi, avo dell'autore de \"Il Gattopardo\", fu insignito dal re di Spagna del titolo nobiliare di Principe di Lampedusa e Linosa. Nel 1760 fu colonizzata da sei francesi seguiti, dopo sedici anni, da un nucleo familiare maltese. In seguito fu un susseguirsi di piccoli gruppi di agricoltori capeggiati ora da maltesi ora da inglesi. Anche i Russi, con il principe Grigori Alexandrovich Potemkin tentarono l'acquisto dell'Isola per poter insediarvi una colonia di sudditi della zarina.\nLampedusa negli anni delle guerre napoleoniche.\nNel 1802 Lampedusa fu in procinto di essere ceduta all'Impero britannico, a patto che questi rinunciasse all'occupazione militare dell'isola di Malta. Poich\u00e9 gli inglesi alla fine decisero di non evacuare in tempi celeri l'arcipelago maltese, come invece aveva intimato loro Napoleone Bonaparte (colui che per primo strapp\u00f2 Malta all'omonimo ordine cavalleresco che l\u00ec da secoli vi aveva sede), Lampedusa non venne ceduta loro, continuando a rimanere sotto la bandiera del re di Sicilia. Il suo proprietario feudale, tuttavia - che in quei frangenti era il maltese Salvatore Gatt - la cedette in subaffitto a un commissario inglese, il quale tent\u00f2, invano, di impiantarvi una colonia numerosa posta sotto la protezione armata britannica. Il progetto svan\u00ec sia a causa della peste maltese del 1813 (che decim\u00f2 l'appena nata colonia lampedusana), sia a causa della resa bellica di Napoleone Bonaparte del 1814, che determin\u00f2 il ridimensionamento dei progetti britannici verso le isole siciliane.\nLa colonizzazione su ordine di Ferdinando II di Borbone.\nRientrata in possesso dell'isola, la famiglia Tomasi chiese ai Borbone un congruo finanziamento per poter condurre sulle Pelagie le opere necessarie al ripopolamento. Ad un certo punto, nel corso dell'800, i Tomasi cedettero l'arcipelago pelagico a Ferdinando II di Borbone. Il sovrano non fece un acquisto avventato e riusc\u00ec a rendere attivo e produttivo l'arcipelago insediandovi circa 150 abitanti di Pantelleria che utilizzarono anche a Lampedusa i dammusi, tipiche costruzioni della loro isola.\nNel 1861 gli isolani divennero sudditi del Regno d'Italia che vi impiant\u00f2 nel 1872 una colonia di domiciliati coatti, poi soppressa nel secolo successivo.\nLa seconda guerra mondiale.\nDurante il decennio antecedente la seconda guerra mondiale, l'isola fu fortificata e dotata di numerose batterie navali e antiaeree, per la difesa e per la sua importante posizione strategica al centro del Mediterraneo, in una zona di massimo transito dei convogli. Ancora nel ventunesimo secolo \u00e8 presente un bunker risalente, appunto, a quell'epoca. Il 18 agosto 1941 la cannoniera , ex-austro-ungarica \"Ritter von Bilinsky\", affond\u00f2 nella Cala Croce sulla costa meridionale dell'isola a causa delle rischiose operazioni di salvataggio di una nave da trasporto, carica di truppe, munizioni e benzina.\nIl Regio Esercito presidi\u00f2 l'isola per diversi anni anche durante la guerra, mantenendola come postazione avanzata nel Mediterraneo a favore delle forze dell'Asse. Fino al 1943, quando durante l'Operazione Corkscrew, ovvero le azioni militari precedenti allo sbarco alleato in Sicilia, gli alleati attaccarono e in breve tempo occuparono l'isola. Negli anni sessanta, dopo decenni di attesa, Lampedusa fu collegata dalla linea telefonica con la terraferma e vi furono costruiti una centrale elettrica e un aeroporto civile.\nLa stazione LORAN.\nNella parte occidentale dell'isola \u00e8 presente una installazione militare. La base NATO, gestita da personale statunitense della United States Coast Guard sino al 1994, era sede di uno dei trasmettitori del sistema di radionavigazione LORAN ed era integrata in una rete di installazioni simili poste a Estartit in Spagna, Kargaburan in Turchia e Sellia Marina in Calabria a supporto della navigazione nel Mediterraneo. La stazione trasmittente, divenuta operativa nel 1972, era caratterizzata da una antenna alta 190,5\u00a0m.\nIl 15 aprile 1986, le forze armate libiche del colonnello Gheddafi lanciarono due missili SCUD. I missili caddero ad appena due km dalle coste lampedusane. La rete LORAN per il Mediterraneo \u00e8 attualmente inattiva e la base militare \u00e8 stata restituita alle Forze armate italiane ed \u00e8 sede di installazioni radar. Nel marzo 2011 la ex base LORAN \u00e8 stata utilizzata per ospitare donne e minori sbarcati sull'isola.\nAmministrazione.\nDall'11 giugno 2017 il sindaco \u00e8 Salvatore Martello, gi\u00e0 sindaco dal 1992 al 2002, rappresentante della sua lista civica \"Susemuni-Salvatore Martello Sindaco\".\nSociet\u00e0.\nPonte tra Europa e Nordafrica.\nPer la sua posizione tra le coste nordafricane e il sud d'Europa, l'isola negli ultimi venticinque anni \u00e8 divenuta una delle principali mete delle rotte dei migranti africani nel Mediterraneo. \u00c8 stato costruito un centro di accoglienza temporanea da 800 posti, gestito dal ministero dell'Interno, che provvede all'identificazione dei migranti e al loro trasferimento. Soprattutto nel periodo estivo migranti e rifugiati, partiti dai porti tunisini e libici vengono soccorsi in mare dalle motovedette della Guardia Costiera e/o della Guardia di Finanza.\nIl primo sbarco avvenne a met\u00e0 ottobre del 1992 e riguard\u00f2 71 maghrebini. Dopo un mese di permanenza sull'isola, ed essere stati mantenuti dalla parrocchia locale e dalla popolazione, in mancanza di indicazioni da parte delle autorit\u00e0 venne organizzata una raccolta fondi per pagar loro il viaggio per Porto Empedocle. Il primo naufragio documentato con perdita di vite umane avvenne il 25 aprile 1996, quando ventuno tunisini annegarono a causa delle proibitive condizioni meteorologiche.\nIl 28 giugno 2008 \u00e8 stata inaugurata a Lampedusa la \"Porta di Lampedusa - Porta d'Europa\", opera d'arte di Mimmo Paladino dedicata agli emigranti morti e dispersi in mare. I promotori del progetto sono Amani Onlus, Alternativa Giovani di Lampedusa e Arnoldo Mosca Mondadori. In 20 anni l'isola ha visto sbarcare circa 400.000 migranti. Si ritiene che almeno 15.000 abbiano perso la vita in mare nel tentativo di raggiungerla. Il massimo di afflusso si raggiunse tra marzo e aprile 2011 quando furono 6.500 i migranti presenti sull'isola, a fronte di circa seimila residenti. L'8 luglio 2013, Papa Francesco ha compiuto a Lampedusa il suo primo viaggio apostolico, sul tema dell'accoglienza dei migranti.\nIl 3 ottobre 2013 un'imbarcazione carica di migranti \u00e8 naufragata a poche miglia dall'imboccatura del porto causando 366 morti e oltre 20 dispersi. In seguito a questo tragico evento, su proposta di un comitato appositamente costituito, il 15 aprile 2015 la Camera dei Deputati ha approvato con 287 voti favorevoli, 72 contrari e 20 astenuti l'istituzione, per il 3 ottobre, di una \"Giornata nazionale in memoria delle vittime dell'immigrazione\". Il Senato italiano ha poi ratificato tale decisione il 16 marzo 2016.\nRiconoscimenti.\nI tragici eventi di questi anni hanno visto la popolazione locale impegnata in una catena di solidariet\u00e0 (nel solo 2011 l'isola accolse e sfam\u00f2 11.000 nuovi arrivati) che ha portato l'isola ad essere proposta per il Premio Nobel per la pace. Il 2 luglio 2004 ha ricevuto dal Presidente delle Repubblica Italiana la Medaglia d'oro al Merito Civile (https://www.quirinale.it/onorificenze/insigniti/144537). Nel 2012 l'isola di Lampedusa ha ricevuto la medaglia d'oro al valor civile da parte della Regione siciliana, mentre nel 2015 ha ricevuto, per le sue caratteristiche di \u00abUmanit\u00e0, Imparzialit\u00e0, Neutralit\u00e0, Indipendenza, Volontariet\u00e0, Unit\u00e0, Universalit\u00e0\u00bb, la medaglia d'oro al merito da parte della Croce Rossa Italiana e la medaglia d'oro dal \u00abComitato della Croce\u00bb di Cavarzere. Nello stesso anno, la sindaca Nicolini a nome dell'isola \u00e8 stata insignita del Premio della pace 2015 promosso dal movimento civico Die Anstifter di Stoccarda. In passato altri isolani avevano ottenuto riconoscimenti per episodi specifici, tra i quali spicca la figura del responsabile del presidio sanitario e del poliambulatorio Pietro Bartolo.\nNell'estate del 2014 una coppia di coniugi, Christopher e Regina Catrambone, ha lanciato il progetto MOAS (Migrant Offshore Aid Station), un progetto di ricerca e soccorso in mare dei migranti totalmente finanziato da privati e supportato dall'associazione Medici senza frontiere. Nei 60 giorni di missione del 2014 il progetto ha assistito e portato in salvo 3000 persone, mentre nel corso del 2015 il numero di persone assistite \u00e8 salito a pi\u00f9 di 16.000. Nel dicembre 2015 MOAS ha ricevuto dall'isola di Malta la Medaglia al Servizio per la Repubblica e nell'ottobre 2015 il Presidente Sergio Mattarella ha conferito l'onorificenza dell'Ordine al merito della Repubblica italiana alla cofondatrice di MOAS, Regina Catrambone.\nNel corso del 2016 gli sbarchi sono proseguiti toccando un picco di 1200 arrivi nella sola giornata del 31 agosto.\nInfrastrutture e trasporti.\nSull'isola sono presenti solo strade comunali e \"trazzere\" (strade sterrate). La strada comunale pi\u00f9 importante \u00e8 la \"Via Grecale\" che passando per il \"Borgo Cala Creta\" collega l'abitato di Lampedusa, che si trova a sud, con la punta \"nord-orientale\" dell'isola dove si trova il \"Faro di Capo Grecale\". Per gli spostamenti est-ovest \u00e8 presente la \"Strada di Ponente\" che correndo lungo la costa meridionale collega il paese con l'estremit\u00e0 occidentale dell'isola. Altre comunali costeggiano la costa settentrionale o si diramano dal paese.\nAeroporto.\nDall'Aeroporto di Lampedusa il collegamento aereo \u00e8 garantito tutto l'anno per gli aeroporti di Palermo e Catania. Essendo questi servizi delle \"tratte sociali\" per questi due collegamenti i lampedusani usufruiscono di tariffe agevolate. Durante i mesi estivi diversi operatori turistici organizzano voli charter dalle principali localit\u00e0 italiane.\nCultura.\nCinema.\nNel 2002 sull'isola \u00e8 stato girato il film \"Respiro\", con l'attrice Valeria Golino e la regia di Emanuele Crialese. Nel 2009 \u00e8 stato girato il film \"L'ultima estate\", con Roberto Farnesi, Daniela Poggi e la regia di Eleonora Giorgi.\nSi svolgono a Lampedusa due festival cinematografici: il \"Lampedusa In Festival\", organizzato dall'associazione locale \"Askavusa\" in collaborazione con diverse realt\u00e0 nazionali ed internazionali, e \"Vento del Nord\", organizzato da Massimo Ciavarro e Laura Delli Colli. Nel 2015, nel film \"Quo vado?\" di Checco Zalone Lampedusa viene citata.\nNel 2015 viene girato a Lampedusa il documentario \"Lampedusa in Winter\" di Jakob Brossmann. Nel 2016 vengono girate a Lampedusa le due puntate di Lampedusa - Dall'orizzonte in poi, miniserie prodotta da Fabula Pictures in collaborazione con Rai Fiction che \u00e8 andata in onda in prima visione su Rai 1 il 20 e il 21 settembre dello stesso anno.\nNel 2016 il film documentario \"Fuocoammare\" di Gianfranco Rosi, girato sull'isola, vince l'Orso d'oro a Berlino ed ottiene una nomination all'Oscar come Miglior Documentario. Nel 2018 viene interamente girato a Lampedusa il film \"Nour di Maurizio Zaccaro\"\nMusica.\nA Lampedusa \u00e8 stato girato il videoclip della canzone \"Mediterraneo\" di Mango.\nLa Porta d'Europa.\nLa \u201cPorta d\u2019Europa\u201d \u00e8 un\u2019opera dell\u2019artista Mimmo Paladino realizzata con una struttura in ceramica refrattaria e in ferro, inaugurata nel giugno 2008 in zona \u201cCavallo Bianco\u201d. Le sue dimensioni sono di cinque metri in altezza e tre in lunghezza. La porta \u00e8 stata realizzata come monumento celebrativo \u201cper tutti i migranti morti e dispersi in mare\u201d. L\u2019opera \u00e8 un progetto promosso da Amani Onlus ONG e Arnoldo Mosca Mondadori. Nel 2020 verr\u00e0 realizzato il restauro conservativo dell\u2019Opera, che a causa della salsedine necessita di questo intervento.\nO' Sci\u00e0.\n\"O\u2019Sci\u00e0\" (saluto in dialetto pelagio, ma anche acronimo di \u201cOdori, Sapori, Colori d\u2019Isole d\u2019Altomare\u201d) \u00e8 stata una manifestazione musicale organizzata da Claudio Baglioni dal 2002 al 2012 nel mese di settembre sulla spiaggia della Guitgia. \u00c8 stata soppressa a causa dei forti rumori che causava, i quali, tra l'altro, potevano allontanare le tartarughe \"Caretta caretta\" dall\u2019isola."}
{"id": "56739", "revid": "111433", "url": "https://it.wikipedia.org/wiki?curid=56739", "title": "Arthur Rudolph", "text": "Lavor\u00f2 per l'esercito statunitense e per la NASA, dove contribu\u00ec allo sviluppo dei razzi \"lunari\" Saturn V con Wernher von Braun. Rudolph \u00e8 stato portato negli Stati Uniti come componente dell'operazione paperclip, che consistette nel trasferire i migliori scienziati del \"Terzo Reich\" agli Usa, dopo la fine della Seconda guerra mondiale. Rudolph ricevette una laurea \"ad honorem\" dal Rollins College (Florida) il 23 febbraio 1959.\nRudolph nacque a Stepfershausen, in Germania. Frequent\u00f2 la scuola tecnica dell'Universit\u00e0 di Berlino. Si spos\u00f2 con Martha Therese Kohls (5 luglio 1905-?) il 3 ottobre 1935 a Berlino. Ebbero una figlia, Marianne nel 1939.\nDurante la seconda guerra mondiale, Rudolph contribu\u00ec alla progettazione del missile tedesco V-2. Dal 1945 al 1958, Rudolph fu dipendente del Dipartimento della Difesa statunitense, dove lavor\u00f2 al primo programma missilistico a Fort Bliss, Texas, poi a San Diego, California. Fu naturalizzato statunitense l'11 novembre 1954. Rudolph inizi\u00f2 a lavorare per la NASA immediatamente dopo la sua creazione avvenuta nel 1958. Fu direttore del progetto per lo sviluppo del Saturn V.\nSuccessivamente, fu per\u00f2 condannato dal Dipartimento di Giustizia degli Stati Uniti per il suo ruolo di persecutore di schiavi nelle fabbriche-lager di Peenem\u00fcnde, dove venivano costruiti i V2. Rudolph rinunci\u00f2 alla cittadinanza il 28 novembre 1983 e divenne nuovamente cittadino della Germania dell'Ovest. Lasci\u00f2 definitivamente gli USA nel 1984 e ritorn\u00f2 in Germania, dove gli fu risparmiata la condanna per crimini di guerra."}
{"id": "56742", "revid": "300067", "url": "https://it.wikipedia.org/wiki?curid=56742", "title": "Stephon Marbury", "text": "Carriera.\nProveniente dal quartiere di Coney Island nel distretto di Brooklyn e soprannominato \"Starbury\"; \u00e8 stato considerato fin dall'adolescenza come una promessa per il futuro di New York, ed alla \"high school\" ed al college veniva visto come un possibile campione NBA.\nDopo un ottimo primo anno al college, giocando per la squadra di Georgia Tech, fu scelto nel draft NBA 1996 dai Milwaukee Bucks nel primo turno (quarta scelta assoluta), e poi scambiato con i Minnesota Timberwolves per Ray Allen e una futura scelta nel primo round del draft successivo.\nNella sua prima stagione NBA, Marbury segn\u00f2 in media 15,8 punti e 7,8 assist a partita, e fu scelto nel 1997 per giocare nella squadra dei \"rookie\" all'NBA All-Star Game. Nel corso della sua carriera, Marbury ha giocato per i Minnesota Timberwolves, i New Jersey Nets, i Phoenix Suns, i New York Knicks e per i Boston Celtics. Negli anni passati a New Jersey, Marbury in un'occasione ha indossato un paio di scarpe con la scritta \"all alone number 33\" (numero 33, tutto solo) non proprio un segno di fiducia nelle potenzialit\u00e0 dei compagni.\nMarbury \u00e8 stato \"NBA All-Star\" nel 2001 e nel 2003. Conosciuto per la sua velocit\u00e0, l'abilit\u00e0 nel palleggio e i canestri da sotto, \u00e8 il secondo giocatore nella storia della NBA ad aver registrato almeno 20 punti e 8 assist in media a partita (Oscar Robertson \u00e8 il primo, con 25,7 punti e 9,5 assist a partita). . D'Antoni in questa stagione non ha mai fatto scendere in campo Marbury, affidando il ruolo di play titolare al neo-acquisto Chris Duhon, e nell'unica occasione in cui l'allenatore ha chiesto a Stephon di subentrare a partita in corso ha ottenuto un netto rifiuto. La situazione si \u00e8 aggravata ulteriormente fino a quando, dopo aver cercato di inserire Marbury in ogni possibile scambio di mercato, i Knicks in data 24 febbraio 2009 decidevano di tagliare il giocatore.\nTre giorni dopo Marbury raggiungeva un accordo per giocare nei Boston Celtics, intravedendo la possibilit\u00e0 di vincere finalmente un campionato NBA con una delle squadre favorite e attualmente detentrice del titolo. In questa prospettiva (e a differenza di quanto accaduto negli ultimi tempi ai Knicks), Stephon ha accettato di partire dalla panchina: sar\u00e0 il cambio di Rajon Rondo, il playmaker titolare.\nNel 2010 accetta un'offerta della squadra cinese dello Shanxi Zhongyu. Passa poi ai Foshan Dralions e successivamente ai Beijing Ducks (squadra nella quale fece una brevissima apparizione anche l'altra ex-stella NBA Steve Francis), con cui riesce a conquistare il titolo CBA 2011-12.\nMarbury ha giocato anche nel Dream Team IV alle Olimpiadi del 2004, divenendo cos\u00ec un membro della squadra degli Stati Uniti che per la prima volta (dall'apertura ai professionisti avvenuta a Barcellona 1992) \u00e8 tornata a casa senza l'oro, ma solo con una medaglia di bronzo.\nMarbury inoltre si \u00e8 fatto promotore \u2013 a suo dire ricordando quando da ragazzo non poteva permettersi di acquistare scarpe da basket di marca \u2013 di una linea di abbigliamento sportivo, venduto con marchio Starbury, con l'obiettivo di dare la possibilit\u00e0 anche ai meno abbienti di avere un paio di scarpe di alta qualit\u00e0. I modelli di scarpe da basket Starbury (non venduti in Italia) sono stati nel tempo prezzati sul mercato statunitense 9,95 o 14,95 USD e secondo Marbury hanno prestazioni comparabili a quelle di scarpe di marca che costano tra i 100 e i 200 USD. Le Starbury sono state indossate da Marbury a partire dalla stagione 2006-2007 e successivamente adottate anche da Ben Wallace, che ha avuto una propria linea dedicata."}
{"id": "56747", "revid": "124233973", "url": "https://it.wikipedia.org/wiki?curid=56747", "title": "Giuseppe Giacosa", "text": "Biografia.\nGiuseppe Giacosa nacque a Colleretto Parella, nel Canavese, dove i Giacosa si erano trasferiti dalle Langhe gi\u00e0 dalla met\u00e0 del Settecento. Il padre di Giuseppe, Guido Giacosa, era avvocato, mentre la madre, Paolina Realis, apparteneva a un'antica e nobile famiglia di Ivrea oggi estinta. Il nonno di Giuseppe, Pietro Dalmazzo, era notaio a Colleretto e aveva partecipato ai moti del 1821.\nGiuseppe era il primogenito: nacquero in seguito le sorelle Cristina, Teresa, Amalia e il fratello Piero.\nStudi\u00f2 a Ivrea, poi a Brescia e Modena, spostandosi in base ai trasferimenti del padre allora magistrato. Quando il padre apr\u00ec uno studio di avvocatura Giuseppe si iscrisse alla Facolt\u00e0 di Legge dell'Universit\u00e0 di Torino, laureandosi quindi nel 1868 e iniziando il praticantato presso lo studio del padre.\nSi interess\u00f2 fin dai tempi della scuola di poesia e teatro, passione a cui si dedic\u00f2 con maggiore dedizione che alla carriera di avvocato, frequentando con assiduit\u00e0 i salotti torinesi. Drammaturgo prolifico, tra il 1872 e il 1904 Giuseppe Giacosa scrisse venticinque opere teatrali, ottenendo numerosi successi che lo portarono a viaggiare in Italia, Europa e America. Di bell'aspetto, di vasta cultura e brillante nella conversazione, fu un conferenziere richiestissimo. Nel 1888 venne chiamato a Milano a dirigere la scuola di recitazione dell'Accademia dei filodrammatici e come docente di letteratura drammatica e recitazione presso il Conservatorio.\nCome giornalista, collabor\u00f2 a varie riviste e giornali, tra cui \"Nuova Antologia\"; il \"Giornale per i bambini\" diretto da Ferdinando Martini prima e Carlo Lorenzini poi; per volere del genero Luigi Albertini, fu direttore del supplemento letterario del \"Corriere della Sera\", \"La Lettura\", dal 1901 fino alla sua morte.\nSpos\u00f2 nel 1877 la cugina Maria Bertola, dalla quale ebbe tre figlie: Bianca, Piera e Paola, di cui fu padre amorevole. Estroverso, affabile e gioviale, ebbe tra i suoi amici Arrigo Boito, Giosu\u00e8 Carducci, Edmondo De Amicis, Eleonora Duse, Antonio Fogazzaro, Enrico Panzacchi, Francesco Pastonchi, Marco Praga, Renato Simoni, Giovanni Verga e i pittori della Scuola di Rivara (Vittorio Avondo, Federico Pastoris, Alfredo d'Andrade e Casimiro Teja).\nNel 1922 viene intitolato a Giuseppe Giacosa il Teatro Civico di Ivrea.\nMor\u00ec il 1\u00ba settembre 1906 per un'ennesima crisi asmatica. Sulla facciata della casa fu apposta una lapide commemorativa realizzata dal famoso bronzista Giovanni Lomazzi.\nAl funerale Giovanni Pascoli gli dedic\u00f2 questi versi:\nBiografia artistica.\nDopo essersi messo in luce con drammi come \"Una partita a scacchi\" (1871) e \"Il marito amante della moglie\" (1876) impacciati dall'ambientazione storica (un medioevo romanzesco e retorico nella prima - che tuttavia ebbe un ottimo riscontro presso il pubblico - un Settecento alquanto manierato nell'altra), Giacosa, influenzato dal naturalismo e dalla commedia francese, si accosta al dramma di ambiente borghese. In \"Tristi amori\" (1887), \"Diritti dell'anima\" (1894), \"Come le foglie\" (1900), \"Il pi\u00f9 forte\" (1904), non senza ritornare all'ambientazione storica e a toni tardoromantici con \"La signora di Challant\" (1891), si fa interprete dell'inquietudine e del disagio morale del mondo borghese, indagandolo nei toni dimessi e misurati di una rappresentazione che fa emergere il dramma, in modo apparentemente banale, dai particolari della minuziosa descrizione ambientale.\nL'attivit\u00e0 di librettista di Giacosa si limita all'adattamento di \"Una partita a scacchi\" per Pietro Abb\u00e0 Cornaglia e alla collaborazione con Luigi Illica per le tre opere che Giacomo Puccini compose tra il 1893 e il 1904: \"La boh\u00e8me\", \"Tosca\" e \"Madama Butterfly\". Fu amico personale di Giuseppe Verdi.\nA Giacosa \u00e8 riservata l'elaborazione dei momenti propriamente lirici nell'ambito dello sviluppo drammatico dell'opera, e la versificazione della trama predisposta da Illica, certamente pi\u00f9 smaliziato quanto a conoscenza dei meccanismi peculiari del teatro musicale. Non c'\u00e8 dubbio che la sua inclinazione per un intimismo naturalista largamente tradotto in analisi psicologica e in particolare la sua sensibilit\u00e0 nei confronti delle figure femminili gli rendano congeniale il mondo creativo di Puccini.\nNon stupisce, del resto, che si senta a proprio agio con \"La Boh\u00e8me\" e provi al contrario fastidio per \"un dramma di grossi fatti emozionali, senza poesia\" come \"Tosca\", che giudica inadatto alla musica. Giacosa \u00e8 un preciso punto di riferimento per Puccini e Illica durante la complicata gestazione di un libretto: il suo prestigio ed il suo buon carattere devono spesso intervenire a comporre i dissidi tra i pi\u00f9 giovani ed impulsivi collaboratori (Puccini lo chiama scherzosamente \"Buddha\" per il suo equilibrio oltre che per la figura corpulenta).\nCi\u00f2 nonostante lo stesso Giacosa giunge in pi\u00f9 di un'occasione a minacciare la rinuncia al proprio incarico, infastidito per le continue richieste di rifacimenti, per le scadenze di cui gli si sollecita il rispetto e soprattutto per il fatto di dover trascurare il proprio lavoro di drammaturgo in favore di un'attivit\u00e0 nella quale le sue capacit\u00e0 di letterato sono subordinate alle necessit\u00e0 pratiche del teatro musicale: il 2 ottobre 1893 scrive a Giulio Ricordi:\nLa morte di Giacosa pone fine a una felice stagione creativa, basata sui precisi equilibri di una collaborazione che non sar\u00e0 possibile ricreare: senza di lui, la collaborazione tra Puccini e Illica si riveler\u00e0 impossibile. E quest'ultimo, che di Giacosa riconobbe sempre l'indiscutibile statura di artista, non accetter\u00e0 in seguito di essere affiancato da altri letterati.\nTesti teatrali.\nTra parentesi la data di composizione o della prima rappresentazione."}
{"id": "56749", "revid": "275648", "url": "https://it.wikipedia.org/wiki?curid=56749", "title": "Jim Lovell", "text": "Biografia.\nNato a Cleveland nell'Ohio, frequent\u00f2 la University of Wisconsin e l'Accademia Navale degli Stati Uniti, dove si diplom\u00f2 nel 1952 ed entr\u00f2 nella Marina Militare. Fu per 4 anni pilota collaudatore per il Naval Air Test Center nel Maryland, poi nel 1962, fu selezionato come astronauta dalla NASA.\nLasci\u00f2 la Marina e il Programma Spaziale nel 1973 e inizi\u00f2 a lavorare per la Bay-Houston Towing Company in Houston (Texas), diventandone il direttore generale nel 1975. Divenne presidente della Fisk Telephone Systems nel 1977, e successivamente lavor\u00f2 per la Centel, diventando vicepresidente esecutivo il 1\u00ba gennaio 1991. Ha avuto 4 figli da sua moglie Marilyn.\nI quattro voli gli hanno dato il record di permanenza non consecutiva nello spazio (pi\u00f9 di 715 ore) detenuto fino all'avvento delle missioni Skylab. Inoltre, insieme ai suoi compagni dell'equipaggio dell'Apollo 13, detiene il record di distanza mai raggiunta dalla Terra. L'incidente sull'Apollo 13 gli imped\u00ec di posare i piedi sulla Luna, dopo averla gi\u00e0 sorvolata durante la missione Apollo 8.\nIl 18 aprile 1970 il presidente degli Stati Uniti Richard Nixon gli ha consegnato la prestigiosa medaglia presidenziale della libert\u00e0.\nLa vicenda della sfortunata missione \u00e8 trasposta nel film \"Apollo 13\" (1995), con l'attore Tom Hanks nel ruolo di Lovell, sebbene poco somigliante. Il soggetto \u00e8 tratto dal libro \"Lost Moon: The Perilous Voyage of Apollo 13\" scritto dallo stesso Lovell. L'ex astronauta appare come comparsa nel ruolo del capitano della nave di recupero dell'Apollo 13.&lt;br&gt;\nMeno noto un suo precedente cameo nel film \"L'uomo che cadde sulla Terra\" del 1976."}
{"id": "56750", "revid": "2812", "url": "https://it.wikipedia.org/wiki?curid=56750", "title": "James Lovell", "text": ""}
{"id": "56753", "revid": "1745361", "url": "https://it.wikipedia.org/wiki?curid=56753", "title": "Unesco", "text": ""}
{"id": "56760", "revid": "838137", "url": "https://it.wikipedia.org/wiki?curid=56760", "title": "Ottavia", "text": ""}
{"id": "56762", "revid": "339392", "url": "https://it.wikipedia.org/wiki?curid=56762", "title": "Poetica di Leopardi", "text": ""}
{"id": "56763", "revid": "92723", "url": "https://it.wikipedia.org/wiki?curid=56763", "title": "La folla (rivista)", "text": "Propositi documentari\"Il titolo \u00e8 la nostra ditta. Tutti capiscono che noi siamo della FOLLA, per la folla, con la folla. La nostra \u00e8 una folla virile che si muove, che si agita, che strepita e si coalizza tutte le volte che la legge del privilegio le nega un diritto.\nLa nostra non \u00e8 pi\u00f9 uno stomaco con le mani giunte e gli occhi verso il dio che ha reso divina la miseria. \u00c8 una testa con la voce imperiosa e col verbo che \u00e8 tutta una sollevazione: \"'ESIG\u00c8\".\nCon il senso umano che \u00e8 in noi e con le teorie che escono dalla vita, noi entriamo nello steccato della LOTTA DI CLASSE ad occupare il nostro posto di combattenti e ad affermare la superiorit\u00e0 fisica e intellettuale della folla che anela all'abolizione dei ricchi e dei poveri.\nLa bocca del POPOLO sar\u00e0 il nostro dizionario. La lingua letteraria degli individui \u00e8 insipida, scolorita, fredda come se uscisse dalla tomba. Quella delle masse \u00e8 viva, gagliarda, ardente come l'alito di una fornace. Vi si sente il genio collettivo che l'ha riempita d'immagini e di neologismi che la mantengono moderna.\nLA FOLLA \u00c8 DOCUMENTARIA. Non crede alle idee dei personaggi. Essa vuole della vita vissuta, dei documenti umani. Perch\u00e9 sono essi che racchiudono l'esperienza sociale e il polline intellettuale che deve emanciparsi dalle ipocrisie nazionali e dalle virt\u00f9 borghesi\".La folla \u00e8 stato un settimanale politico italiano, di carattere tra la pubblicistica popolare e la letteratura di colportage, fu fondata a Milano nel 1901 da Paolo Valera e fu da questi diretto fino al 1904 e poi dal 1912 al 1915.\nIl primo numero della pubblicazione apparve il 5 maggio 1901 e recando subito i propri intenti documentari (qui riportati nel box a fianco).\n\"La Folla\", sulla quale scrisse per la maggior parte lo stesso Valera in persona, rappresenta la frangia pi\u00f9 radicale del socialismo lombardo e non ebbe simpatia per il riformismo di Turati.\nSulla copertina del settimanale, di color scarlatto, risaltano gli articoli che il Valera firmava di volta in volta con frasi significative (L'avvocato della folla, Il follaiolo, Il fotografo della folla) e che rappresentano le inchieste sulla vita dei bassifondi, le case di malaffare per la povera gente e gli opulenti ritrovi di piacere per i ricchi, i dormitori pubblici, le carceri e la prostituzione clandestina.\nTutte le piaghe della societ\u00e0 italiana post-unitaria sono poste sotto accusa e tutti i luoghi comuni della politica e della letteratura sono sbandierati, documentati e dissacrati.\nI follaioli si dichiararono veristi e zoliani, disprezzano Giosu\u00e8 Carducci per il voltafaccia da repubblicano a monarchico e denunciano il \"patriottardo\" D'Annunzio e il \"guerrafondaio\" Ugo Ojetti."}
{"id": "56764", "revid": "125819841", "url": "https://it.wikipedia.org/wiki?curid=56764", "title": "Progetto Gutenberg", "text": "Il Progetto Gutenberg (in inglese \"Project Gutenberg\", noto anche con l'acronimo PG) \u00e8 un'iniziativa avviata dall'informatico Michael Hart nel 1971 con l'obiettivo di costituire una biblioteca di versioni elettroniche liberamente riproducibili di libri stampati, oggi chiamati \"e-book\". Il progetto Gutenberg \u00e8 la pi\u00f9 antica iniziativa del settore. I testi disponibili in questa biblioteca libera sono per la maggior parte di pubblico dominio, o in quanto mai coperti da diritto d'autore o da copyright, o in quanto decaduti questi vincoli secondo il diritto statunitense (ossia 95 anni dopo la pubblicazione). Sono disponibili anche alcuni testi coperti da copyright ma che hanno ottenuto dagli autori il permesso alla nuova forma di pubblicazione. Il progetto prende il nome dal pioniere tedesco della stampa a caratteri mobili del XV secolo Johannes Gutenberg. Negli ultimi anni il Progetto ha potuto avvalersi di Internet e continua a crescere, nel marzo 2020 vantava nella propria collezione oltre e-book, contro i del 2012.\nIl progetto Gutenberg non \u00e8 pi\u00f9 accessibile in Italia, e solo parzialmente in Germania.\nCaratteristiche.\nIl Progetto Gutenberg si concentra principalmente sulle opere letterarie storicamente pi\u00f9 significative e importanti e su opere di riferimento. Lo slogan del progetto \u00e8 \"rompere le barriere dell'ignoranza e dell'analfabetismo\"; la sua scelta vuole manifestare che il progetto spera di continuare l'opera di diffusione pubblica dell'alfabetizzazione e dell'apprezzamento dell'eredit\u00e0 letteraria che le biblioteche pubbliche hanno svolto nella prima parte del XX secolo e svolgono ancora oggi. Quando risulta possibile, i testi sono resi disponibili da Gutenberg nel formato testuale plain (non formattato) ASCII. Sono resi disponibili anche testi in altri formati, quando sono proposti dai volontari.\nDa anni si discute se usare qualche genere di linguaggio XML, ma in questa direzione i progressi sono lenti. I formati proprietari che non sono agevolmente editabili, come PDF, in generale non sono giudicati in piena sintonia con gli scopi del Progetto Gutenberg, anche se alcuni di questi file sono stati inseriti nella collezione.\nLa maggior parte dei testi rilasciati dal Progetto Gutenberg sono in lingua inglese, ma ora sottocollezioni significative riguardano il tedesco, il francese, l'italiano, lo spagnolo, l'olandese, il finlandese e il cinese; pochi altri riguardano altre lingue.\nTutti i testi del Progetto Gutenberg possono essere ottenuti e ridistribuiti gratuitamente: l'unica restrizione \u00e8 che il testo rimanga inalterato e che comprenda l'intestazione del Progetto Gutenberg; quando viene ridistribuito un testo modificato \"non\" deve essere etichettato come testo Gutenberg.\nIl progetto \u00e8 tuttora attivo e il lavoro di pubblicazione \u00e8 quasi interamente svolto da volontari. Chiunque pu\u00f2 diventare proofreader apponendo la sua firma al sito di Distributed Proofreaders; l'attivit\u00e0 volontaria si esplica esaminando una pagina per volta.\nStoria.\nNel 1971 Michael Hart frequentava l'Universit\u00e0 dell'Illinois. Hart ebbe accesso a un mainframe Xerox Sigma V, nel laboratorio di Ricerca dei Materiali, grazie alla sua amicizia con alcuni operatori. Gli fu assegnata un'utenza con tempo di utilizzo della CPU virtualmente illimitato; da questa utenza, \u00e8 stato stimato, fu sfruttata potenza di calcolo per un valore variabile tra i e i di euro Hart non sarebbe mai stato in grado di utilizzare cos\u00ec tanta potenza di calcolo, per cui volle \"sdebitarsi\" per questo regalo, e pens\u00f2 a qualcosa che potesse valere altrettanto.\nIl caso volle che quel particolare computer fosse uno dei 15 nodi della rete che in seguito divenne Internet. Hart credeva che i computer un giorno sarebbero diventati accessibili al grande pubblico e decise di rendere disponibili delle opere di letteratura in forma elettronica. In quel momento aveva una copia della Dichiarazione di indipendenza degli Stati Uniti nello zainetto, che divent\u00f2 il primo libro elettronico del Progetto Gutenberg.\nQuando l'Universit\u00e0 dell'Illinois smise di ospitare il progetto Gutenberg, verso la met\u00e0 degli anni novanta, Hart lo trasfer\u00ec al Benedectine College dell'Illinois. Pi\u00f9 tardi ottenne un accordo simile con la Carnegie Mellon University, che accett\u00f2 di gestire gli aspetti finanziari del progetto. Bisogner\u00e0 aspettare fino al 2000 perch\u00e9 il Progetto Gutenberg diventi un'entit\u00e0 organizzata e legalmente riconosciuta e oggi \u00e8 un'organizzazione senza scopo di lucro, registrata nello stato del Mississippi, con un accordo con il fisco statunitense per rendere deducibili donazioni a esso indirizzate. Dagli inizi del Progetto i tempi richiesti per digitalizzare un libro si sono ridotti vistosamente. In genere i libri non sono dattiloscritti, ma piuttosto sono convertiti in forma digitale con l'aiuto di software per il riconoscimento ottico dei caratteri, OCR. Anche con questi progressi tuttavia i testi ottenuti devono essere ancora sottoposti ad attente revisioni e riedizioni prima di poter essere inseriti nella collezione.\nPietro Di Miceli, un volontario italiano, ha sviluppato e gestito il primo sito web del progetto e ha avviato lo sviluppo del catalogo in-line dei testi. Nei dieci anni di gestione (1994-2004) il sito ha vinto numerosi premi che hanno contribuito a incrementarne la popolarit\u00e0.\nIl sito del Project Gutenberg non \u00e8 pi\u00f9 accessibile in Germania da marzo 2020, dato che la casa editrice Fisher ha rilevato che le opere di Heinrich Mann, Thomas Mann e Alfred D\u00f6blin, incluse nel catalogo del Progetto, sono ancora protette dalla legge europea sul diritto d'autore, pur essendo nel pubblico dominio negli Stati Uniti. Un analogo provvedimento \u00e8 stato applicato in Italia dall'11 maggio dello stesso anno, a seguito di una denuncia di Fieg e Agcom.\nNell'Ottobre 2021 le autorit\u00e0 tedesche ed il Project Gutenberg Literary Archive Foundation hanno raggiunto un accordo per ripristinare l'accesso parziale al sito, il quale resta non disponibile in Italia.\nProgetti ispirati dal Progetto Gutenberg.\nLetteratura.\nProject Gutenberg of Australia \u00e8 un progetto fratello ufficiale di PG. Mentre il sito Gutenberg primario fa riferimento alla legge statunitense sul copyright e specialmente al Sonny Bono Copyright Term Extension Act che in alcuni casi ha esteso retroattivamente la durata del copyright a 95 anni, PG Australia produce e-testi in accordo con la legge australiana sul copyright, che differisce dalla legge statunitense nella definizione delle opere che rientrano nel pubblico dominio. Quindi il PG Australia \u00e8 in grado di produrre e rendere disponibili e-testi che sarebbero illegali per il Progetto Gutenberg negli USA, mentre alcuni testi che rientrano nel PG USA non possono essere accolti nel PG australiano. PG Australia inoltre si focalizza sulla digitazione di materiale australiano. Tuttavia in seguito ai negoziati per un rinnovato accordo di libero commercio fra USA e Australia, la disponibilit\u00e0 dei testi di dominio pubblico solo per PG Australia non potr\u00e0 continuare, a causa delle modifiche sul copyright incluse nell'accordo.\nPG-EU \u00e8 un nuovo progetto fratello che opera nel rispetto della legge sul copyright dell'Unione europea. Uno dei suoi obiettivi \u00e8 la inclusione nel progetto del maggior numero possibile di lingue. Esso si basa su Unicode per assicurare che tutti gli alfabeti possano essere rappresentati facilmente e correttamente.\nAozora Bunko \u00e8 un progetto simile avviato nel Giappone; esso si propone di digitalizzare testi non coperti dal copyright secondo la legge giapponese sul copyright e di distribuirli gratuitamente. La gran parte dei testi resi disponibili fanno parte della letteratura giapponese o sono traduzioni di opere della letteratura inglese.\nProject Runeberg \u00e8 un progetto simile per i testi nei linguaggi nordici cominciato nel 1992.\nProject Ben-Yehuda porta su Internet testi ebraici di dominio pubblico, \u00e8 stato ispirato dal Progetto Gutenberg ed \u00e8 cominciato nel 1999. Un progetto del National Yiddish Book Center di Amherst (Massachusetts) sta cercando di produrre versioni digitali dell'intera collezione dei libri Yiddish.\nNel 2000 Charles Franks ha fondato \"Distributed Proofreaders\", organismo che opera per consentire la correzione di bozze dei testi scannerizzati come attivit\u00e0 distribuita tra molti volontari tramite Internet. Per rendere questo possibile, i volontari scannerizzano i libri e applicano loro procedure di OCR, riconoscimento ottico dei caratteri; quindi collocano i loro risultati su un sito Web perch\u00e9 altri volontari correttori di bozze li controllino. Ogni libro passa attraverso due attivit\u00e0 di correzione. Con migliaia di volontari, ciascuno dei quali pu\u00f2 operare sopra poche o molte pagine, un libro di mole ragionevole pu\u00f2 essere controllato in alcune ore. Altri volontari post-processano i libri e li pubblicano sul sito del Progetto Gutenberg. Dal 2011 \u00e8 attivo il portale dei proofreaders italiani, denominato DP-IT.\nIl Million Book Project ha come fine la digitalizzazione di un milione di libri di pubblico dominio entro il 2005. Per riuscire a elaborare un cos\u00ec grande insieme di libri in un cos\u00ec breve lasso di tempo, esso in generale evita il lungo processo di trascrizione e registra i libri come file immagine compressi.\nWikisource \u00e8 il progetto Wikimedia che si occupa della digitalizzazione e la trascrizione di documenti, testi e libri di pubblico dominio. \nNacque nel 2003 con il nome di \"Project Sourceberg\", proprio in analogia con il Progetto Gutenberg. A oggi conta quasi testi nelle varie lingue.\nMusica.\nUn sottoprogetto del Progetto Gutenberg lavora per la digitalizzazione degli spartiti musicali.\nIl Mutopia project cerca di fare per la musica quello che il Progetto Gutenberg fa per le opere letterarie.\nProgetti collegati.\nIn Italia un'iniziativa similare \u00e8 portata avanti dall'associazione Liber Liber con il Progetto Manuzio (dedicato al tipografo ed editore Aldo Manuzio)."}
{"id": "56781", "revid": "1305772", "url": "https://it.wikipedia.org/wiki?curid=56781", "title": "Iperione", "text": ""}
{"id": "56791", "revid": "697352", "url": "https://it.wikipedia.org/wiki?curid=56791", "title": "Asso", "text": ""}
{"id": "56793", "revid": "122891587", "url": "https://it.wikipedia.org/wiki?curid=56793", "title": "Asso (carte)", "text": "Un asso \u00e8 una carta da gioco. Nel mazzo standard, reca un solo simbolo del seme (ad esempio, un cuore, un quadro, un fiore, un picche) al centro della carta, talvolta grosso e decorato, specialmente nel caso dell'asso di picche, che spesso reca anche il nome o l'emblema del produttore delle carte.\nIn molti giochi di carte, l'asso ha il valore pi\u00f9 alto tra le carte di un dato seme, pu\u00f2 essere battuto soltanto con il jolly; in alcuni invece ha il valore pi\u00f9 basso. Esistono anche casi in cui pu\u00f2 assumere sia il valore pi\u00f9 alto che quello pi\u00f9 basso, come nel blackjack, dove pu\u00f2 valere 11."}
{"id": "56794", "revid": "1872303", "url": "https://it.wikipedia.org/wiki?curid=56794", "title": "Asso dell'aviazione", "text": "Un asso dell'aviazione \u00e8 un aviatore militare, generalmente un pilota di caccia o pi\u00f9 raramente di bombardieri, che \u00e8 stato accreditato dell'abbattimento di almeno cinque aerei nemici, generalmente in dogfight (combattimento tra aerei a distanza ravvicinata) o nell'intercettazione di bombardieri. Nel corso della prima guerra mondiale, ad esempio, divenne popolare in Italia la Squadriglia degli assi, capeggiata da Francesco Baracca.\nDurante la seconda guerra mondiale il titolo di \"asso\" venne concesso anche agli aviatori mitraglieri di bordo dei bombardieri, ma quasi nessuno divenne mediaticamente famoso, come invece accadde a moltissimi piloti di caccia.\nIl concetto espresso dal titolo \"asso\" divenne talmente popolare che fu infine usato anche per indicare tutti i militari che conseguivano qualche \"record\", distinguendosi nell'affondare navi, distruggere carri armati, ecc. Qui non possiamo non ricordare figure come: Carlo Emanuele Buscaglia per gli aerosiluranti o per i tuffatori Giuseppe Cenni (che, comunque, compare tra i migliori assi da caccia nella Guerra Spagnola).\nL'accreditamento delle vittorie aeree.\nDai tempi della prima guerra mondiale, ogni paese ha avuto un proprio sistema per accreditare le vittorie aeree a un aviatore militare. Il problema principale era che l'aviatore poteva dichiarare vittorie che non erano state conseguite da lui, o non completamente; poich\u00e9 i combattimenti aerei erano spesso caotici. Soltanto dalla met\u00e0 della seconda guerra mondiale incominciarono a comparire le fotomitragliatrici, che erano in grado di effettuare una breve ripresa cinematografica, automaticamente durante il fuoco delle armi o a comando manuale. Tuttavia, le fotomitragliatrici erano installate solo in una minoranza di aerei, di solito gli aerei dei comandanti di squadriglia. In mancanza dei film delle fotomitragliatrici, si ricorreva alle testimonianze dei compagni di squadriglia.\nGermania.\nLa Germania fu sempre il paese con il sistema pi\u00f9 rigoroso per accreditare le vittorie aeree a un pilota. Nella Grande Guerra, poich\u00e9 la maggior parte dei combattimenti aerei avvenivano sopra il fronte terrestre, le vittorie aeree venivano assegnate ai piloti tedeschi \"solo ed esclusivamente se confermate\" dai reparti a terra dell'Esercito tedesco, che avevano assistito all'abbattimento dell'aereo nemico. Il sistema era talmente rigido che, come conseguenza, tutti gli assi tedeschi dell'epoca subirono il mancato riconoscimento di diverse vittorie aeree semplicemente perch\u00e9 l'Esercito non era stato in grado di testimoniarle. La testimonianza dei compagni di squadriglia non era valida.\nDurante la guerra civile spagnola la Legione Condor, reparto speciale e volontario della Luftwaffe, incominci\u00f2 ad ammettere la testimonianza dei compagni di squadriglia per convalidare le vittorie aeree, ma dovevano essere almeno due (una singola testimonianza non era sufficiente).\nIl sistema di decorazioni mut\u00f2 notevolmente con il tempo: durante la prima guerra mondiale i piloti tedeschi che divenivano \"assi\" ricevevano la \"Croce di Ferro\", e quelli che poi arrivavano a conseguire almeno 20 vittorie aeree ricevevano la medaglia \"Pour le M\u00e9rite\", che all'epoca era la pi\u00f9 alta decorazione militare prussiana; durante il secondo conflitto mondiale la Luftwaffe demoltiplic\u00f2 le decorazioni, che seguivano principalmente una logica numerica: dalla \"Croce di Ferro di 2\u00aa Classe\" (assegnata usualmente al conseguimento delle prime 5 vittorie aeree) alla \"Croce di Cavaliere della Croce di Ferro con Fronde di Quercia, Spade e Diamanti\" (assegnata solitamente oltre le 200 vittorie aeree), passando attraverso numerosi gradi intermedi di decorazioni. Le decorazioni venivano assegnate anche per motivi complementari alle vittorie aeree, ad esempio per l'elevato numero di missioni volate, o per la distruzione di navi nemiche o la distruzione di numerosi carri armati nemici.\nIn ogni caso, il sistema degli accertamenti tedesco era talmente rigoroso, oltre che burocratico, che un pilota della Luftwaffe doveva normalmente attendere qualche settimana o addirittura qualche mese, prima che gli venisse riconosciuta una medaglia che gli spettava; il periodo di attesa variava inoltre anche in funzione dell'importanza della decorazione.\nPer i piloti tedeschi, soprattutto nel secondo conflitto mondiale, con l'eccezione di pochissimi selezionati per incarichi di stato maggiore o come ispettori per la caccia, non esistevano periodi di riposo: la scarsezza di rimpiazzi impediva lunghi periodi in licenza, e i piloti volavano fino a quando non morivano, mentre dopo pochi mesi al fronte i piloti anglo-americani venivano rimpiazzati e/o inviati all'addestramento delle reclute. Questo port\u00f2 alla formazione di un nucleo duro di \"experten\", che era sempre pi\u00f9 circondato da piloti inesperti (dopo l'inizio del 1944 con troppo poche ore di volo); gli \"experten\" si vedevano attribuire i propri abbattimenti in maniera molto pi\u00f9 regolare e indiscussa delle reclute, e in caso di abbattimento condiviso, di solito, se lo vedevano attribuire come individuale (nella pratica tedesca, solo chi era determinante nell'abbattimento dell'aereo nemico poteva rivendicarlo, mentre chi vi aveva contribuito danneggiandolo, ma non abbattendolo, non aveva diritto all'attribuzione).\nInfine, anche se la direttiva \"Anerkennung von Absch\u00fcssen, Zerst\u00f6rungen und Schiffsvernichtung\" (n. 55270/41, 1939), alla base delle affermazioni degli abbattimenti dei piloti tedeschi, era una delle pi\u00f9 stringenti e rigorose in uso, nella pratica veniva molto ammorbidita. Negli ultimi tre anni di guerra, anche dopo l'adozione delle fotomitragliatrici, tra l'80% e il 90% delle vittorie aeree reclamate veniva confermato, anche per motivare i piloti e sostenerne il morale; le autorit\u00e0 della Luftwaffe non intervennero pi\u00f9 per evitare l'\"overclaiming\", che nella campagna di bombardamenti contro la Germania era circa di 2 a 1 (ovvero venivano rivendicati 2 abbattimenti per ogni abbattimento realmente conseguito),mentre in quello sul fronte orientale era, occasionalmente, anche superiore a 4 a 1, cifre che si verificarono anche durante le ultime offensive aeree tedesche in occidente.\nRegno Unito.\nDurante la prima guerra mondiale i britannici usavano un sistema di accreditamento delle vittorie aeree simile a quello dei tedeschi, ma tenevano in conto anche le testimonianze dei compagni di squadriglia del pilota che dichiarava la vittoria, se l'Esercito britannico non poteva darne conferma. Nella seconda guerra mondiale, poich\u00e9 nei primi anni la maggior parte dei combattimenti aerei avvenne lontano dal fronte terrestre, i britannici tennero quasi esclusivamente in considerazione la testimonianza dei compagni di squadriglia del pilota che rivendicava una vittoria aerea (anche un solo testimone).\nIn mancanza di testimoni, tuttavia, la Royal Air Force accreditava ugualmente le vittorie aeree se il pilota che le rivendicava era comunemente considerato, tra i compagni di squadriglia, un \"gentleman\" (gentiluomo) o un \"man of his word\" (uomo di parola): in Gran Bretagna questi valori individuali, all'epoca, erano tenuti molto in considerazione.\nLa Gran Bretagna fu anche una dei primi paesi a munire tutti i propri caccia, nel corso della seconda guerra mondiale, di fotomitragliatrici sincronizzate con le armi di bordo (pratica che nel 1945 and\u00f2 generalizzandosi) per verificare le affermazioni dei piloti al ritentro missione e analizzare il combattimento aereo.\nLa RAF e le forze aeree dei \"dominion\" britannici riconoscevano le vittorie individuali e quelle collettive in un unico conteggio, attribuendo una \"frazione di vittoria\": per esempio, se un bombardiere nemico veniva colpito da 3 aerei ai rispettivi piloti veniva attribuita 1/3 di vittoria.\nA questa flessibilit\u00e0 nell'assegnare le vittorie aeree non faceva per\u00f2 riscontro altrettanta flessibilit\u00e0 nell'assegnare le decorazioni: solo i migliori piloti britannici ricevettero la \"Victoria Cross\", la pi\u00f9 alta decorazione al merito britannica. Le medaglie venivano inoltre assegnate valutando pi\u00f9 i singoli episodi eccezionali di bravura e di coraggio, che non la somma numerica delle vittorie.\nStati Uniti d'America.\nGli statunitensi ebbero un modo originale per il conteggio delle vittorie aeree, sin dal primo conflitto mondiale a cui presero attivamente parte solo dal 1917. Per enfatizzare la collaborazione fra compagni di squadriglia, nelle Forze Aeree degli USA contavano persino le \"vittorie parziali\". Ovvero: se un aereo nemico era abbattuto in collaborazione fra due compagni di squadriglia, a ciascun compagno veniva accreditata \"mezza vittoria\" aerea. Ci furono molti casi in cui tre compagni di squadriglia concorsero a un abbattimento, pertanto ciascuno venne accreditato di \"un terzo di vittoria aerea\". Le \"mezze vittorie\" o i \"terzi di vittoria\" venivano cumulati dai piloti, per cui due \"mezze vittorie\" contavano come una vittoria aerea. La somma totale faceva salire il pilota nella graduatoria degli assi.\nPer confermare le vittorie, comunque, era sempre necessaria la testimonianza dei compagni di squadriglia. Nel caso delle \"mezze vittorie\", veniva presa buona la testimonianza di ciascuno dei due compagni di squadriglia che condividevano la vittoria.\nLe decorazioni statunitensi non seguivano alcuna logica numerica, per ricompensare gli assi; ma si basavano solo sulla eccezionalit\u00e0 delle imprese individuali. Ad esempio, l'asso statunitense James H. Howard fu decorato con la \"Medal of Honor\" del Congresso (la pi\u00f9 alta onorificenza USA) poich\u00e9 l'11 gennaio 1944, combattendo con il suo P-51 Mustang, salv\u00f2 una formazione di B-17 Flying Fortress da un tentativo di intercettazione da parte di Bf 110 tedeschi; riuscendo a distoglierli dall'attacco e tra l'altro abbattendone almeno quattro.\nPer il corpo aereo dell'esercito e per i marine gli aerei distrutti a terra contavano come aerei distrutti (anche se subito dopo la fine della guerra si decise di conteggiarli a parte), mentre la marina conteggiava solo quelli distrutti in volo.\nElenchi di alcuni assi dell'aviazione.\nA livello mondiale, nel corso delle moltissime battaglie aeree che si ebbero dalla Prima guerra mondiale a oggi, gli assi dell'aviazione sono diventati migliaia. I seguenti elenchi richiamano i principali assi dell'aviazione nel mondo, in varie guerre."}
{"id": "56795", "revid": "1855146", "url": "https://it.wikipedia.org/wiki?curid=56795", "title": "Ponte aereo", "text": "Nella terminologia militare e della logistica, un ponte aereo \u00e8 l'atto di trasportare persone o cose usando dei velivoli. Anche se si pu\u00f2 trattare di un atto ordinario come spostare delle merci da un aeroporto ad un altro, il termine viene pi\u00f9 comunemente associato ad eventi straordinari, come il trasporto di soccorsi e generi di prima necessit\u00e0 in zone colpite da catastrofi naturali, o il rapido dispiegamento di uomini e mezzi in un teatro di guerra.\nCinque Short Type 184 furono usati in Mesopotamia, dove furono fatti volare dal fiume Tigri ad Ora e nell'aprile del 1916 furono usati per far arrivare rifornimenti alla guarnigione durante l'Assedio di Kut.\nNel 1922, nell'ambito della Riconquista della Libia, dalla met\u00e0 di febbraio alla met\u00e0 di aprile avvenne il primo ponte aereo italiano a cura del Corpo Aeronautico per rifornire il presidio assediato del X Battaglione \u00c0scari Eritrei di el-Azizia.\nFurono portati 213 soldati e 43 tonnellate di merci e vennero sgomberati 118 tra feriti ed ammalati fino alla riconquista della zona con 5 trimotori Caproni Ca.36 e qualche monomotore Ansaldo S.V.A..\nIl caso pi\u00f9 famoso di ponte aereo \u00e8 probabilmente quello del Ponte aereo per Berlino."}
{"id": "56799", "revid": "729019", "url": "https://it.wikipedia.org/wiki?curid=56799", "title": "Aeroporto di Berlino-Tempelhof", "text": "L'aeroporto di Berlino-Tempelhof (in tedesco: \"Zentralflughafen Berlin-Tempelhof\") era un aeroporto di Berlino, situato nella parte sud del quartiere centrale di Tempelhof-Sch\u00f6neberg, ora non pi\u00f9 operativo. Per le Forze armate degli Stati Uniti, Tempelhof era noto come TCA (\"Tempelhof Central Airport\"). Tempelhof veniva spesso chiamato \"City-Airport\", ovvero \"aeroporto cittadino\", e gestiva principalmente voli pendolari verso altre parti della Germania e verso destinazioni europee, poich\u00e9 la sua pista (con poco pi\u00f9 di 2.000\u00a0m) era relativamente corta e quindi poco adatta agli aerei di grossa stazza utilizzati per i voli intercontinentali.\nStoria.\nSituato nella zona sud-ovest di Berlino, tra i quartieri di Neuk\u00f6lln e Sch\u00f6neberg, il Tempelhofer Feld si estende per 386 ettari e, dal 2010, \u00e8 il parco pubblico pi\u00f9 vasto di Berlino. La storia di questo luogo comincia molti secoli fa, quando, all\u2019inizio del XIII secolo, ben prima della fondazione di Berlino (1237), alcuni cavalieri dell\u2019ordine dei Templari vi istituirono una commenda che diede successivamente il nome alla regione. Venne usato come campo di parata dal 1820 all'inizio della Prima guerra mondiale. Il francese Armand Zipfel comp\u00ec la prima dimostrazione di volo a Tempelhof nel 1909, seguito da Orville Wright, pi\u00f9 tardi nel corso dello stesso anno. Tempelhof venne designato ufficialmente come aeroporto l'8 ottobre 1923. La Lufthansa venne fondata a Tempelhof il 6 gennaio 1926.\nIl vecchio terminal, originariamente costruito nel 1927, ospit\u00f2 politici e celebrit\u00e0 da tutto il mondo durante gli anni trenta. Come parte del progetto di Albert Speer per la ricostruzione di Berlino durante il periodo nazista, all'architetto Ernst Sagebiel venne ordinato di sostituire il vecchio terminal con uno nuovo nel 1934. I lavori di questa nuova costruzione in granito iniziarono nel 1936 e vennero completati nel 1941. Il complesso di sale dell'aeroporto e gli edifici vicini, concepiti per essere il punto di accesso all'Europa, erano noti per le loro dimensioni (l'aeroporto fu definito come il 3\u00ba pi\u00f9 grande edificio al mondo dopo il Pentagono di Washington e il Palazzo del Parlamento di Bucarest) e sono stati descritti dall'architetto britannico Norman Foster come \"la madre di tutti gli aeroporti\". La Weserwerke inizi\u00f2 la produzione bellica nei nuovi edifici per l'assemblaggio dei bombardieri Junkers Ju 87 Stuka e successivamente per i caccia Focke-Wulf Fw 190. Le truppe sovietiche presero Tempelhof durante la Battaglia di Berlino, il 24 aprile 1945, e lo consegnarono alle forze statunitensi il 4 luglio dello stesso anno.\nLa American Overseas Airlines inaugur\u00f2 la prima rotta commerciale del dopoguerra con un volo da New York il 18 maggio 1946. Il ponte aereo per Berlino, che dur\u00f2 dal 26 giugno 1948 al 12 maggio 1949, rese l'aeroporto famoso in tutto il mondo. Il 20 maggio 1950, le forze statunitensi vi tennero il primo Giorno delle Forze Armate aperto al pubblico. La Boeing present\u00f2 il suo prototipo 727, come primo jet da trasporto passeggeri, a Tempelhof il 2 dicembre 1964. Il C-5A Galaxy dell'United States Air Force fu il primo grosso aereo da carico ad atterrarvi, il 17 settembre 1971. Pan Am e British Airways spostarono le loro attivit\u00e0 nel nuovo terminale di Berlino-Tegel il 1\u00ba settembre 1975. La riunificazione tedesca apr\u00ec il traffico di Tempelhof ai voli dei non-alleati il 3 ottobre 1990. L'aeronautica militare statunitense lasci\u00f2 Tempelhof nel giugno 1993. L'Esercito degli Stati Uniti chiuse il suo distaccamento di aviazione dell'esercito al TCA nell'agosto 1994. Il presidente statunitense Bill Clinton battezz\u00f2 un nuovo modello di aereo cargo, il C17A Globemaster III 96-0006 come \"Spirit of Berlin\" (\"Spirito di Berlino\"), a Tempelhof, il 14 maggio 1998.\nNegli ultimi tempi prima della chiusura, l'aeroporto riceveva un flusso di passeggeri molto limitato. Nel giugno 2004 venne annunciato che le autorit\u00e0 berlinesi per il traffico aereo avevano dato il permesso alla compagnia pubblica \"Berliner Flugh\u00e4fen\" (l'azienda pubblica dello stato di Berlino che gestisce i tre scali aeroportuali a e vicino a Berlino), di cessare la gestione di Tempelhof. Conseguentemente, la chiusura dell'aeroporto venne programmata per il 30 ottobre 2004, in accordo con il decennale progetto di unire i tre aeroporti di Berlino in uno solo, trasformando l'aeroporto di Sch\u00f6nefeld nell'aeroporto internazionale di Berlino-Brandeburgo. Il progetto prevede, oltre alla chiusura dello scalo di Berlino-Tempelhof, anche quella del Tegel. Le compagnie che operavano da Tempelhof protestarono contro questa decisione, perci\u00f2 alcune si offrirono di gestire l'aeroporto; in seguito la Corte amministrativa di Berlino sospese temporaneamente la decisione e l'aeroporto continu\u00f2 a funzionare.\nNel 2008 si svolse un referendum sulla chiusura. Solo il 22% degli aventi diritto partecip\u00f2 al voto, per cui, anche se i votanti si espressero in maggioranza contro la chiusura, il referendum fu ritenuto irrilevante e l'aeroporto fu definitivamente chiuso il 30 ottobre dello stesso anno.\nNel 2010 l'area dell'aeroporto \u00e8 stata convertita in un parco pubblico, chiamato \"Tempelhofer Feld\".\nNel 2015 viene realizzato nell'area di stazionamento dell'ex aeroporto un circuito lungo 2.469\u00a0m disegnato da Rodrigo Nunes. Il 23 maggio dello stesso anno su questo circuito si \u00e8 svolta il DHL Berlin ePrix, ottava prova della stagione inaugurale del primo campionato del mondo di Formula E."}
{"id": "56802", "revid": "1543377", "url": "https://it.wikipedia.org/wiki?curid=56802", "title": "Lucha canaria", "text": "La lucha canaria o lotta canaria \u00e8 un tipo di lotta originaria delle Isole Canarie.\nSport e giochi autoctoni delle Canarie in questi ultimi anni hanno avuto\nun importante sviluppo, promosso principalmente da federazioni e associazioni\ne aiutati dal Cabildo di Tenerife per mezzo della realizzazione di attivit\u00e0 e\ncampagne nelle spiagge dell'isola grazie al programma \"Tenerife ed il nostro\" e\nalla \"Scuola di Sport Autoctoni\".\nLa \"lotta Canaria\" \u00e8 di origine \"guance\"\ned \u00e8 particolarmente apprezzata dagli abitanti di Tenerife.\nSi svolge nel corso di tutto l'anno e in molti municipi dotati di campi di lotta, i cosiddetti\n\"Terreros\".\nLa lotta presuppone la presenza di due atleti, i quali effettuano prese e movimenti\nspettacolari; \u00e8 possibile appoggiare a terra solo il piede, in caso contrario vi \u00e8 la sconfitta.\nTale lotta \u00e8 pratica anche in Venezuela e a Cuba, grazie alla diffusione ad opera\ndegli emigranti Canari."}
{"id": "56803", "revid": "1034", "url": "https://it.wikipedia.org/wiki?curid=56803", "title": "Lotta canaria", "text": ""}
{"id": "56804", "revid": "1896017", "url": "https://it.wikipedia.org/wiki?curid=56804", "title": "Lotta senegalese", "text": "La lotta senegalese, il cui nome originale \u00e8 Laamb, \u00e8 una lotta tradizionale africana tra le pi\u00f9 antiche e strutturate. La si pu\u00f2 definire un insieme di rito, sport, spettacolo ed \u00e8 la disciplina agonistica pi\u00f9 seguita.\nL'incontro \u00e8 preceduto da una cerimonia folcloristica. I lottatori sono accompagnati da griot che suonano i tamburi, dal marabout che li benedice, e da donne che cantano per incoraggiamento.\nRiti propiziatori da parte degli atleti vengono compiuti in un momento antecedente l'incontro: aspersione del corpo col latte, rottura delle zucche, esibizione degli amuleti e danze autoctone.\nLa festa rituale associata alla lotta senegalese ha una durata media di sei ore, e comprende diversi incontri di lotta accompagnati dalla musica.\nLa lotta vera e propria consiste in un combattimento corpo a corpo, a mani nude e sulla sabbia e termina con l'atterramento di uno dei lottatori.\nI campioni Tyson e Bombardier sono i pi\u00f9 conosciuti."}
{"id": "56807", "revid": "297059", "url": "https://it.wikipedia.org/wiki?curid=56807", "title": "Jack Swigert", "text": "Biografia.\nNato a Denver nel Colorado, Swigert frequent\u00f2 l'Universit\u00e0 del Colorado, dove fu giocatore di football e, soprattutto, si laure\u00f2 in ingegneria meccanica. Serv\u00ec l'Aeronautica militare del proprio paese in Corea, e successivamente divenne pilota collaudatore. Dopo aver ottenuto un Master in Scienze Aerospaziali dal Rensselaer Polytechnic Institute e uno in Economia all'Hartford College, fu accettato dalla NASA, nell'ambito del programma Apollo.\nSwigert fu uno dei tre astronauti a bordo della missione Apollo 13 diretta verso la Luna. Swigert, in realt\u00e0, era membro dell'equipaggio di riserva, ma fu chiamato due giorni prima della partenza a sostituire il pilota dell'equipaggio originale, Ken Mattingly, trattenuto a terra per un possibile contagio da rosolia. La missione parti l'11 aprile 1970; dopo un perfetto aggancio da parte di Swigert del modulo di discesa LEM, l'Apollo 13 venne immesso in traiettoria lunare. La missione sarebbe dovuta essere la terza ad atterrare sulla Luna, ma fall\u00ec per la rottura di un serbatoio dell'ossigeno nel Modulo di Servizio a causa del difetto di una serpentina nel sistema di miscelazione dell'ossigeno, dovuto a una caduta del serbatoio durante le prime fasi dell'assemblaggio del modulo di servizio e del vettore Saturn V. Swigert e i suoi compagni Jim Lovell e Fred Haise, dopo aver effettuato diverse operazioni fuori routine, ritornarono salvi a Terra il 17 aprile, dopo circa 5 giorni e 23 ore nello spazio. Fu proprio Swigert, durante questa missione, a pronunciare la famosa frase \"Houston, abbiamo un problema\" (anche se il messaggio originale recitava \"Ok Houston, abbiamo avuto un problema qui\"). Detiene tuttora insieme ai compagni dell'Apollo 13 il record di distanza dalla Terra mai raggiunta da un essere umano.\nIl 18 aprile 1970 il presidente degli Stati Uniti Richard Nixon gli consegn\u00f2 una prestigiosa onorificenza: la medaglia presidenziale della libert\u00e0.\nEntr\u00f2 successivamente nello staff direttivo del Committee on Science and Technology americano. Eletto nel 1982 nel Sesto Distretto Congressuale del Colorado, mor\u00ec di cancro prima di poter entrare in carica. Venne sepolto nel Cimitero di Mount Olivet a Wheat Ridge, Colorado.\nNel 1995, Swigert fu interpretato da Kevin Bacon nel film \"Apollo 13\".\nNel 1997 lo Stato del Colorado dedic\u00f2 una statua in suo onore al National Statuary Hall Collection."}
{"id": "56808", "revid": "2812", "url": "https://it.wikipedia.org/wiki?curid=56808", "title": "John Swigert", "text": ""}
{"id": "56812", "revid": "287204", "url": "https://it.wikipedia.org/wiki?curid=56812", "title": "Gabriel Garcia Marquez", "text": ""}
{"id": "56817", "revid": "1762097", "url": "https://it.wikipedia.org/wiki?curid=56817", "title": "Wilt Chamberlain", "text": "Detiene numerosi record statistici dell'NBA, tra cui il maggior numero di punti (100) e rimbalzi (55) in una singola partita. \u00c8 considerato uno dei migliori giocatori di pallacanestro della storia, se non il migliore in assoluto per via dei suoi record.\nBiografia.\nWilton Norman Chamberlain nacque a Philadelphia, Pennsylvania, in una famiglia di nove figli, figlio di Olivia Ruth Johnson, una lavoratrice domestica e casalinga, e William Chamberlain, un saldatore, custode e tuttofare.\nNel 1991 pubblic\u00f2 un'autobiografia intitolata \"Visto dall'alto\". Gi\u00e0 ricoverato in ospedale per un'aritmia cardiaca nel 1992, mor\u00ec d'infarto a 63 anni il 12 ottobre 1999.\nCaratteristiche tecniche.\nSecondo il giornalista di ESPN Hal Bock, \u00abprima del suo arrivo la maggior parte dei giocatori di basket erano uomini di normali dimensioni. Chamberlain ha cambiato tutto\u00bb. Grazie alle sue notevoli doti fisiche, ottenne eccellenti risultati in discipline atletiche quali salto in alto, getto del peso e 400 metri piani.\nUna delle sue pecche tecniche pi\u00f9 grandi fu l'imprecisione nei tiri liberi: ne sbagli\u00f2 5805.\nCarriera.\nHigh School.\nCome giocatore per i Panthers Overbrook, Chamberlain ha tenuto una media di 31 punti a partita durante i campionati studenteschi del 1953 ed ha portato la sua squadra ad una vittoria 71-62 contro la Northeast High School del suo futuro compagno di squadra Guy Rodgers.\nHa segnato 34 punti e ha portato la sua squadra contro la vincente della Catholic League, la West Catholic. In quella partita, Chamberlain ha giocato l'intera partita, e nonostante i suoi 29 punti, i Panthers hanno perso 54-42.\nNella sua seconda stagione, Chamberlain ha continuato il suo punteggio prolifico, facendo addirittura il record della scuola superiore con 71 punti contro i Roxborough. I Panthers hanno comodamente vinto la Public League, battendo di nuovo la Northeast in una partita in cui Chamberlain ha segnato 40 punti, e pi\u00f9 tardi ha vinto il City Title sconfiggendo la South Catholic per 74-50. Chamberlain ha segnato 32 punti e ha portato la sua squadra a vincere tutte le 19 partite a cui ha partecipato.\nNella terza e ultima stagione di Chamberlain, ha continuato la sua alta media di punteggio, facendo 74, 78 e 90 punti in tre partite consecutive. I Panthers hanno vinto il Public Title per la terza volta, battendo West Philadelphia 78-60, e il City Title partita di campionato, si sono incontrati di nuovo Occidente cattolico. Segnando 35 punti, Chamberlain ha portato la sua squadra a una facile vittoria per 83-42. Dopo tre anni, Chamberlain aveva vinto 2 City Title, registrato un record di 56 partite vinte e 3 perse e aveva rotto il precedente record di Tom Gola segnando 2.252 punti e ha mantenuto una media di 37,4 punti a partita.\nDopo la sua ultima stagione, oltre 200 universit\u00e0 volevano reclutare il talentuoso cestista. Tra gli altri, UCLA ha offerto a Chamberlain l'opportunit\u00e0 di diventare una star del cinema. Cherry ha descritto che Chamberlain voleva un cambiamento e quindi non voleva andare vicino a Filadelfia (eliminando anche New York), non era interessato al New England, e ha snobbato il Sud a causa della segregazione razziale, lasciando il Midwest. Alla fine, dopo aver visitato l'Universit\u00e0 del Kansas, anche comunemente nota come KU, con il rinomato allenatore di quel college, Phog Allen, Chamberlain ha scelto di andare a giocare a basket a KU.\nCollege.\nNel 1955 Chamberlain entr\u00f2 al college, come giocatore dei Kansas Jayhawks, allenato come gi\u00e0 abbiamo riferito da Phog Allen. I ragazzi al primo anno di college non potevano giocare il campionato, ma Wilt riusc\u00ec a impressionare il suo allenatore gi\u00e0 nell'amichevole tra i freshman (giocatori che l'anno successivo avrebbero potuto giocare) e la squadra del college: segn\u00f2 in quella partita infatti 42 punti con 16-35 FG e 10-12 FT e prese 29 rimbalzi con 4 stoppate.\nIl 3 dicembre 1956 Chamblerlain finalmente esord\u00ec in NCAA. Il centro di Kansas mise a referto 52 punti e 31 rimbalzi contro il Northwestern team, battendo tutti i precedenti record. In quella partita addirittura ruppe un dito a Red Kerr con una schiacciata. Alcuni dei suoi avversari per battere Kansas tenevano il pallone in mano per diversi minuti, come fecero i ragazzi di Oklahoma State che riuscirono a battere la squadra di Chamberlain per 56-54 trattenendo il pallone per gli ultimi tre minuti e mezzo, il che era ancora consentito dalle regole (norma poi modificata a partire dal 1984 in NCAA).\nNel campionato del 1957 furono 23 le squadre a partecipare al campionato, e grazie alle brillanti prestazioni di Chamberlain, Kansas si qualific\u00f2 alle finali contro North Carolina. In quella partita il coach avversario Frank McGuire us\u00f2 tutte le tattiche possibili per fermare Wilt, che era sistematicamente triplicato in difesa. I minuti finali praticamente non si giocarono con la squadra del Nord che faceva girare il pallone sterilmente. I tempi regolamentari si chiusero sul risultato di 46 pari. Ci vollero tre tempi supplementari per consegnare il successo a North Carolina. Wilt Chamberlain riveler\u00e0 che quella sconfitta fu una delle pi\u00f9 dolorose della sua carriera.\nL'anno successivo le partite furono ancora pi\u00f9 frustranti per lui. Tutti gli avversari degli Jayhawks sapevano bene quanto fosse dominante e quindi pi\u00f9 volte \"congelavano\" il pallone rifiutandosi di giocare e marcavano Chamberlain con tre o quattro giocatori. Ci\u00f2 nonostante riusc\u00ec a mettere a segno 30.1 punti di media a partita. Kansas chiuse quell'anno con un record di 18-5 al secondo posto il che non le consentiva di andare alla fase finale, per cui la stagione di Chamberlain fin\u00ec pi\u00f9 presto del solito.\nNelle due stagioni giocate a Kansas Chamberlain realizz\u00f2 29.9 punti e 18.3 rimbalzi a partita per un totale di 1433 punti e 877 rimbalzi, guidando Kansas a una finale NCAA e ad un titolo della Big Seven Conference. Al termine del college aveva 21 anni ed era gi\u00e0 apparso su importantissimi giornali come il Time ancor prima di diventare un giocatore professionistico.\nCarriera da Professionista.\nHarlem Globetrotters (1958-1959).\nDopo i frustranti anni al college, Chamberlain voleva diventare subito un giocatore professionista di basket ancor prima di aver finito il suo anno da senior. In ogni caso l'NBA di allora non accettava giocatori che non avessero terminato gli studi. Dunque Chamberlain, che era impossibilitato a giocare in NBA, per il momento decise di giocare per gli Harlem Globetrotters nel 1958 per una somma di 50.000 $ (mentre il giocatore pi\u00f9 pagato dell'NBA di quell'anno ne guadagnava appena 20.000).\nQuella squadra entr\u00f2 nella storia per una partita a Mosca nel 1959 davanti a un pubblico gremito al Lenin Central Stadium, tra gli spettatori c'era anche il presidente Nikita Chru\u0161\u010d\u00ebv. Il suo numero 13, \u00e8 stato ritirato il 9 marzo del 2000 dagli Harlem Globetrotters.\nPhiladelphia/San Francisco Warriors (1959-1965).\nIl 24 ottobre 1959 Chamberlain fece il suo debutto in NBA con i Philadelphia Warriors e divenne subito il giocatore pi\u00f9 pagato della lega. La squadra era allenata da Neil Johnston e c'erano ottimi giocatori come Tom Gola, Paul Arizin e il suo antico rivale Guy Rodgers. Il quintetto base era tutto nativo di Philadelphia. Nella sua prima partita, contro i New York Knicks il rookie mise a segno 43 punti e 28 rimbalzi. Alla sua quarta partita, Philadelphia incontrava i Boston Celtics, campioni uscenti di Bill Russell. In quella che fu una delle prime sfide tra i due, Chamberlain segn\u00f2 30 punti mentre Russell 28, ma la squadra del Massachusetts si port\u00f2 a casa la gara.\nNella sua prima stagione realizz\u00f2 37.6 punti e 27 rimbalzi di media, migliorando qualsiasi altro record precedente di rookie. Gli bastarono solamente 56 partite per segnare 2102 punti, battendo il precedente record di Bob Pettit che segn\u00f2 2101 punti in 72 gare. Wilt riusc\u00ec a battere 8 record NBA e fu nominato contemporaneamente MVP e Rookie dell'anno, fatto ripetuto solamente da Wes Unseld nella stagione 1968-1969. La sua stagione fu impreziosita dalla partita All Star in cui mise a referto 23 punti e 25 rimbalzi. Tuttavia cominciava ad essere evidente il suo grande limite riguardante l'esecuzione dei tiri liberi e con il passare del tempo le sue statistiche andavano peggiorando.\nNei suoi primi Playoffs Chamberlain passa il turno contro Syracuse battendola per 2-1, ma la sua corsa si ferma contro i Boston Celtics. La squadra di Russell si port\u00f2 a casa la serie vincendo per 4-2. In quella serie venne fatto sistematicamente fallo su Chamberlain rendendogli impossibile giocare, ma ci\u00f2 nonostante riusc\u00ec a segnare 50 punti in Gara 5. Stagione che fu poi vinta dagli stessi Boston Celtics. I tifosi di Philadelphia vennero comunque shockati quando Chamberlain annunci\u00f2 il suo ritiro dichiarandosi stanco di subire sempre falli (specialmente duri) e di essere triplicato o quadruplicato a ogni partita. Il rookie da Kansas si convinse a tornare grazie anche a un ritocco salariale a 65.000$.\nLa stagione seguente, Chamberlain super\u00f2 la precedente da rookie con una media di 38.4 punti e 27.7 rimbalzi a partita. Divenne il primo giocatore a rompere il muro dei 3000 punti segnati in carriera e il primo e unico giocatore ad aver catturato pi\u00f9 di 2000 rimbalzi in una stagione (2149). Quell'anno vinse anche il premio per la percentuale di tiro e stabil\u00ec il record di rimbalzi in una partita con 55 il 24 novembre del 1960 proprio contro i Celtics. Ma tuttavia ancora una volta non riusc\u00ec ad aiutare la sua squadra ad arrivare al successo. Questa volta Philadelphia perse contro Syracuse, anche a causa dei dissapori del centro con l'allenatore Johnston.\nAlla terza stagione, gli Warriors contattarono Frank McGuire come allenatore. Quell'anno Wilt stabil\u00ec diversi record. Nella stagione 1962 appunto, mise a segno 50.4 punti e 25.7 rimbalzi di media. Il 2 marzo 1962 in particolare a Hershey, Pennsylvania, Wilt distrusse i New York Knicks stabilendo il record assoluto di punti in una partita segnandone ben 100 con 36-63 FG e 28-32 FT. In quella stagione super\u00f2 anche la soglia dei 4000 punti segnati in una stagione, record mai pi\u00f9 raggiunto (il solo Michael Jordan \u00e8 riuscito a segnarne pi\u00f9 di 3000 nella stagione 1986-87). Ancora una volta riusc\u00ec a prendere pi\u00f9 di 2000 rimbalzi in quella stagione con 2052. E stabil\u00ec anche un record di minuti giocati in quanto ne gioc\u00f2 di media 48.53 a partita (considerando gli over time) e perci\u00f2 in quella stagione gioc\u00f2 3882 minuti dei 3890 totali dei Warriors (perch\u00e9 venne espulso per due tecnici in una partita).\nLe sue gesta della stagione 1962 sono oggetto del libro \"Wilt, 1962\" a opera di Gary Pomerantz (2005) che ha usato Chamberlain come metafora della crescita dell'America Nera. A coronare la stagione 1962 ci fu l'All Star Game match in cui Wilt segn\u00f2 42 punti, record superato nel 2017 da Anthony Davis che ne ha segnati 52.Nei Playoffs del 1962 gli Warriors sfidarono di nuovo i Boston Celtics nelle finali della Eastern Division. Entrambe le franchigie vinsero le partite giocate in casa, cos\u00ec che si and\u00f2 a gara 7 che Chamberlain e compagni non riuscirono a portare a casa dovendosi ancora una volta arrendere di fronte alla squadra di Bill Russell. Quell'anno nonostante i 50 punti di media, Chamberlain fu comunque criticato per non aver vinto l'anello.\nNella stagione 1962-63 Eddie Gottlieb vendette la franchigia per $ a un gruppo di imprenditori di San Francisco guidato da Marty Simmons, perci\u00f2 la squadra si trasfer\u00ec in California assumendo il nuovo nome di San Francisco Warriors con il nuovo coach Bob Feerick. Alcuni dei pi\u00f9 importanti giocatori non volendo trasferirsi sull'altra sponda degli Stati Uniti decisero di ritirarsi o di essere ceduti. Ci\u00f2 nonostante Wilt fu autore di 44.8 punti e 24.3 rimbalzi di media ma gli Warriors con lo score di 49-31 non si qualificarono nemmeno ai Playoffs.\nNella stagione 1963-1964 cambi\u00f2 nuovamente l'allenatore con l'assunzione di Alex Hannum e inoltre la squadra miglior\u00f2 grazie al rookie Nate Thurmond. La stagione di Wilt fu di nuovo ottima con 36.9 punti e 22.3 rimbalzi di media che valsero l'accesso alle Finals per gli Warriors che ancora una volta persero contro i Boston Celtics di Russell per 4-1 nella serie.\nLa stagione seguente gli Warriors dovettero affrontare dei pesanti problemi finanziari e per questo dovettero cedere Wilt Chamberlain ai Philadelphia 76ers, il nuovo nome dei vecchi Syracuse Nationals.\nPhiladelphia 76ers (1965-1968).\nDopo la trade Chamberlain trov\u00f2 a Philadelphia giocatori di livello come Hal Greer, Larry Costello, Chet Walker e Lucious Jackson, quest'ultimo era il centro della squadra che con l'arrivo di Wilt fu costretto a cambiare ruolo. Ancora una volta non andava d'accordo con l'allenatore Dolph Schayes che era un suo vecchio rivale in campo. \nLe statistiche al suo primo anno ai 76ers furono ancora ottime con 34.7 punti e 22.9 rimbalzi. Dopo aver sconfitto i Cincinnati Royals di Oscar Robertson ai Playoffs Chamberlain incontr\u00f2 nuovamente i Celtics. Ancora una volta si and\u00f2 a gara 7 che fu giocata al Boston Garden in virt\u00f9 del miglior record in regular season. Nell'ultima gara entrambi i centri brillarono: Chamberlain realizz\u00f2 30 punti con 32 rimbalzi mente Russell fece 16 punti, 27 rimbalzi e distribu\u00ec 8 assist ai compagni. I Celtics vinsero per\u00f2 nel finale in quanto Chamberlain non ricevette la palla per il sorpasso perch\u00e9 il proprio allenatore aveva paura che gli avversari gli facessero intenzionalmente fallo per mandarlo a tirare i liberi (considerando le sue scarse prestazioni dalla lunetta). Per la quinta volta in sette anni la squadra di Chamberlain dovette arrendersi ai Celtics di Russell.\nNella stagione 1965-1966 i 76ers vinsero 55 partite perdendone 25 e Chamberlain vinse il suo secondo titolo di MVP. Il centro domin\u00f2 anche quell'anno mettendo a referto 33.5 punti e 24.6 rimbalzi a partita. In una gara in particolare effettu\u00f2 una stoppata a Gus Johnson che gli provoc\u00f2 una lussazione alla spalla. Il principale problema di Wilt era per\u00f2 la sua vita notturna. Ad esempio lui viveva a New York pur giocando a Philadelphia per essere pi\u00f9 vicino ai migliori locali e quindi era disponibile dopo nel pomeriggio, ragion per cui gli allenamenti dei 76ers non si svolgevano mai prima delle 16:00 nonostante tutti gli altri compagni preferissero il contrario. Anche il nuovo proprietario Irv Kosloff chiese pi\u00f9 volte a Wilt di trasferirsi a Philadelphia, ma non ci fu verso di convincerlo.\nNei Playoffs del 1966 i Sixers incontrarono ancora i Celtics e per la prima volta potevano godere del vantaggio del campo ma Boston vinse facilmente le prime due partite in trasferta (115-96 e 114-93). In gara 3 i 76ers accorciarono sul 2-1 grazie ai 31 punti e 27 rimbalzi di Wilt che per\u00f2 non si present\u00f2 all'allenamento del giorno seguente perch\u00e9 troppo stanco e si rifiut\u00f2 anche di tirare solamente qualche tiro libero. In gara 4 Boston vinse 114-108. Prima di Gara 5 Chamberlain era irrintracciabile e salt\u00f2 l'allenamento cominciando a destare il malumore nei compagni. Tutto ci\u00f2 non gli imped\u00ec di segnare 46 punti e 34 rimbalzi ma la sua squadra comunque perse per 120-112.\nPrima della stagione 1966-1967, Schayes fu rimpiazzato da Hannum che torn\u00f2 ad allenare Chamberlain dopo averlo gi\u00e0 fatto a San Francisco. Durante le riunioni di spogliatoio molte volte i due arrivarono quasi alle mani durante alcune discussioni ma fu proprio l'autorevolezza del nuovo coach che non voleva perdere la leadership dello spogliatoio a far s\u00ec che Chamberlain iniziasse a rispettarlo. In particolare il centro si convinse a giocare pi\u00f9 per la squadra e ad aiutare i compagni in difesa, unico modo, secondo l'avviso di Hannum per fargli vincere un titolo. Infatti Wilt quell'anno fu meno dominante prendendo solo il 14% dei tiri della squadra (nel 1962 quando fece 50.4 di media tir\u00f2 il 35.3%) e registrando il suo valore medio pi\u00f9 basso di punti in carriera con 24.2. Tuttavia registr\u00f2 24.2 rimbalzi a partita, 7.8 assists e tirando il 68% dal campo. Per questo cambio nel suo gioco riusc\u00ec ad aggiudicarsi il suo terzo titolo di MVP. Vinsero 46 delle prime 50 partite di regular season per poi chiudere 68-13. Il comportamento di Chamberlain cambi\u00f2 anche fuori campo: invitava infatti pi\u00f9 volte i compagni a mangiare fuori pagando sempre il conto, considerando che guadagnava circa dieci volte in pi\u00f9 degli altri.\nNei Playoffs del '67 i Sixers sfidarono per l'ennesima volta i Celtics alle finali della Eastern Division avendo il vantaggio del fattore campo. In gara 1 Philadelphia vinse 127-112 con Chamberlain che realizz\u00f2 (non ufficialmente) una Quadrupla doppia segnando 24 punti, 32 rimbalzi, 13 assist e 12 stoppate dato che tuttavia non \u00e8 ufficiale in quanto l'NBA ha cominciato a registrare le statistiche di stoppate e palle rubate solo a partire dalla stagione 1973-1974. Anche gara 2 fu vinta da Philadelphia per 107-102 all'overtime. In gara 3 i Sixers vinsero 115-104 grazie anche ai 41 rimbalzi presi da Wilt. La serie fin\u00ec per\u00f2 a gara 5 perch\u00e9 i Celtics riuscirono a vincere una partita della serie portandosi a casa gara 4, ma nella successiva gara vennero distrutti per 140-116 grazie ai 29 punti, 36 rimbalzi e 13 assist del centro di Philadelphia. Questa sconfitta pose fine agli otto titoli consecutivi di Boston.\nLe Finals del 1967 videro Chamberlain affrontare i suoi vecchi San Francisco Warriors in una contesa che venne risolta a gara 6 che fu vinta dai Sixers per 123-122. Chambelain vince quindi il suo primo anello NBA segnando 17.7 punti a partita nella serie e prendendo 28.7 rimbalzi di media.\nNella stagione 1967-1968 Chamberlain continu\u00f2 a concentrarsi sulla squadra piuttosto che su s\u00e9 stesso e mise a segno 24.3 punti e 23.8 rimbalzi a partita. Quell'anno Wilt pass\u00f2 alla storia per essere diventato l'unico centro nella storia NBA a finire la stagione al primo posto nella classifica degli assist con i suoi 702 passaggi decisivi. Fu inevitabile assegnargli il suo quarto titolo MVP. Inoltre quell'anno divenne il primo giocatore a superare la quota 25.000 punti in carriera. Il 2 febbraio 1968 Chamberlain divenne il primo (fino alla stagione 2018/2019 l'unico, emulato da Russell Westbrook) giocatore dell'NBA ad aver realizzato una \"doppia tripla doppia\" con 22 punti 25 rimbalzi e 21 assist.\nNei Playoffs del '68 la prima gara fu contro i New York Knicks che crollarono solo a Gara 6 nonostante dei problemi fisici per i Sixers. L'ultima partita fu vinta 115-97 e Chamberlain fu autore di 25 punti e 27 rimbalzi. Nelle sei gare fu il giocatore con pi\u00f9 punti (153), rimbalzi (145) e assist (38). Alle finali della Eastern Division rincontrarono i Boston Celtics sempre con il vantaggio del campo, questa volta da detentori del titolo. Quella serie vide l'America subire un forte shock in quanto il 4 aprile del 1968 fu assassinato Martin Luther King Jr. e la maggior parte dei giocatori erano afro-americani per cui addirittura si pens\u00f2 di cancellare la serie. Il giorno dopo si giocava in un clima irreale Gara 1 che fu vinta da Boston per 127-118. Philadelphia per\u00f2 riprese la serie vincendo le tre partite successive portandosi sul 3-1. Nessuna squadra NBA aveva mai vinto stando sotto di due gare, ma i Celtics ci riuscirono. Arrivati a Gara 7 Philadelphia fu sconfitta per 100-96 con Chamberlain autore di soli 14 punti ma comunque di 34 rimbalzi. Nel secondo tempo Wilt non tir\u00f2 nemmeno una volta dal campo. Questa sconfitta rappresent\u00f2 la sesta nelle serie Playoffs contro la squadra del Massachusetts.\nDopo questa stagione l'allenatore Hannum voleva trasferirsi a Ovest e and\u00f2 ad allenare gli Oakland Oaks mentre Wilt Chamberlain chiese di essere ceduto e il general manager Jack Ramsay lo accontent\u00f2 chiudendo una trade con i Los Angeles Lakers. I motivi della richiesta di Wilt sono controversi addirittura di natura sociale, in quanto il centro avrebbe voluto vivere in una citt\u00e0 come Los Angeles molto pi\u00f9 tollerante rispetto a Philadelphia il che gli avrebbe permesso anche maggior libert\u00e0 con le ragazze bianche.\nLos Angeles Lakers (1968-1973).\nIl 9 luglio 1968 venne quindi ceduto ai Lakers diventando il primo MVP a essere ceduto l'estate seguente. Il proprietario della franchigia Californiana Kent Cooke diede a Wilt un contratto senza precedenti pagandogli $ netti. Tra i suoi nuovi compagni di squadra c'erano gli Hall of Fame Elgin Baylor, Keith Ericson, Tom Hawkins e Johnny Egan ma la stagione per lui fu deludente e frustrante in via anche dei dissapori con il tecnico Butch van Breda Kolff che lo metteva pi\u00f9 volte in panchina, cosa mai successa prima in carriera. A met\u00e0 stagione in due gare addirittura segn\u00f2 solamente 6 e 2 punti. Pur con questi problemi la sua media punti fu di 20.5 e 21.1 rimbalzi con il presidente Cooke comunque contento per via della crescita nella vendita dei biglietti dell'11%.\nI Lakers si qualificarono comunque ai Playoffs del 1969 in cui sconfissero l'ex squadra di Chamberlain per 4-2 (dopo aver perso le prime due gare) e successivamente gli Atlanta Hawks prima di rincontrare nuovamente i Boston Celtics di Bill Russell in finale. Le due squadre erano pari dopo 4 gare sul risultato di 2-2 con il centro gialloviola criticato per essere stato neutralizzato dal suo eterno rivale. In gara 5 per\u00f2 Wilt si riprese conducendo la sua squadra alla vittoria con 13 punti e 31 rimbalzi per il 117-104 finale. I Boston si aggiudicarono gara 6 pareggiando i conti con una brutta prestazione di Chamberlain autore di soli 8 punti. La Gara 7 si gioc\u00f2 in un surreale clima generato dal proprietario Jack Cooke che gi\u00e0 convinto di vincere, riemp\u00ec il Forum di LA di palloncini il che motiv\u00f2 e non poco i Celtics. Dopo tre quarti il risultato era 91-76 per gli ospiti. Chamberlain si fece male nel quarto quarto e fu costretto a uscire con i suoi compagni che riuscirono a rimontare fino al 103-102 per poi perdere per 108-106. Chamberlain chiuse la partita con 18 punti (7-8 FG) e 27 rimbalzi.\nAl secondo anno con i Lakers cambi\u00f2 l'allenatore con l'arrivo di Joe Mullaney ma Wilt si fece male al ginocchio alla nona partita della regular season e fu costretto a stare diversi mesi fermo. Riusc\u00ec a tornare alla terzultima gara. Le sue medie di quell'anno furono 27.3 punti, 18.4 rimbalzi e 4.1 assist di media. Nelle Finals del 1970 i californiani si dovettero scontrare con i Knicks. La Gara 1 and\u00f2 a New York per 124-112 con Willis Reed di 37 punti. In gara 2 Chamberlain ne mise 19 con 24 rimbalzi bloccando il tiro finale di Reed permettendo ai suoi di vincere 105-103. Gara 3 venne vinta ai supplementari da NY per 111-108 ma Chamberlain reag\u00ec nuovamente pareggiando la serie per 2-2 grazie ai suoi 18 punti e 25 rimbalzi di gara 4. In Gara 5 i Lakers buttarono all'aria i 13 punti di vantaggio che avevano all'intervallo commettendo 19 turnover e perdendo 107-100 con Chamberlain che tir\u00f2 solamente tre volte nella seconda frazione. Ancora una volta Wilt la partita seguente si rialz\u00f2 con 45 punti a referto e pareggiando quasi da solo la serie per 135-113 per portare LA a Gara 7 a New York. Reed nonostante un infortunio gioc\u00f2 lo stesso e guid\u00f2 i suoi alla vittoria. I 21 punti di Chamberlain non gli impedirono di subire la terza sconfitta in una Gara 7.\nNella stagione 1970/1971 i Los Angeles Lakers si ripresero da Phoenix la guardia Gail Goodrich. Chamberlain, ormai trentaquattrenne, fu autore di 20.7 punti, 18.2 rimbalzi e 4.3 assist. I gialloviola si aggiudicarono quell'anno il titolo della Pacific Division ma nella finale della Western Conference partirono da sfavoriti contro i Milwaukee Bucks di Kareem Abdul Jabbar (che allora era ancora conosciuto come Lew Alcindor) e di Oscar Robertson in virt\u00f9 degli infortuni di Elgin Baylor e Jerry West, pedine chiave di LA. In Gara 1 Abdul-Jabbar segn\u00f2 32 punti contro i 22 di Chamberlain per la vittoria Bucks 106-85. Il centro di LA in gara 2 mise 26 punti ma i cervi vinsero ancora. Prima di gara 3 si fece male anche Keith Erickson, la riserva di West, e i californiani dovettero schierare il rookie Jim McMillian, ci\u00f2 nonostante vinsero 118-107 con i 24 punti e 27 rimbalzi di Chamberlain. In Gara 4 i Lakers persero 117-94 ed erano sotto per 3-1 nella serie che fu chiusa in casa di Milwaukee con un 116-98.\nDopo i playoff del 1971 Chamberlain ebbe un'offerta per sfidare l'allora campione del mondo dei pesi massimi di pugilato Muhammad Ali, ma l'incontro non fu mai disputato.\nNella stagione 1971-1972 i Lakers assunsero l'ex Boston Celtics Bill Sharman come allenatore che organizzava degli allenamenti mattutini per tirare a cui partecipava anche Chamberlain come invece non faceva negli anni della sua giovinezza. Inoltre Sharman aiut\u00f2 Wilt a velocizzare la manovra della squadra grazie ai suoi rimbalzi per poi lanciare velocemente i compagni in contropiede.\nPur non essendo pi\u00f9 il miglior realizzatore della squadra, Chamberlain ne divenne il capitano. Quell'anno infatti realizz\u00f2 solamente 14.8 punti di media (con il 64.9% FG) ma comunque 19.2 rimbalzi. Grazie al suo apporto difensivo i Lakers riuscirono a vincere 33 partite consecutive (record all time) e a chiudere la regular season con 69 vittorie. Nella post-season i Lakers sconfissero i Chicago Bulls per 4-0 per poi dover sfidare nuovamente i Milwaukee Bucks di Abdul-Jabbar (di 11 anni pi\u00f9 giovane di lui). La rivista Life ha etichettato la sfida Chamberlain-Jabbar come il pi\u00f9 grande incontro sportivo di tutti i tempi che fu vinto dal centro di LA in 6 gare. In gara 6 in particolare Wilt segn\u00f2 24 punti e 22 rimbalzi in 48 minuti giocati aiutando la squadra a vincere dopo essere stata sotto di dieci punti anche nel quarto quarto.\nNella finali del 1972 ancora una volta i Lakers affrontarono i New York Knicks orfani di Reed infortunato. Dopo l'1-1 iniziale in Gara 3 Chamberlain mise a segno 26 punti e 20 rimbalzi vincendo la partita. In gara 4 Chamberlain nonostante i cinque falli (in carriera non \u00e8 mai stato espulso per sei falli) riusc\u00ec a difendere molto bene effettuando due stoppate decisive ai supplementari con 27 punti segnati. In gara 5 nonostante un infortunio alla mano registr\u00f2 24 punti, 29 rimbalzi, 8 assist e 8 stoppate, contate dallo speaker Keith Jackson durante la partita. Questa grande prestazione valse il secondo titolo NBA per Wilt Chamberlain che fu anche nominato MVP delle Finals e ammirato da tutti per aver giocato malgrado l'infortunio.\nLa stagione 1972-1973 fu l'ultima ai Lakers e mise a segno 13.2 punti (72.7% FG) e 18.6 rimbalzi (abbastanza comunque per vincere la classifica dei rimbalzi di quell'anno per l'undicesima volta in carriera). La grandissima percentuale dal campo gli ha valso per la nona volta la vittoria nella classifica di percentuale di tiri. La squadra nonostante fosse pi\u00f9 debole degli anni scorsi vinse 60 gare di regular season e arriv\u00f2 in finale ancora contro i Knicks che ritrovarono la loro stella Willis Reed. In quella serie i Lakers vinsero gara 1 115-112 ma NY si port\u00f2 a casa sia gara 2 che gara 3 e le cose peggiorarono per LA con West che si infortun\u00f2 di nuovo. Dopo la vittoria in Gara 4 i gialloviola persero Gara 5 per 102-93 malgrado i 23 punti e 21 rimbalzi di Chamberlain. A un secondo dalla fine Chamberlain effettu\u00f2 una schiacciata che \u00e8 la sua ultima giocata in NBA.\nIn totale vinse quattro volte il premio di miglior giocatore della lega, undici volte la classifica del miglior rimbalzista, sette quella della miglior percentuale di tiro, sette (consecutivamente) quella del miglior marcatore; addirittura un anno ebbe il pi\u00f9 alto numero di assist della lega (ma non la miglior media). \u00c8 l'unico giocatore ad aver segnato pi\u00f9 di 4000 punti in una stagione, con una media di circa 50 punti a partita. In quattordici stagioni nella lega professionistica statunitense, non raggiunse mai il limite dei sei falli, nonostante fosse il pilastro della difesa della sua squadra. Un'altra caratteristica incredibile di Chamberlain era la resistenza fisica: \u00e8 stato di gran lunga il giocatore NBA con il minutaggio medio pi\u00f9 alto (45.8 contro i 42.29 di Russell, secondo) ed in 9 delle sue prime 10 stagioni fu il leader della classifica in MPG (un anno fece registrare addirittura 48.5 minuti di media).\nChamberlain ha messo a segno punti (7\u00aa posizione assoluta) in 1.045 partite, il che lo collocava al primo posto della classifica del giocatore con il maggior numero di punti in carriera quando si \u00e8 ritirato, nel 1974; quindici anni pi\u00f9 tardi \u00e8 stato superato da Kareem Abdul-Jabbar.\nLa sua media punti per gara in carriera, 30,07, \u00e8 la seconda nella storia della NBA dietro solamente a quella di Michael Jordan (30,12).\nWilt Chamberlain \u00e8 stato introdotto nella Basketball Hall of Fame.\nCinema.\nNel 1984 prese parte al film \"Conan il distruttore\" di Richard Fleischer."}
{"id": "56819", "revid": "599013", "url": "https://it.wikipedia.org/wiki?curid=56819", "title": "Scomunica", "text": "La scomunica \u00e8 una pena prescritta dal codice di diritto canonico comminata dalla Chiesa Cattolica, ma prevista anche dalle Chiese evangeliche e ortodosse, che implica l'esclusione di un suo membro dalla comunit\u00e0 dei fedeli a causa di gravi e ostinate infrazioni alla morale e/o alla dottrina riconosciuta. Un istituto simile (lo \"\u1e25erem\") \u00e8 presente anche nell'ebraismo.\nStoria.\nL'origine della scomunica in termini cristiani \u00e8 normalmente ricondotta al detto di Ges\u00f9 sul \"legare e sciogliere\" in (rivolto a Pietro) e (ai discepoli, cfr. ).\nL'Apostolo Paolo prevede dei livelli di sanzioni disciplinari verso membri della Chiesa che hanno commesso gravi infrazioni, varianti da privazioni a livello sociale a piena esclusione dalla comunit\u00e0.\nLa punizione, in questo caso, era responsabilit\u00e0 dell'intera assemblea dei cristiani: \"Nel nome del Signore Ges\u00f9, essendo insieme riuniti voi e lo spirito mio, con l'autorit\u00e0 del Signore nostro Ges\u00f9\" () e intesa per il bene sia del trasgressore che della Chiesa (; cfr. ). Con la crescita della Chiesa, sorge gradualmente il problema di chi abbia l'autorit\u00e0 di scomunicare (Cfr. ).\nNella Chiesa primitiva, la scomunica in quanto tale (\"...ho deciso che quel tale sia consegnato a Satana\") () implicava un certo isolamento. Il termine appare per la prima volta in documenti ecclesiastici nel IV secolo. Nel XV secolo si cominci\u00f2 a fare una distinzione fra gli scomunicati che dovevano essere anche fisicamente allontanati, a causa di gravi errori (i \"vitandi\"), e quelli che potevano essere tollerati (i \"tolerati\", che dovevano essere solo rigidamente esclusi dai sacramenti).\nDescrizione.\nNell'ambito del diritto canonico cattolico, la scomunica \u00e8 la pi\u00f9 grave delle pene che possa essere comminata a un battezzato: lo esclude dalla comunione dei fedeli e lo priva di tutti i diritti e i benefici derivanti dall'appartenenza alla Chiesa, in particolare quello di amministrare e ricevere i sacramenti.\nLa scomunica \u00e8 una delle tre censure ecclesiastiche previste dal diritto canonico: le altre censure sono l'interdetto e la sospensione \"a divinis\" (quest'ultima pu\u00f2 essere inflitta solo ai chierici). La scomunica pu\u00f2 essere inflitta solo a una persona fisica, laica o ecclesiastica, non a enti e confraternite, e cessa con l'assoluzione che pu\u00f2 e deve essere data non appena lo scomunicato si pente sinceramente della colpa commessa.\n\u00c8 tuttavia da notare che, per quanto la scomunica sia una pena di enorme gravit\u00e0, \u00e8 comminata dalla Chiesa avendo riguardo alla sola \"salus animae\" del battezzato. Infatti, lo stato di peccato grave, di per s\u00e9 gi\u00e0 idoneo a dannarlo, se accompagnato a comunione sacrilega, aggraverebbe il suo stato di peccato. Inoltre, chi commette peccato grave, specie quelli per i quali \u00e8 comminata la pena in discorso, \u00e8, di fatto, fuori dalla comunione con Cristo Ges\u00f9, \"ergo\", scomunicato. Dunque, non si tratterebbe solamente di un provvedimento giuridico di particolare gravit\u00e0, ma anche e soprattutto di una forma di tutela dell'anima del peccatore.\nNelle varie confessioni.\nChiesa Cattolica.\nAnticamente esistevano vari gradi di scomunica, il \"minore\" o dei \"tolerati\" (tali persone erano comunque ammesse all'interno della comunit\u00e0) e il \"maggiore\" per i \"vitandi\" (persone \"da evitare\", quindi escluse dalla comunit\u00e0).\nOggi le scomuniche si definiscono \"lat\u00e6 sententi\u00e6\" se scaturiscono da un comportamento delittuoso in quanto tale e non \u00e8 necessario che vengano esplicitamente irrogate da un ente ecclesiastico: chi compie un certo atto si trova a essere scomunicato automaticamente. Si definiscono invece \"ferend\u00e6 sententi\u00e6\" se non sono automatiche, ma devono essere inflitte da un organismo ecclesiale.\nEsistono anche le scomuniche \"riservate\": infatti in genere una scomunica pu\u00f2 essere tolta dal sacerdote durante una normale confessione; se per\u00f2 la scomunica \u00e8 riservata al vescovo, pu\u00f2 essere tolta solo da un vescovo o da un suo delegato; se \u00e8 riservata alla Santa Sede, pu\u00f2 essere tolta solo ricorrendo a essa (attraverso il competente ufficio della Curia romana, cio\u00e8 la Penitenzieria apostolica). Naturalmente le scomuniche \"riservate\" sono quelle associate ai delitti pi\u00f9 gravi.\nLe scomuniche sono disciplinate dal Codice di diritto canonico ai canoni 1331 e 1364-1398.\nLe Chiese sui iuris che non sono di rito liturgico occidentale sono soggette invece al Codice dei canoni delle Chiese orientali, promulgato da papa Giovanni Paolo II ed entrato in vigore il 1\u00ba ottobre 1991. Le sanzioni penali sono definite nel titolo XXVII e includono la scomunica minore (can. 1431), la sospensione (can. 1432), la deposizione (can. 1433), e la scomunica maggiore (can. 1434).\nViene scomunicato \"ipso facto\" e deve ricorrere alla Santa Sede:\n\u00c8 scomunicato automaticamente:\nAnche la simonia o altri accordi condizionanti l'elezione del papa nel conclave, come stabilito dalla costituzione apostolica \"Universi dominici gregis\", fanno incorrerere nella scomunica \"lat\u00e6 sententi\u00e6\".\nQuesti effetti civili si vedono per esempio nella scomunica da parte di papa Gregorio VII, nel corso del conflitto che l'oppose all'imperatore Enrico IV, il papa scomunic\u00f2 l'imperatore Enrico IV, sciogliendo i sudditi cristiani dal giuramento di obbedienza a lui prestato e l'effetto di questa scomunica spinse gli avversari dell'imperatore a insorgere, minacciando di deporlo. Enrico IV dovette, per ottenere la revoca della scomunica inflittagli dal papa, umiliarsi attendendo inginocchiato per tre giorni e tre notti innanzi al portale d'ingresso del castello di Matilde di Canossa, mentre imperversava una bufera di neve.\nSecondo la Chiesa la scomunica \u00e8 una pena medicinale, che invita al ravvedimento, alla conversione e alla riparazione dello scandalo.. Essa comporta l'esclusione dalla comunit\u00e0 dei fedeli e dalla partecipazione ai sacramenti (fra cui il ricevere la santa Eucaristia):\nInfatti il fedele, secondo la dottrina cattolica, in stato di peccato mortale si \u00e8 precluso da solo dalla ricezione della santa Eucaristia, dunque il sacrilegio, involontario o meno, peggiorerebbe comunque il suo stato di cose. Il fedele \u00e8 quindi esortato a pentirsi e a rivolgersi a un sacerdote per completare la riconciliazione con la Chiesa, accettando l'autorit\u00e0 a essi affidata secondo le parole di Cristo:\nLa scomunica priva il fedele dell'esercizio dei suoi diritti, ma non dei doveri, fra cui la partecipazione la domenica e le feste di precetto alla messa (senza ricevere la comunione), e il digiuno nei giorni prestabiliti.\nLa scomunica non esclude dalla ricezione dei sacramentali, per cui il fedele sotto scomunica pu\u00f2, ad esempio, richiedere le esequie religiose (che possono per\u00f2 essere negate).\nIl fedele scomunicato che si pente ha diritto alla remissione della scomunica dall'ordinario locale (o, in casi molto particolari citati sopra, dalla Santa Sede).\nChiese evangeliche.\nLa Riforma protestante chiama la Chiesa a una posizione pi\u00f9 biblica al riguardo della Disciplina della chiesa, il che \u00e8 la preoccupazione maggiore dei riformatori di seconda generazione come Martin Bucer e Giovanni Calvino. Calvino sosteneva che la disciplina, secondo la Parola del Signore, \u00e8 \"il migliore aiuto\" della sana dottrina, dell'ordine e dell'unit\u00e0 della chiesa e che bandire i peccatori ostinati a non conformarsi allo standard della fede cristiana e i contumaci, significa esercitare una giurisdizione spirituale che il Signore di fatto ha accordato all'assemblea dei credenti. Per Giovanni Calvino la scomunica ha un triplice scopo: (1) che il nome di Dio non sia insultato da cristiani che conducono una vita vergognosa e viziosa; (2) che il buono... non sia corrotto dalla costante comunicazione con l'empio; (3) \"che il peccatore si vergogni e cominci a ravvedersi dalle sue turpitudini\". Rammentando l'esempio dell'apostolo Paolo e dei padri della Chiesa, Calvino insiste a che sia l'intera assemblea dei credenti a testimoniare a ogni scomunica.\nNell'ambito delle Chiese evangeliche moderne la scomunica formale \u00e8 imposta molto raramente. I canoni riveduti attuali della Chiesa anglicana (1969) continuano a prevederla.\nTestimoni di Geova.\nI Testimoni di Geova hanno una forma di disciplina che ha delle similitudini con la scomunica, conosciuta come \"disassociazione\". Essi affermano che la disassociazione verso chi commette peccati biblicamente condannati apertamente senza alcun ravvedimento, sia una procedura basata su quanto Paolo di Tarso ordin\u00f2 ai Corinzi; ritenendo che sia biblicamente riportata come in uso nel I secolo nella chiesa apostolica.\nI disassociati sono oggetto di un annuncio alla congregazione in cui si informa la comunit\u00e0 che il soggetto (nome e cognome) non \u00e8 pi\u00f9 un Testimone di Geova. Ci\u00f2 comporta l'interdizione dei rapporti sociali con i precedenti confratelli, i quali negheranno non solo la convivialit\u00e0 ai pasti, ma anche il semplice saluto, riferendosi alla lettera scritta di San Paolo ai Corinzi: \"consegnate tale uomo a Satana per la distruzione della carne, affinch\u00e9 lo spirito sia salvato nel giorno del Signore. Ma ora vi scrivo di cessar di mischiarvi in compagnia di qualcuno chiamato fratello che \u00e8 fornicatore o avido o idolatra o oltraggiatore o ubriacone o rapace, non mangiando nemmeno con un tal uomo. mentre Dio giudica quelli di fuori?\u201cRimuovete l'[uomo] malvagio di fra voi. \".\nI Testimoni di Geova quindi decidono di evitare contatti di qualsiasi tipo con i soggetti disassociati, senza distinzione di parentela o legame affettivo. Solo con i familiari conviventi le attivit\u00e0 e i rapporti quotidiani tra i membri della famiglia possono continuare ma verranno ad essere cessati i rapporti di carattere spirituale. Nel caso di figli minorenni, i genitori hanno ancora la responsabilit\u00e0 genitoriale nei loro confronti, quindi potrebbero decidere di continuare anche con le attivit\u00e0 che definiscono \"spirituali\" \nQuesto allontanamento sociale non preclude tuttavia la frequentazione delle adunanze nella Sala del Regno n\u00e9 la via della riammissione futura quale membro della congregazione. \u00c8 cura degli anziani della congregazione visitare il disassociato per offrirgli disponibilit\u00e0 e assistenza nel percorso di rientro nella congregazione.\nCelebri casi di scomunica.\nSoprattutto nel Medioevo, ma anche in epoca pi\u00f9 recente, numerosi regnanti hanno subito la scomunica:\nScomuniche recenti che hanno avuto risonanza mediatica:"}
{"id": "56821", "revid": "767487", "url": "https://it.wikipedia.org/wiki?curid=56821", "title": "Numero di Richardson", "text": "Il numero di Richardson (\"Ri\") \u00e8 un gruppo adimensionale utilizzato in fluidodinamica e in idrodinamica che esprime il rapporto tra l'energia potenziale e l'energia cinetica di un fluido o tra forze di galleggiamento e forze inerziali, misurando cos\u00ec l'importanza dell'effetto gravitazionale sul moto dei fluidi.\nPorta il nome del fisico inglese Lewis Fry Richardson (1881-1953).\nDefinizione matematica.\n\u00c8 definito come:\ndove:\nCorrelazione con altri numeri adimensionali.\nPu\u00f2 essere anche espresso in funzione del pi\u00f9 noto numero di Froude interno:\nin cui \"Fri\" \u00e8 il numero di Froude interno.\nInoltre il numero di Richardson pu\u00f2 essere espresso in funzione dei numeri di Reynolds e Grashof:\nin cui \"Re\" \u00e8 il numero di Reynolds e \"Gr\" rappresenta il numero di Grashof.\nApplicazioni.\nViene spesso utilizzato nello studio dei liquidi nel caso di una forte stratificazione della colonna di fluido.\nInfatti per \"Ri\"&gt;1 la stratificazione \u00e8 molto forte, di conseguenza qualsiasi perturbazione viene smussata e la turbolenza non ha modo di evolvere.\nInterpretazione fisica.\nSe il numero di Richardson \u00e8 molto minore di uno, gli effetti gravitazionali risultano essere trascurabili. Se \"Ri\" \u00e8 invece molto superiore dell'unit\u00e0 gli effetti gravitazionali sono predominanti e quindi l'energia cinetica \u00e8 insufficiente per \"omogeneizzare\" il fluido."}
{"id": "56823", "revid": "123886719", "url": "https://it.wikipedia.org/wiki?curid=56823", "title": "Attivit\u00e0 extraveicolare", "text": "Per attivit\u00e0 extraveicolare (in inglese \"Extra-vehicular activity\" - EVA) si intende il lavoro fatto da un astronauta nello spazio e all'esterno della sua navicella spaziale (capsula, veicolo o stazione). Il termine che comunemente si utilizza per descrivere una EVA da un veicolo orbitale terrestre \u00e8 \"passeggiata nello spazio\" (\"spacewalk\"), mentre per le EVA sulla Luna, il pi\u00f9 utilizzato \u00e8 \"passeggiata lunare\" (\"moonwalk\"). \nA seguito della differente struttura delle navicelle statunitensi e sovietiche, venne data una definizione differente per le EVA. I veicoli spaziali russi hanno sempre adottato dei portelli speciali verso l'esterno che non richiedevano la depressurizzazione del modulo, quindi la definizione di EVA per i russi \u00e8 quella di un cosmonauta nel vuoto. Le prime navicelle spaziali americane, invece, non includevano questi sportelli, ma depressurizzavano l'intera navicella. Quindi gli astronauti americani compiono delle EVA solo quando escono materialmente dalla capsula. Il termine SEVA (\"Stand-up Eva\"), \u00e8 utilizzato per descrivere delle EVA parziali.\nLa letteratura in merito evidenzia come determinante, per la definizione di attivit\u00e0 extraveicolare, due fattori primari: l'uscita dell'operatore dall'ambiente protettivo e la necessit\u00e0 di sistemi di supporto autonomi. In questo senso, la EVA viene definita come \"qualsiasi operazione spaziale o attivit\u00e0 performata al di fuori dell'ambiente protettivo di una navicella spaziale richiedente supporti vitali supplementari o indipendenti per l'astronauta stesso\".\nL'astronauta durante le EVA pu\u00f2 essere legato alla navicella (ad esempio con un tubo per l'ossigeno, in tal caso non \u00e8 necessario nessun sistema di propulsione per tornare dentro il veicolo) oppure pu\u00f2 essere libero. Quando l'astronauta \u00e8 collegato con un tubo per l'ossigeno, l'EVA si dice \"ombelicale\". Per le EVA libere, \u00e8 indispensabile il sistema per rientrare nella navicella, che si chiama \"Unit\u00e0 di manovra\".\nDal Joint Airlock Quest.\nIl Joint Airlock \"Quest\" \u00e8 collegato alla ISS sul lato destro del Nodo 1. \u00c8 arrivato sulla Stazione nel luglio 2001 durante la missione STS-104 sullo Shuttle Atlantis. \u00c8 conosciuto come Joint Airlock poich\u00e9 da questo airlock \u00e8 possibile uscire sia con la tuta americana EMU sia con la tuta russa Orlan. La Stazione ha anche un altro airlock chiamato Pirs, situato nel segmento russo, ma pu\u00f2 supportare solo le EVA svolte utilizzando le tute Orlan. Il Joint Airlock \u00e8 composto da due sezioni cilindriche collegate: Sezione equipaggiamento (\"Equipment Lock\"), dove vengono svolte le attivit\u00e0 pre e post EVA, e la Sezione equipaggio (\"Crew Lock\").\nDi seguito sono riportate le varie fasi nella preparazione di un'EVA svolta dal modulo Quest a bordo della ISS.\nPreparazione dell'airlock.\nFino al 2011 le attivit\u00e0 extraveicolari venivano svolte quasi esclusivamente dagli equipaggi Shuttle durante la loro permanenza a bordo della ISS, almeno per quanto riguarda il Segmento americano. Quando uno Shuttle attraccava alla Stazione, tutte le tute e i materiali da usare nelle EVA della missione venivano trasferiti dalla navetta alla Stazione. Inoltre, il giorno precedente alla prima EVA, l'airlock veniva configurato e attivato. Dal 2011 tutte le attivit\u00e0 extraveicolari vengono svolte dai membri dell'equipaggio delle Expedition, ma le procedure sono rimaste quasi invariate.\nControllo delle tute.\nNei giorni precedenti le tute EMU vengono controllate per garantirne l'integrit\u00e0 e quindi la sicurezza dell'equipaggio che svolge l'EVA. Queste attivit\u00e0 sono ricaricare e installare le batterie delle tute, controllare il funzionamento del sistema di supporto vitale, del Simplified Aid for EVA Rescue (SAFER) e dei dispositivi di comunicazione. Di solito nelle EVA delle Expedition una settimana prima gli astronauti indossano la tuta per controllare le dimensioni della tute e se \u00e8 necessario risolvere qualche problema.\nRimozione dell'azoto.\nNelle tute spaziali durante l'EVA viene usata una pressione inferiore a quella tipica sulla ISS; ci\u00f2 avviene per rendere la tuta spaziale abbastanza flessibile da poter svolgere in modo ottimale le attivit\u00e0 lavorative all'esterno, come ad esempio afferrare uno strumento o aggrapparsi ai corrimani esterni. Nel caso in cui venisse usata una pressione maggiore, la tuta sarebbe troppo rigida e gli astronauti sarebbero impossibilitati a svolgere il lavoro a loro assegnato, oppure a affaticarsi troppo durante le tipiche sei ore e mezza di EVA. L'aspetto negativo pi\u00f9 importante di questa decisione per\u00f2 \u00e8 la possibilit\u00e0 di riscontrare la malattia da decompressione. Per ridurre al minimo questa possibilit\u00e0, gli astronauti attuano dei protocolli per diminuire il pi\u00f9 possibile la presenza di azoto nel sangue prima di iniziare la decompressione. Dal 2011 il protocollo usato \u00e8 il \"In-Suit Light Exercise\" (ISLE), cio\u00e8 oltre a respirare ossigeno puro per almeno 40 minuti e subire un graduale abbassamento di pressione fino a 0,7 bar, svolgono anche degli esercizi fisici leggeri che accelerano la rimozione dell'azoto. Una volta indossata la tuta spaziale continuano a compiere delle rotazioni di braccia e gambe per quattro minuti seguiti da un minuto di riposo, ripetendo il ciclo fino a 50 minuti. Infine, respirano ossigeno puro per i successivi 50 minuti, prima di iniziare la depressurizzazione. Alla conclusione del programma Shuttle questo protocollo era stato preferito al precedentemente usato \"Camping Out\" a causa del minore utilizzo di ossigeno (ridotto di 2,7 kg per ogni EVA), risorsa preziosa non pi\u00f9 facilmente rifornibile in tempi rapidi.\nCamping Out.\nFino al 2011 veniva utilizzato il protocollo \"Camping out\"; usando questo protocollo gli astronauti la notte precedente all'EVA erano costretti a dormire nell'airlock, sigillato e portato ad una pressione di 0,7 bar. La mattina seguente l'airlock veniva ripressurizzato a 1 bar per poter aprire il portello e permettere agli astronauti EVA di fare colazione e svolgere i loro bisogni personali, indossando le maschere a gas di ossigeno puro. Completate queste attivit\u00e0, il portello veniva richiuso e l'airlock ridepressurizzato per oltre 20 minuti a 0,7 bar, fino alla vestizione delle tute.\nIndossare le tute EMU.\nLe tute EMU sono estremamente complesse, principalmente sono composte da diversi strati di materiale e da sistemi vitali per fornire all'astronauta un ambiente sicuro e confortevole durante le EVA, come se fosse un mini veicolo spaziale personale. Gli astronauti EVA sono di solito assistiti nella vestizione e nelle procedure di depressurizzazione dall'astronauta IV. Quando le Expedition erano composte da soli due membri nei primi anni di vita della ISS, i due astronauti si aiutavano a vicenda alternativamente ad indossare la tuta e svolgere le procedure di decompressione. Le EVA condotte con le EMU durano di solito 7 ore, di cui 15 minuti per uscire dalla airlock, 6 ore di lavoro all'esterno, 15 minuti per rientrare e 30 minuti di tempo non pianificato di riserva. Inoltre l'EMU \u00e8 dotata di una fornitura di 30 minuti di ossigeno di emergenza situato nella \"Oxygen Pack\" sotto il Sistema di supporto vitale principale. Questo funge da riserva se l'approvvigionamento primario di ossigeno dovesse per qualche motivo finire o avere problemi. Prima di indossare la tuta l'astronauta indossa prima il Maximum Absorbency Garment (un pannolone) e poi Liquid Cooling and Ventilation Garment; questo indumento \u00e8 dotato di tubi dentro i quali passa dell'acqua usata per il raffreddamento della tuta e quindi dell'astronauta.\nUna volta pronto, l'astronauta si infila il Lower Torso Assembly (i pantaloni e gli stivali della tuta) dell'EMU e poi entra nell'Hard Upper Torso (la maglietta), che durante la vestizione \u00e8 agganciato alla parete dell'airlock. L'Hard Upper Torso \u00e8 un gilet rigido in vetroresina a cui si collega l'Lower Torso Assembly; esso funge anche da punto di attacco per il casco e le braccia. Il Sistema di supporto vitale ha la forma di uno zaino ed \u00e8 collegato alla parte posteriore dell'Hard Upper Torso, con i controlli del Supporto vitale montati sul davanti per essere accessibili all'astronauta. Il Sistema di supporto vitale fornisce ossigeno puro per respirare, rimuove l'anidride carbonica espirata, regola la temperatura nella tuta, e mantiene la pressione della tuta a 0,3 bar, il 30% della pressione dell'aria al livello del mare sulla Terra e di quella sulla ISS. Una volta indossato l'Hard Upper Torso, l'astronauta si sistema la propria cuffia auricolare, nota come Snoopy Cap, dotata di cuffie e microfono per le comunicazioni con il Controllo missione a Terra. Infine vengono indossati i guanti e l'Extravehicular Visor Assembly (il casco). Questo fornisce protezione dai Micrometeoriti e dalla radiazione ultravioletta e infrarossa solare. Il visore \u00e8 dotato di una schermatura solare dorata mobile ma permette anche all'astronauta di vedere. Sulla sommit\u00e0 del casco sono installate le luci e le telecamere che trasmettono le attivit\u00e0 EVA al Centro di controllo missione e a tutto il mondo attraverso NASA TV. Una volta completata la procedura di vestizione della tuta, viene montato il SAFER, un piccolo sistema di propulsione autonomo che fornisce la capacit\u00e0 di auto-salvataggio per il membro EVA che si allontana accidentalmente dalla ISS durante l'EVA. A questo punto, l'astronauta IV sposta gli astronauti all'interno della Sezione equipaggio dell'airlock e chiude il portellone.\nDepressurizzazione.\nNel momento in cui il portellone tra la Sezione equipaggio dell'airlock e il resto della Stazione \u00e8 chiuso, pu\u00f2 iniziare la depressurizzazione. La pressione nominale all'interno della ISS \u00e8 di 1 bar, tranne durante la rimozione dell'azoto durante il quale viene portata a 0,7 bar. Quando inizia la depressurizzazione la pressione viene ulteriormente ridotta fino 0,35 bar, per permettere il controllo delle perdite delle tute. Se non vengono rilevate delle perdite, la pressione nella sezione equipaggio viene abbassata fino a 0,2 bar. La depressurizzazione finale, da 0,2 bar al vuoto, viene eseguita tramite una valvola di sfiato posizionata nel portellone esterno. A quel punto l'astronauta EV1 pu\u00f2 aprire il portello, agganciare i cavi di sicurezza e dare inizio all'EVA. \nProcedure generali all'esterno.\nUna volta che l'EV1 ha agganciato il primo cavo di sicurezza nel corrimano all'esterno dell'airlock, anche l'EV2 pu\u00f2 uscire e iniziare a svolgere le attivit\u00e0 previste nell'EVA. Gli astronauti si muovono lungo l'esterno della Stazione aggrappandosi a dei corrimani e utilizzando un secondo cavo di sicurezza pi\u00f9 piccolo che agganciano e sganciano alla fine di ogni corrimano. Come accade in altri ambienti pericolosi, come nelle grotte, ci dev'essere sempre uno dei due cavi di sicurezza agganciato e questi devono essere sempre agganciati in due corrimani differenti, per avere almeno un ancoraggio sicuro nel caso in cui un corrimano si staccasse. Nel caso delle procedure dell'EVA americane, questo pericolo di norma non sussiste dato che un cavo di sicurezza, quello agganciato vicino all'airlock, rimane sempre attaccato fino alla conclusione dell'EVA. \u00c8 stato proprio questo cavo ad aiutare l'astronauta Luca Parmitano a ritrovare la via verso l'airlock quando il suo casco si \u00e8 riempito d'acqua durante l'EVA del 16 luglio 2013. Per impedire che i cavi dei due astronauti si ingarbuglino a vicenda, questi seguono percorsi diversi all'esterno della Stazione, nonostante debbano andare nello stesso posto. L'insieme di questi percorsi viene chiamata coreografia dell'EVA e viene pensata e provata numerose volte durante la preparazione all'EVA nella piscina NBL a Terra nei mesi precedenti alla missione. Una situazione in cui questo doppio sistema di sicurezza composto dai due cavi non viene utilizzato \u00e8 quando un astronauta \u00e8 agganciato al Foot Restraint all'estremit\u00e0 del Canadarm2, mentre sta venendo trasportato in un'altra parte della Stazione; in quel caso avr\u00e0 un solo cavo di sicurezza agganciato al Foot Restraint. Nel caso in cui un astronauta perdesse per qualche motivo l'aggancio dei cavi di sicurezza, in genere si allontanerebbe inesorabilmente dalla ISS senza aver possibilit\u00e0 di tornare indietro, essendo le tute spaziali sprovviste di un sistema di propulsione. Per scongiurare questa situazione fatale, alla tuta EMU viene aggiunto un piccolo sistema propulsivo autonomo, il SAFER; utilizzando un joystick estraibile dal SAFER gli astronauti possono usare i propulsori per ritornare sulla Stazione. \nPersone direttamente coinvolte nell'EVA.\nCon il nominativo EV1 e EV2 (\"Extravehicular crew member\") vengono chiamati quegli astronauti che indossano la tuta e svolgono l'attivit\u00e0 extraveicolare, in inglese anche chiamati \"Spacewalker\". Il ruolo ricoperto (EV1 oppure EV2) viene di solito assegnato a seconda se un astronauta ha gi\u00e0 svolto o meno un'EVA. Questo perch\u00e9 l'EV1 \u00e8 in certe occasioni responsabile, soprattutto dal punto di vista dell'airlock e dei cavi, per se stesso e per l'EV2. \u00c8 compito infatti dell'EV1 uscire per primo e agganciare il proprio cavo di sicurezza insieme a quello dell'EV2. Comunque, solo nel caso in cui ci sia un astronauta che non ha mai svolto un'EVA si ha la quasi assoluta certezza che quest'ultimo sar\u00e0 EV2, in caso contrario, se entrambi gli astronauti hanno alle spalle altre EVA, entrambi potrebbero ricoprire il ruolo di EV1. Durante l'EVA, l'EV1 e l'EV2 si riconoscono dalla presenza di strisce rosse sulla tuta dell'EV1, negli angoli superiori dello \"zaino\" e all'altezza delle ginocchia; l'EV2 invece ha delle strisce bianche non distinguibili dal resto dalla tuta. \nL'IV (\"Intravehicular crew member\") \u00e8 un membro dell'equipaggio all'interno della ISS responsabile delle procedure precedenti e successive all'EVA svolte all'interno dell'airlock, compresa la vestizione e svestizione dell'equipaggio EVA, il controllo delle tute e le procedure di depressurizzazione e pressurizzazione. Oltre all'IV, in determinate fasi, \u00e8 presente anche un secondo astronauta, ad esempio durante l'installazione dei SAFER.\nL'IV Ground \u00e8 un astronauta situato nel Centro di controllo missione a Terra che parla con gli astronauti EVA per ricordare le procedure o dare consigli per risolvere problemi in tempo reale. Questo astronauta a Terra svolge quindi il ruolo di CAPCOM specifico per l'EVA, mentre al suo fianco in sala controllo ci sar\u00e0 un altro CAPCOM responsabile delle comunicazioni generali della ISS. Come CAPCOM l'IV Ground non ha responsabilit\u00e0 decisionali ma solo la responsabilit\u00e0 di riferire le decisioni prese dal Direttore di volo dell'EVA (che come succede con il IV Ground \u00e8 diverso dal Direttore di volo della ISS) in collaborazione con il Responsabile EVA. L'IV Ground prende il controllo delle comunicazioni al momento dell'inizio della depressurizzazione e termina al completamento della ri-pressurizzazione.\nL'operatore robotico \u00e8 un astronauta a bordo della ISS che manovra il braccio robotico della Stazione nel caso ce ne sia bisogno per le attivit\u00e0 svolte all'esterno. Tra i compiti pi\u00f9 comuni svolti dall'operatore robotico c'\u00e8 il trasferimento di un astronauta in EVA agganciato all'estremit\u00e0 del Canadarm2 tramite il Foot Restraint, che deve trasportare un hardware di grandi dimensioni e non pu\u00f2 farlo secondo la procedura tipica con i corrimani.\nRischi delle EVA.\nUna EVA \u00e8 pericolosa per molte ragioni differenti. La prima \u00e8 la possibilit\u00e0 di collisione con dei detriti spaziali. La velocit\u00e0 orbitale in un'orbita a 300\u00a0km d'altezza (le tipiche orbite delle missioni Space Shuttle) \u00e8 di circa 7,7\u00a0km/s, cio\u00e8 10 volte la velocit\u00e0 di un proiettile. Cos\u00ec l'energia cinetica di una piccola particella (per esempio un granello di sabbia) \u00e8 uguale a quella di una grossa pallottola. Ogni missione spaziale genera detriti che poi rimangono in orbita, rendendo questo un problema sempre pi\u00f9 serio.\nUn altro motivo di pericolo \u00e8 che gli ambienti esterni dello spazio sono pi\u00f9 difficili da simulare prima della missione stessa, quindi le \"passeggiate nello spazio\" tendono a essere evitate per le mansioni sistematiche, se non strettamente necessarie. Come risultato, le EVA non vengono pianificate se non nel momento in cui risultano evidenti certi problemi, alle volte a missione gi\u00e0 iniziata. Questi pericoli che riguardano le EVA hanno come conseguenza una grossa pressione sugli astronauti, che nonostante siano selezionati anche per resistere a queste situazioni, sono sempre esseri umani. Per ovviare a questo problema, gli scienziati stanno progettando dei robot telecomandati in grado di eseguire lavori esterni alla navicella."}
{"id": "56826", "revid": "2812", "url": "https://it.wikipedia.org/wiki?curid=56826", "title": "Attivit\u00e0 extra-veicolare", "text": ""}
{"id": "56827", "revid": "1924342", "url": "https://it.wikipedia.org/wiki?curid=56827", "title": "Eva (disambigua)", "text": ""}
{"id": "56829", "revid": "1543377", "url": "https://it.wikipedia.org/wiki?curid=56829", "title": "Misura (matematica)", "text": "In analisi matematica, una misura, talvolta detta misura positiva, \u00e8 una funzione che assegna un numero reale a taluni sottoinsiemi di un dato insieme per rendere quantitativa la nozione della loro estensione. In particolare, si assegnano lunghezze a segmenti di curva, aree a superfici, volumi a figure tridimensionali e probabilit\u00e0 ad eventi.\nLa teoria della misura \u00e8 la branca dell'analisi reale e complessa che studia sigma-algebre, spazi misurabili, insiemi misurabili, misure, funzioni misurabili ed integrali. La teoria astratta della misura ha come casi particolari la teoria della probabilit\u00e0, e trova numerose applicazioni in diversi settori della matematica pura ed applicata.\nLa nozione di misura, e quelle ad essa correlate, sono nate a cavallo tra il XIX secolo ed il XX secolo, nell'ambito appunto della formalizzazione della \"teoria della misura\".\nDefinizione.\nSia formula_1 una \u03c3-algebra definita su un insieme formula_2.\nSi definisce \"misura\" una funzione formula_3 (vedi retta reale estesa), con formula_4 per almeno un formula_5, tale da essere numerabilmente additiva.\nL'additivit\u00e0 numerabile, o \u03c3-additivit\u00e0, significa che se formula_6 \u00e8 una successione di insiemi mutuamente disgiunti, allora:\nGli elementi di formula_1 sono detti insiemi misurabili, e la struttura formula_9 viene detta spazio di misura.\nUna misura complessa \u00e8 una funzione numerabilmente additiva a valori complessi definita su una \u03c3-algebra.\nPropriet\u00e0.\nDalla definizione possono essere derivate le seguenti propriet\u00e0:\nMisure prodotto.\nSiano formula_23 e formula_24 due spazi di misura. Ad ogni funzione formula_25 definita su formula_26 e ad ogni formula_27 si pu\u00f2 associare la funzione formula_28 definita in formula_29, e per ogni formula_30 si pu\u00f2 associare la funzione formula_31. Per ogni insieme aperto formula_32 si definisce inoltre:\nSi dimostra che se:\nallora formula_35 \u00e8 formula_1-misurabile e formula_37 \u00e8 formula_38-misurabile, e si ha:\nSi definisce la misura formula_40 prodotto delle due misure formula_41 e formula_42 l'integrale:\nContinuit\u00e0 assoluta.\nSe formula_41 e formula_45 sono misure sulla stessa sigma-algebra, la misura formula_41 si dice assolutamente continua rispetto a formula_45 se formula_48 per ogni insieme formula_49 per il quale formula_50. Questa situazione viene presentata con la scrittura formula_51.\nSe esiste inoltre un insieme formula_52 tale per cui:\nper ogni insieme formula_54 della sigma-algebra, allora tale misura si dice \"concentrata su formula_52\". Misure concentrate su insiemi rispettivamente disgiunti sono dette \"mutuamente singolari\". In particolare, se formula_56 e formula_57 sono mutuamente singolari si scrive formula_58.\nUn teorema di particolare importanza nell'ambito della continuit\u00e0 assoluta delle misure afferma che se formula_41 e formula_45 sono due misure limitate, allora esiste un'unica coppia di misure positive formula_58 tali che:\nIl teorema di Radon-Nikodym afferma inoltre che esiste un'unica funzione formula_63 tale che:\nper ogni insieme formula_54 della sigma-algebra. La decomposizione:\n\u00e8 detta \"decomposizione di Lebesgue\" di formula_41 relativamente a formula_45, ed \u00e8 unica. La funzione formula_69 si dice inoltre \"derivata di Radon-Nikodym\" di formula_56 rispetto formula_45.\nIl teorema pu\u00f2 essere esteso al caso pi\u00f9 generale in cui formula_41 \u00e8 una misura complessa e formula_45 \u00e8 sigma-finita e positiva.\nDifferenziabilit\u00e0 di una misura.\nSia formula_41 una misura complessa di Borel su formula_75. Si consideri una famiglia di insiemi formula_54 di formula_77 tale che il diametro di formula_54 sia inferiore a formula_79 e tale che esiste una palla formula_52 contenente formula_54 la cui misura di Lebesgue sia inferiore alla misura di formula_54 moltiplicata per una costante finita.\nSia formula_49 un numero complesso. Si dice che formula_41 \u00e8 differenziabile in formula_85 e si scrive:\nse, detta formula_87 la misura di Lebesgue, per ogni formula_88 esiste formula_89 tale che:\nTale espressione \u00e8 equivalente al limite in cui il diametro dell'insieme formula_54 si annulla, ovvero il limite in cui l'insieme coincide con il punto formula_92.\nSi definiscono inoltre la \"derivata superiore\":\ne la \"derivata inferiore\", ottenuta considerando l'estremo inferiore nella relazione precedente. La misura formula_41 \u00e8 differenziabile se le derivate superiore e inferiore coincidono e sono finite, ed in tal caso sono uguali a formula_95.\nIntegrale indefinito.\nSi dimostra che in formula_75 la misura formula_41 \u00e8 differenziabile quasi ovunque rispetto a formula_87 e che la sua derivata \u00e8 integrabile secondo Lebesgue. Inoltre, si pu\u00f2 definire una misura formula_99 tale che:\ndove formula_101 indica che le misure sono mutuamente singolari. Per ogni insieme di Borel formula_54 si ha allora:\nCome conseguenza di questo fatto, una condizione necessaria e sufficiente alla mutua singolarit\u00e0 formula_104 \u00e8 il fatto che formula_105 quasi ovunque. In generale, due misure sono mutuamente singolari se la derivata di una rispetto all'altra \u00e8 nulla quasi ovunque.\nInoltre, formula_95 coincide quasi ovunque con la derivata di Radon-Nikodym se e solo se formula_41 \u00e8 assolutamente continua rispetto a formula_87, ed in tal caso:\nSe si definisce infine \"integrale indefinito\" di formula_110 l'espressione:\nallora la derivata di un integrale indefinito coincide con la funzione integranda, ed inoltre ogni misura formula_41 che \u00e8 assolutamente continua rispetto a formula_87 coincide con l'integrale della sua derivata.\nIn generale, se formula_110 allora:\nper quasi tutti i punti formula_116.\nSigma-finitezza.\nUno spazio di misura formula_23 si dice \"finito\" se formula_118 \u00e8 un numero reale finito, mentre si dice \"\u03c3-finito\" se formula_2 \u00e8 l'unione numerabile di insiemi misurabili di misura finita. Un insieme in uno spazio di misura si dice avere misura \"\u03c3-finita\" se \u00e8 una unione numerabile di insiemi di misura finita.\nAd esempio, i numeri reali con la usuale misura di Lebesgue sono \u03c3-finiti ma non finiti. Si considerino gli intervalli chiusi formula_120 per tutti gli interi formula_121: vi \u00e8 una quantit\u00e0 numerabile di tali intervalli, ciascuno avente misura 1, e la loro unione \u00e8 l'intera retta reale. Alternativamente, si considerino i numeri reali con la misura di conteggio, che assegna ad ogni insieme finito di numeri reali il numero di punti nell'insieme. Questa misura non \u00e8 \u03c3-finita, in quanto ogni insieme con misura finita contiene solo un insieme finito di punti e sarebbe necessario una quantit\u00e0 non numerabile di tali insiemi per coprire l'intera retta reale. Gli spazi di misura \u03c3-finita risultano avere alcune propriet\u00e0 molto apprezzabili, e la \u03c3-finitezza pu\u00f2 essere confrontata alla separabilit\u00e0 degli spazi topologici.\nCompletezza.\nUna misura formula_41 si dice \"completa\" se ogni sottoinsieme di un insieme di misura nulla \u00e8 misurabile. Il teorema che sta alla base della definizione afferma che se formula_23 \u00e8 uno spazio di misura e formula_124 l'insieme di tutti gli insiemi formula_125 per i quali esistano due insiemi formula_49 e formula_52 di formula_1 tali che:\nallora, definendo formula_130, formula_124 \u00e8 una \u03c3-algebra e formula_41 una misura su di essa.\nLa misura formula_41 estesa in tal modo si dice completa, e formula_124 prende il nome di formula_41-completamento di formula_1. Dal teorema segue che ogni misura pu\u00f2 essere completata.\nGeneralizzazioni.\nIn alcuni ambiti risulta utile disporre di varianti della misura definita in precedenza che possano assumere valori infiniti o non ristretti al campo reale.\nPer distinguere una usuale misura a valori positivi dalle sue possibili generalizzazioni si utilizza frequentemente il termine \"misura positiva\".\nUn importante risultato della geometria integrale, noto come teorema di Hadwiger, stabilisce che lo spazio delle funzioni di insieme non necessariamente non negative, invarianti per traslazione e finitamente additive che sono definite nell'insieme delle unioni finite di insiemi compatti convessi in formula_137 consiste (a meno di multipli scalari) di una misura che \u00e8 omogenea di grado formula_121 per qualsiasi formula_139 e di combinazioni lineari di tali misure. La specificazione \"omogeneo di grado formula_121\" significa che riscalando di un qualsiasi fattore formula_141 tutti gli insiemi si moltiplica la misura di insieme per formula_142. La misura omogenea di grado formula_143 \u00e8 l'ordinario volume formula_143-dimensionale, quella omogenea di grado formula_145 \u00e8 il volume di superficie, quella omogenea di grado 1 \u00e8 una funzione chiamata \"ampiezza media\" mentre la misura omogenea di grado 0 \u00e8 infine la caratteristica di Eulero."}
{"id": "56830", "revid": "834", "url": "https://it.wikipedia.org/wiki?curid=56830", "title": "Hard Disk", "text": ""}
{"id": "56832", "revid": "712828", "url": "https://it.wikipedia.org/wiki?curid=56832", "title": "Ered Wethrin", "text": ""}
{"id": "56837", "revid": "712828", "url": "https://it.wikipedia.org/wiki?curid=56837", "title": "V\u00e1na", "text": ""}
{"id": "56839", "revid": "1418004", "url": "https://it.wikipedia.org/wiki?curid=56839", "title": "Premio Robot", "text": "Il Premio Robot \u00e8 un concorso letterario annuale di genere fantastico (fantascienza, fantasy, horror o soprannaturale) assegnato ad un racconto italiano inedito. \u00c8 bandito dalla rivista specializzata \"Robot\" e dalla casa editrice \"Delos Books\".\nLa partecipazione al concorso \u00e8 aperta sia agli scrittori professionali che agli esordienti ed \u00e8 attualmente riservata agli abbonati a Robot o agli iscritti all'associazione culturale Delos Books (formula Plus).\nElenco delle edizioni.\nLe due prime edizioni furono bandite gi\u00e0 all'epoca della storica edizione originale di \"Robot\", pubblicata dal 1976 al 1979. Nel 2003, a seguito della rifondazione della rivista, \u00e8 stato ripristinato il premio."}
{"id": "56840", "revid": "1369234", "url": "https://it.wikipedia.org/wiki?curid=56840", "title": "Horror (disambigua)", "text": "Horror pu\u00f2 riferirsi a:"}
{"id": "56841", "revid": "2210568", "url": "https://it.wikipedia.org/wiki?curid=56841", "title": "Reutlingen", "text": "Reutlingen (in alemanno \"Reitlenga\") \u00e8 una citt\u00e0 tedesca situata nel Land del Baden-W\u00fcrttemberg."}
{"id": "56843", "revid": "466539", "url": "https://it.wikipedia.org/wiki?curid=56843", "title": "Flensburgo", "text": "Flensburgo (in tedesco: \"Flensburg\"; in danese \"Flensborg\") \u00e8 la terza citt\u00e0 per popolazione dello Schleswig-Holstein, in Germania. Si trova sulla costa del Mar Baltico e sul confine con la Danimarca, dalla quale dista circa 7 chilometri. La sua popolazione era di circa 90.164 abitanti al censimento del 2019.\nStoria.\nFlensburgo venne fondata nel XIII secolo sull'estremit\u00e0 pi\u00f9 interna del Fiordo di Flensburgo, e incominci\u00f2 a crescere dopo il declino della Lega anseatica. Tra il 1460 e il 1864 fu il secondo porto della monarchia danese per importanza dopo Copenaghen. \nDurante la seconda guerra dello Schleswig (1864) venne occupata dal regno di Prussia, nel quale in seguito al trattato di pace fu annessa e del quale, nel 1889, divenne una citt\u00e0 extracircondariale. Ancora oggi Flensburgo \u00e8 il centro principale della minoranza danese in Germania e l'impronta della dominazione passata \u00e8 ancora fortemente percepibile nell'architettura, nel dialetto locale e nei cognomi di parte della popolazione (ad esempio \"Asmussen, Claussen, Jacobsen, Jensen, Petersen\"). Si stima che gli abitanti di origine danese siano ancora oggi circa il 15-20% del totale. Il nome danese della citt\u00e0 \u00e8 Flensborg.\nDurante la seconda guerra mondiale Flensburgo fu una delle pochissime citt\u00e0 tedesche a non essere cadute sotto gli alleati e la citt\u00e0 praticamente non sub\u00ec danni. Il presidente del Reich grandammiraglio Karl D\u00f6nitz e il governo tedesco vi ripararono nel maggio del 1945 per sfuggire alle truppe alleate (passando alla storia come Governo di Flensburg, ma proprio qui vennero catturati dopo la resa dell'8 maggio. Lo scioglimento del governo (e dell'intera Germania nazista) venne formalizzato dagli Alleati il 23 maggio.\nNegli anni immediatamente successivi al dopoguerra, vi fu per qualche tempo una maggioranza favorevole all'annessione della citt\u00e0 e dei villaggi circostanti alla Danimarca. Anche ai giorni nostri, i partiti e le liste elettorali rappresentanti la minoranza danese continuano a registrare un buon successo alle elezioni locali, in particolare l'Associazione degli Elettori del Sud Schleswig.\nEconomia.\nA Flensburgo ha sede l'azienda produttrice della birra Flensburger Brauerei."}
{"id": "56851", "revid": "120807495", "url": "https://it.wikipedia.org/wiki?curid=56851", "title": "Indocina", "text": "LIndocina (o erroneamente Siam, nome dell\u2019antica Thailandia) \u00e8 una vasta penisola dell'Asia sud-orientale, saldata largamente al continente, prominente tra il golfo del Bengala e il mar Cinese meridionale; la sua estremit\u00e0 meridionale si suddivide in un ampio lobo e in una lunga appendice, la Malacca, che giunge a contatto dell'arcipelago malese; nell'andamento delle due coste profondamente incise, nella snellezza delle forme, nella struttura in cui hanno gran parte i corrugamenti recenti, presenta un profondo contrasto con la forma massiccia e la struttura tabulare dell'Arabia e dell'India. Ha una superficie di circa 2 milioni di km\u00b2 e si estende dal 1\u00b0 al 23\u00b0 di latitudine nord, e fra il 93\u00b0 e il 109\u00b0 di longitudine est da Greenwich.\nAl frazionamento della sua struttura fisica corrisponde il frazionamento della vita sociale e politica, la quale, mentre ha impedito la formazione di una nazione o di uno Stato unitario, ha permesso alle minori unit\u00e0 di aborigeni e di antiche popolazioni di mantenersi in pieno isolamento nei distretti montuosi, nelle alte valli dei fiumi e nelle zone pi\u00f9 fittamente forestali. Ne consegue la divisione in regioni ben individuate e la formazione di Stati numerosi e differenziati.\nGeografia.\nLe coste.\nLe coste dell'oceano Indiano si stendono dalla foce del Gange allo stretto di Malacca. La sezione settentrionale ha un andamento assai vario; vi sono numerose insenature, tra cui quella che ospita il porto di Sittwe (Akyab), e, nella parte mediana, numerose isole (Boronga, Ramree, Cheduba, ecc.), tutte basse e paludose. Le catene montuose seguono dappresso e con continuit\u00e0 la costa e questa pertanto rimane isolata dall'interno: infatti fino al capo Negrais \u00e8 dovunque dominata dalle catene dell'Arakan. Al capo Negrais la costa piega verso est per formare l'ampia rientranza del golfo di Martaban, nel quale si affaccia al mare delle Andamane la larga pianura deltizia dell'Irrawaddi, che accoglie sul ramo pi\u00f9 orientale il porto di Rangun (Rangoon). Nella parte pi\u00f9 interna del golfo sfocia il Salween, sulle cui sponde vi \u00e8 il porto di Moulmein; ivi comincia la costa del Tenasserim, parallela alle catene che formano l'ossatura della penisola di Malacca; essa \u00e8 accompagnata da numerosissime isole costiere, tra cui l'arcipelago di Mergui e, pi\u00f9 a sud, l'isola di Phuket o Salang e l'isola di Penang o di George Town. I porti costieri sono numerosi ma di modesta importanza; i maggiori sono quelli di Tavoy, di Mergui e di Melaka (Malacca), tutti centri commerciali.\nOltrepassato lo stretto di Malacca, cosparso di isole, si penetra nell'oceano Pacifico e pi\u00f9 precisamente nel mar Cinese meridionale, il quale verso nord forma le due profonde rientranze dei golfi del Siam e del Tonchino; fra i due si protende il grande lobo della Cocincina che termina a sud con la bassa penisola di Ca Mau. Le coste presentano minore variet\u00e0 in confronto di quelle occidentali; dopo l'isola di Singapore, che accoglie il porto pi\u00f9 grande e pi\u00f9 importante del Sud-est asiatico, la costa risale verso nord, prevalentemente bassa e orlata da piccole isole. Nella parte pi\u00f9 interna del golfo del Siam si affaccia la formazione deltizia del Menam con il porto di Bangkok, lo sbocco principale del Siam. A oriente la costa ridiventa rocciosa, perch\u00e9 le formazioni montuose si protendono in mare formando numerose prominenze e insenature, accompagnate da qualche isolotto. Ad Ha-Tien comincia la costa della Cocincina che si svolge pianeggiante e acquitrinosa fino a Vung Tau (capo Saint-Jacques), per tutta la distesa del delta del Mekong, di cui si protende la penisola di Ca Mau, formata dai detriti del Mekong. In tutta questa sezione bassa e piatta le insenature sono scarse: le foci dei vari rami del Mekong sono ostruite da barre sabbiose, mentre \u00e8 navigabile il fiume di Saigon, sul quale si trovano i porti di Saigon e di Cholon.\nDa Vung Tau fino ad Ha-Tinh, nell'Annam settentrionale la costa presenta un intarsio per l'incidenza del rilievo montuoso annamitico che protende in mare numerosi promontori, come capo Ke Ga, capo Dinh, capo Dieu, capo Nam Tram, capo Lai, capo Ron. Le numerose isole rocciose che fronteggiano tutta la costa annamitica servono di base per i pescatori. A nord di Vinh la costa \u00e8 bassa e melmosa in corrispondenza del grande delta tonchinese fin oltre l'isola di Cat Ba; sulla foce del Fiume Rosso si trova il grande porto di Haiphong.\nIl rilievo.\nIn linea generale si pu\u00f2 ritenere che l'orografia della penisola sia derivata dalla deviazione delle pieghe himalayane per effetto di preesistenti e consolidate formazioni geologiche che funzionarono da ostacolo al corrugamento verificatosi sul finire del Mesozoico e nel Cenozoico. Il moto di sollevamento alpino-himalayano, dilatandosi verso oriente, si sarebbe scontrato cio\u00e8 con il blocco arcaico della Cina meridionale (\"Scudo sinense\") e quindi costretto a deviare verso sud. Le pieghe, enormemente ravvicinate e parallele nella stretta di Namkiu, divergono poi in due grandi fasci: quello occidentale, forma la parte ovest della penisola, e in particolar modo la Birmania, per continuare con le Andamane e Nicobare e con la penisola malese fino a congiungersi ai grandi archi montuosi dell'arcipelago malese; l'altro, in direzione di sud-est, forma i sistemi a pieghe del Tonchino. Anche questo divergeva dalle pieghe del Terziario e sarebbe stato causato dall'incontro con gli antichi \"plateaux\" della Cambogia ed all'altopiano degli Stati dei Shan.\nLa regione meridionale, che comprende il Medio Laos, l'Annam, la Cambogia e tutto il Siam orientale, \u00e8 costituita da terreni paleozoici, che non hanno sub\u00ecto soltanto dislocazioni in senso verticale, con la conseguente fuori uscita, attraverso alle faglie, delle vaste colate basaltiche di cui rimangono residui nei monti Cardamom, nel Chandaburi, nel \"plateau\" di Korat e nei rilievi della Cocincina.\nNella zona settentrionale e specialmente nel Tonchino, il movimento orogenetico dell'Asia Centrale ha impresso al Paese un'orografia quanto mai confusa e caotica. Il fascio di pieghe occidentali, invece si \u00e8 potuto allargare pi\u00f9 comodamente fra il \"plateau\" degli Stati dei Shan e l'altopiano di Shillong e le pieghe appaiono disposte parallelamente le une alle altre, incurvate con la convessit\u00e0 verso occidente. A est delle catene costiere dell'Arakan si stende la pianura dell'Irrawaddi, sparsa di una serie di rilievi isolati, fra cui predomina il cono vulcanico del Popa, e limitata verso oriente dai monti del Pegu (\"Pegu Yoma\"), che dividono la valle dell'Irrawaddi da quella del Sittang; il delta rappresenta un golfo colmato di sedimenti alluvionali ed \u00e8 quindi in complesso una depressione che si prolunga nella fossa compresa tra le Andamane e la costa del Tenasserim, dove si raggiunge la profondit\u00e0 di 4360 m.\nL'altopiano degli Stati dei Shan \u00e8 interessato da ondulazioni allungate parallelamente tra loro e disposte in direzione nord-sud; il Salween lo attraversa in una successione di gole profonde, il Mekong lo limita a oriente con un ampio e profondo solco che distingue l'altopiano Shan dai monti dell'alto Laos. Verso sud le pieghe convergono a formare le montagne del Tenasserim e della penisola di Malacca.\nNel modellamento attuale l'erosione delle acque correnti ha avuto un ruolo notevole, soprattutto perch\u00e9 un sollevamento recente della zona dello Y\u00fcnnan ha ringiovanito il sistema idrografico, infondendo nuova forza erosiva a tutti i corsi d'acqua, i quali in tale modo hanno approfondito le loro valli nei corsi superiori, come appare nelle gole del Salween, del Mekong e del Fiume Rosso: i detriti trasportati da questi fiumi hanno potuto costruire o allargare i grandi delta, che offrirono alla popolazione comode sedi e possibilit\u00e0 di una agricoltura assai redditizia: i delta dell'Irrawaddi, del Menam, del Mekong e del Tonchino sono le zone pi\u00f9 ricche e pi\u00f9 fittamente abitate.\nIl clima.\nIl clima dell'Indocina dipende soprattutto da due fattori: dalla posizione del territorio in latitudine e dall'alterno spirare dei venti monsoni. La posizione allungata tra l'equatore e il tropico del Cancro determina temperature decrescenti dall'uno all'altro limite, ma in genere elevate; lo spirare dei monsoni regola l'entit\u00e0 e la periodicit\u00e0 delle piogge. Ma il gioco dei monsoni nell'Indocina \u00e8 estremamente complicato per la posizione della penisola rispetto al continente, per la variet\u00e0 del rilievo e la direzione delle catene montuose. Sul lato occidentale agiscono le correnti monsoniche dell'Oceano Indiano che investono l'India e interessano in modo particolare la Birmania. Sul lato orientale agiscono le correnti monsoniche che si alternano tra la Cina e l'Oceano Pacifico e investono soprattutto l'Annam e il Tonchino. La direzione di queste ultime correnti, poi, subisce modificazioni a causa della relativa vicinanza del continente australiano che, per riflesso delle situazioni bariche che evolvono nel suo territorio, provoca contrasti e deviazioni nell'andamento generale della circolazione dell'Asia di sud-est. In complesso, il monsone estivo di sud-ovest porta grandi piogge sulle coste dell'Arakan e del Tenasserim e nella vallata inferiore dell'Irrawaddi. Il margine meridionale dell'afflusso sud-occidentale investe la penisola di Malacca la supera e raggiunge la Cocincina, dove si unisce alle correnti di sud-est che provengono dall'Australia. Caduto al sopravvenire dell'inverno il monsone di sud-ovest, prevalgono i venti di nord-est, che raggiungono le coste dell'Indocina dopo avere attraversato i mari costieri del Pacifico e recano pioggia abbondante al Tonchino, all'Annam e alle coste orientali della penisola malese. Ne consegue che i venti delle due opposte direzioni sono entrambi umidi e apportano piogge copiose, alternativamente alle regioni rivolte a occidente e a quelle rivolte a oriente. La quantit\u00e0 di pioggia media supera i 1500\u00a0mm in tutta la fascia costiera della penisola e in alcune zone sale anche a oltre 3000\u00a0mm. Nell'interno invece la piovosit\u00e0 diminuisce ed \u00e8 minima nel bacino del medio Irrawaddi e nella parte pi\u00f9 interna del Laos e del Siam orientale.\nVariazioni maggiori e distribuzione meno uniforme presenta la temperatura a causa della latitudine, dato che la penisola da nord a sud si allunga tra il 1\u00ba e il 23\u00ba di lat. nord. A ci\u00f2 si aggiungano gli effetti prodotti dal rilievo, che non solo attenua i valori termici, ma in taluni casi altera o elimina le benefiche influenze del mare. In genere la temperatura lungo la fascia costiera \u00e8 dovunque elevata. Naturalmente \u00e8 pi\u00f9 elevata nella penisola di Malacca e nella zona costiera del Siam e della Cambogia, per la maggiore vicinanza all'Equatore. Le variazioni termiche sono di pochi gradi; secondo i luoghi il termometro si mantiene in media sui 24-27\u00a0\u00b0C. Verso l'Indocina settentrionale e soprattutto nell'interno le oscillazioni stagionali si accentuano progressivamente, senza tuttavia determinare un inverno rigido.\nIn complesso si possono distinguere diverse regioni climatiche: quella equatoriale, con temperatura quasi costante e piogge abbondanti in ogni stagione, a sud; quella monsonica a nord, con situazioni differenti per la parte occidentale e orientale. Nella prima si possono distinguere tre stagioni, e cio\u00e8: un periodo caldo e piovoso che comincia in aprile o maggio e finisce di solito a novembre; un periodo fresco e asciutto o poco umido da met\u00e0 novembre a met\u00e0 febbraio, e infine una stagione calda e asciutta da met\u00e0 febbraio all'inizio della stagione umida. Nell'Indocina orientale vi \u00e8 una diversit\u00e0 soprattutto riguardo al periodo di piovosit\u00e0. Come nel resto dell'Indocina i mesi da febbraio ad aprile sono caldi e asciutti, poi la temperatura aumenta, ma le piogge pi\u00f9 copiose cadono da novembre a gennaio. L'altitudine rende pi\u00f9 temperato il clima: in localit\u00e0 elevate sono quindi sorte delle stazioni estive, dove durante il periodo coloniale si rifugiavano gli Europei per evitare gli eccessi del clima tropicale.\nFlora.\nIl mantello vegetale \u00e8 ricco e la flora presenta caratteri tipici delle zone equatoriali o tropicali. In complesso si pu\u00f2 considerare l'Indocina come area di passaggio dalla regione vegetale indiana di tipo tropicale a quella dell'arcipelago malese di tipo equatoriale. Nel territorio nord-occidentale si ha un notevole rigoglio di vegetazione tropicale che via via diminuisce verso l'interno; vi sono caratteristiche le palme e la foresta pluviale domina su vasti lembi costieri. Nel territorio nord-orientale il mantello vegetale \u00e8 pi\u00f9 stentato e vaste estensioni sono coperte di savana. La cimosa meridionale dell'Indocina e la penisola di Malacca presentano una ricca e sviluppata vegetazione equatoriale e la foresta sempreverde copre gran parte della penisola di Malacca. Nelle pianure deltizie e nelle altre zone alluvionali, lungo i fiumi e le coste, la nota caratteristica del paesaggio \u00e8 data dalle colture e specialmente dalle risaie.\nFauna.\nPresenta strette analogie con quella dell'India, poich\u00e9 appartiene anch'essa alla regione orientale. Include pertanto molte specie comuni con l'India, la Malesia, l'Indonesia e le zone meridionali della Cina. Tra i Mammiferi, vi sono leopardi, tigri, elefanti, bufali, rossette, pangolini, scimmie e proscimmie; particolarmente degni di nota sono i gibboni e il tapiro dalla gualdrappa, ormai divenuto raro. Gli Uccelli comprendono fagiani, buceri, pappagalli, ecc., molti serpenti (fra cui pitoni e cobra) e svariate specie di Sauri e di Tartarughe rappresentano i Rettili. Tra i Pesci, devono soprattutto menzionarsi alcune piccole e variopinte specie che sono molto apprezzate per gli acquari; fra esse \u00e8 il pesciolino combattente o \"Betta\". Un altro animale endemico dell'Indocina \u00e8 il gaur (Bos gaurus), o anche bisonte indiano; la forma domestica del gaur \u00e8 il gayal (Bos frontalis). I gaur sono le prede preferite della tigre (Panthera tigris), nonostante la tigre del Bengala (Panthera tigris tigris) sia assente nell'Indocina. Tigri presenti in Indocina possono essere la tigre malese (Panthera tigris jacksoni), ma la pi\u00f9 diffusa \u00e8 la tigre indocinese (Panthera tigris corbetti) e il suo territorio \u00e8 anche abitato dall'orso dal collare (Ursus thibetanus), o anche orso tibetano.\nStoria.\nNei primi anni dell'era cristiana, i Pyu, popolo tibeto-birmano venuto da nord, si stabil\u00ec nel bacino dell'Irrawaddy. Verso la stessa epoca, apparve lo Stato di Funan, probabilmente fondato dai \"Khmer\", e il regno di Champa, fondato dai Cham venuti dal mare. Nel sesto secolo, i Khmer del Chenla assorbono il regno di Funan e, nel nono secolo, nasce l'impero Khmer, che prende Angkor per capitale. I Birmani, venuti da nord, si sostituiscono ai Pyu nel bacino dell'Irrawaddy, fondando il regno di Pagan. Nel tredicesimo secolo, i Thai, venuti dal sud-ovest della Cina, fondano diversi regni che confluiranno poi nel Siam.\nL'espressione \"Indocina\" \u00e8 spesso utilizzata per designare l'antica colonia dell'Indocina francese. Infatti, la parte orientale del territorio indocinese fu colonia francese e raggiunse l'indipendenza nel 1954. \nL'espressione \"Indocina britannica\" fu anche utilizzata per indicare la Birmania in epoca coloniale. Infatti, i territori della Birmania e della Malaysia continentale, gi\u00e0 colonie britanniche, divennero indipendenti rispettivamente nel 1948 e nel 1957. La centrale Thailandia (\"Siam\" fino al 1939) \u00e8 rimasta sempre entit\u00e0 monarchica autonoma.\nL'Indocina francese.\nL'Indocina francese fu una creazione dell'amministrazione coloniale e raggruppava:\nOccupava quindi la parte orientale dell'Indocina e si estendeva tra la Cina a nord, il Siam ad ovest e il mar cinese meridionale ad est e a sud.\nL'Indocina francese, o pi\u00f9 precisamente l'Unione indocinese, fu creata il 17 ottobre 1887 con l'istituzione del Governatore generale civile dell'Indocina. L'insieme contava circa 12 milioni di abitanti, saliti a 16,4 milioni nel 1913. La popolazione coloniale francese raggiunse l'apice nel 1940 con appena circa 34.000 individui. Il colonialismo francese fu essenzialmente di sfruttamento economico, a causa della presenza di diverse risorse naturali (soprattutto caucci\u00f9).\nLa seconda guerra mondiale fu determinante per l'avvenire dell'Indocina francese. L'impero del Giappone, in guerra contro la Cina dal 1937, approfitt\u00f2 dell'invasione della Francia (giugno 1940) per lanciare un ultimatum ai Francesi. Occup\u00f2 la frontiera settentrionale della regione (Tonchino) per interrompere la ferrovia fra l'Haiphong e lo Yunnan utilizzata dalle forze cinesi, mentre il resto dell'Indocina rimase sotto l'autorit\u00e0 di Vichy fino al 1945. Nel 1946 i Francesi, sotto l'impulso di De Gaulle, riprendono il controllo dell'Indocina in un'epoca in cui altre potenze coloniali riprendono piede nelle loro colonie asiatiche (Birmania e Malesia per la Gran Bretagna; Indonesia per i Paesi Bassi).\nLa guerra d'Indocina.\nNel frattempo Ho Chi Minh, rivoluzionario comunista vietnamita, cre\u00f2 nel 1941 il Vietminh mediante la fusione del Partito Comunista Indocinese e con altri elementi patriottici. Gett\u00f2 cos\u00ec le basi di una resistenza sia antifrancese che antigiapponese. Il suo movimento si svilupp\u00f2 soprattutto dal 1945, grazie all'aiuto materiale degli Stati Uniti e, dal 1949, della Cina. Gli accordi del 6 marzo 1946 portarono cos\u00ec al riconoscimento di un Vietnam libero, ma non indipendente in quanto parte dell'Unione francese. Questi accordi non durarono ed inizi\u00f2 cos\u00ec la Guerra d'Indocina, che si concluse con la disfatta francese di Dien Bien-Phu nel 1954. Gli accordi di Ginevra separarono l'Indocina francese in Laos, Cambogia, Vietnam del Nord e Vietnam del Sud, ma il fallimento delle elezioni di riunificazione del Vietnam nel 1956 portarono alla guerra in questo paese nel 1964."}
{"id": "56852", "revid": "1841101", "url": "https://it.wikipedia.org/wiki?curid=56852", "title": "F\u00fcrth (Baviera)", "text": "F\u00fcrth (in bavarese \"Fiath\", in francone \"F\u00e4rdd\") \u00e8 una citt\u00e0 extracircondariale tedesca di abitanti del nord della Baviera, nel distretto della Media Franconia. Assieme alle citt\u00e0 di Norimberga ed Erlangen e a diverse altre cittadine pi\u00f9 piccole, forma la cosiddetta \"Conurbazione della Media Franconia\". \nGeografia fisica.\nNel territorio di F\u00fcrth confluiscono i fiumi Pegnitz e Rednitz formando il Regnitz, che dopo un corso di circa 52\u00a0km sfocia nel Meno.\nStoria.\nIl nucleo originario era un villaggio alla confluenza dei fiumi Pegnitz e Rednitz (che formano il Regnitz) noto sin dall'anno 800. La sua posizione ne faceva un luogo comodo ai traffici in quanto diverse rotte commerciali attraversavano i fiumi in quel punto.\nLa citt\u00e0 di F\u00fcrth viene menzionata per la prima volta nel 1007, quando Enrico II il Santo cedette la sua propriet\u00e0 detta \"locum Furti dictum\" al vescovo di Bamberga. Da allora l'autorit\u00e0 sulla citt\u00e0 venne scambiata diverse volte tra il vescovo di Bamberga, il Margravio di Ansbach e i governanti di Norimberga. Questa configurazione \u00e8 rappresentata nello stemma di F\u00fcrth, sul quale campeggia un trifoglio.\nMonumenti.\nF\u00fcrth sopravvisse alla seconda guerra mondiale senza subire danni significativi. Il vecchio municipio (\"Altes Rathaus\") \u00e8 una riproposizione ottocentesca del Palazzo Vecchio di Firenze realizzata da Friedrich B\u00fcrklein.\nSport.\nLo Spielvereinigung Greuther F\u00fcrth \u00e8 il principale club calcistico cittadino, che milita attualmente in Bundesliga.\nDal 2004 vi si tiene ogni agosto il Paul Hunter Classic, torneo di snooker parte del Players Tour Championship."}
{"id": "56853", "revid": "121423760", "url": "https://it.wikipedia.org/wiki?curid=56853", "title": "Plauen", "text": "Plauen (in sorabo \"P\u0142awno\", in ceco \"Plavno\") \u00e8 una citt\u00e0 di abitanti della Sassonia, in Germania.\nAppartiene al circondario del Vogtland.\nDopo Lipsia, Dresda, Chemnitz e Zwickau, si tratta della quinta pi\u00f9 grossa citt\u00e0 del \"Land\".\nLe pi\u00f9 vicine citt\u00e0 sono Gera, a circa 40\u00a0km a nord di distanza, e Chemnitz, a 66\u00a0km di distanza. Il numero di abitanti della citt\u00e0 ha superato nel 1904 il limite di 100.000 persone, motivo per cui divenne di diritto una cosiddetta \"Grande Citt\u00e0\". Dopo la Seconda guerra mondiale, per\u00f2, in seguito alla divisione della Germania, Plauen si trov\u00f2 in un'area isolata, presso il confine intertedesco, e il numero degli abitanti cal\u00f2 fortemente.\nPlauen si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\nGeografia fisica.\nPlauen si trova a sinistra del fiume Elster Bianco, un affluente della Saale, nel punto in cui la Syra sfocia in un'antica valle priva di boschi, Wei\u00dfen Elster, dove la pianura del Vogtland digrada in un bacino vicino all'Elster.\nComuni confinanti.\nI seguenti comuni confinano con la citt\u00e0 di Plauen. Appartengono quasi tutti al distretto delle Vogtland, e vengono nominati in senso orario a partire da nord-est:\nP\u00f6hl, Neuensalz, Theuma, Oelsnitz, Weischlitz, Leubnitz, Mehltheuer, cos\u00ec come Vogtl\u00e4ndisches Oberland, comune appartenente al Landkreis Greiz, in Turingia.\nStruttura della citt\u00e0.\nIl territorio di Plauen \u00e8 suddiviso in cinque circoscrizioni: Zentrum, Nord, Ost, S\u00fcd und West. Ogni circoscrizione consiste in un massimo di 10 quartieri.\nStoria.\nDella citt\u00e0 di Plauen si trova prima menzione ufficiale nel 1122 all'interno degli Atti Sacri della Johanniskirche, dove viene annotata come insediamento slavo con il nome di \"Vicus Plawe\". \u00c8 nel 1224, per\u00f2, che l'insediamento riceve il titolo di vera e propria citt\u00e0, venendo poi - venti anni dopo - ampliata, con la costruzione della cosiddetta \"Citt\u00e0 nuova\" (\"Neustadt\").\nNel 1240 il centro vide il passaggio degli Hussiti, rivoluzionari boemi, che la devastarono. Nel 1548, invece, la citt\u00e0 venne in grossa parte distrutta da un incendio. Nel 1569, infine, Plauen entr\u00f2 nella giurisdizione del \"Regno di Sassonia\".\nDall\u201911 aprile 1945 lavoratori coatti Italiani provenienti in colonna da Kahla \"Jena\" vennero ospitati nella caserma Hindenburg. Fino al 17 aprile 1945, all\u2019arrivo degli Americani, presso il reparto lazzaretto 3/a Hebartsehule-Est morirono diversi deportati.\nPlauen \u00e8 la citt\u00e0 natale di Karl Richter, organista, clavicembalista e direttore d'orchestra.\nIl 1\u00ba gennaio 1999 alla citt\u00e0 di Plauen vennero aggregati i comuni di J\u00f6\u00dfnitz, Kauschwitz, Stra\u00dfberg e Neundorf.\nSociet\u00e0.\nReligione.\nLa popolazione di Plauen, in un primo tempo, rientrava sotto la giurisdizione del vescovado di \"Zeitz-Naumburg\", ed era sede di un arcidiaconato.\nA partire dal 1529 venne introdotta, in tutte le \"Vogtland Sassoni\", la Riforma protestante. Da questo momento Plauen divenne per molti secoli citt\u00e0 prevalentemente protestante e sede di una Sovrintendenza, che sarebbe stato mantenuto anche dopo il passaggio all'\"Elettorato della Sassonia\". Nel 1893, la fino ad allora unica comunit\u00e0 protestante della citt\u00e0, la \"St. Johannes Gemeinde\", venne divisa in cinque comunit\u00e0 indipendenti. Queste oggi appartengono al Distretto Amministrativo, all'interno della \"Regione di Zwickau\" della \"Sassonia Evangelico-luterana\", nel frattempo definito come \"Distretto Ecclesiastico di Plauen\".\nNel XIX secolo a Plauen tornarono anche i cattolici: vide la luce quindi la comunit\u00e0 parrocchiale del \"Cuore di Ges\u00f9\", che pot\u00e9 costruire la sua chiesa nel 1901. In principio, i cattolici della citt\u00e0 - cos\u00ec come tutti i cattolici dell'allora Regno di Sassonia, appartenevano al vicariato apostolico con sede a Dresda, che dal 1743 era il Distretto Amministrativo competente per quelle comunit\u00e0 che prima della Riforma appartenessero all'antica diocesi di Mei\u00dfen. Da questo distretto amministrativo nacque nuovamente, nel 1921, la diocesi di Mei\u00dfen (diventata nel 1980 diocesi di Dresda-Mei\u00dfen), suffraganea dell'arcidiocesi di Berlino. La citt\u00e0 di Plauen \u00e8 divenuta anche sede di un decanato della diocesi di Dresda-Mei\u00dfen.\nOltre alle due professioni principali, sono presenti altre comunit\u00e0, come quella battista, quella metodista e quella avventista."}
