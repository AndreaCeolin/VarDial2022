{"id": "64320", "revid": "729019", "url": "https://it.wikipedia.org/wiki?curid=64320", "title": "Operazione Market Garden", "text": "Operazione Market Garden fu il nome in codice assegnato dai comandi Alleati, durante la Seconda guerra mondiale, a un'operazione militare in Olanda che aveva l'obiettivo di conquistare e controllare cinque ponti, uno in fila all'altro. All'ultimo ponte le truppe di Montgomery si trovarono per\u00f2 bloccate da una divisione corazzata tedesca che si trovava l\u00ec praticamente per puro caso. Poich\u00e9 per la riuscita dell'operazione quattro ponti non bastavano, il piano fall\u00ec.\nMarket Garden si rivel\u00f2 tuttavia un tentativo, piuttosto frettoloso e abbastanza improvvisato, per cercare di sfruttare il particolare momento di debolezza e sbandamento del nemico tedesco e, nel concreto svolgimento dei fatti, si trasform\u00f2 in una serie di eventi imprevisti e confusi \u2013 spesso contrastanti a causa delle volont\u00e0 di chi eseguiva le operazioni \u2013 che videro protagoniste da parte alleata il pi\u00f9 alto numero di truppe aviotrasportate dell'intera seconda guerra mondiale, le quali per\u00f2 ad Arnhem si trovarono a fronteggiare non soldati demoralizzati e male armati, ma un corpo d'\u00e9lite delle SS.\nL'ottimismo nell'ideare il piano era dato dalla disfatta improvvisa delle armate tedesche avvenuta alla fine di agosto dopo la sacca di Falaise, che aveva permesso agli Alleati di consolidare e ampliare le proprie teste di ponte nella Francia nord-occidentale e di dilagare in profondit\u00e0, liberando con grande rapidit\u00e0 gran parte del paese e del Belgio, arrivando quindi a contatto con la cosiddetta Linea Sigfrido sul confine tedesco.\nL'obiettivo era quello di attraversare di sorpresa il Reno con le truppe alleate arrivate in Europa in seguito allo sbarco in Normandia, avanzando poi direttamente sul suolo tedesco e sulla vitale regione industriale della Ruhr, allo scopo di provocare un crollo definitivo del nemico e concludere la guerra entro il Natale del 1944. Pur trattandosi di una grande e complessa operazione combinata, aerea e terrestre, messa in atto a partire dal 17 settembre 1944, il successo della stessa dipendeva dal fatto che tutti i ponti venissero conquistati prima che i tedeschi avessero il tempo di distruggerli.\nI due campi prima delle operazioni.\nAlleati.\nDopo il completo successo della battaglia di Normandia le forze alleate erano arrivate con grande rapidit\u00e0 alla frontiera con il Belgio in anticipo rispetto alla pianificazione iniziale, allungando notevolmente le linee di rifornimento con conseguenti difficolt\u00e0 nell'approvvigionamento soprattutto di carburante (il cui consumo era enorme nelle armate alleate completamente motorizzate) e quindi con la impellente necessit\u00e0 di disporre di almeno un porto di grandi capacit\u00e0 per sostenere le truppe al fronte.\nPeraltro, nei comandi alleati e tra le truppe al fronte si accentuava sempre pi\u00f9 un sentimento di superiorit\u00e0 e di ottimismo, di fronte al crollo tedesco nella sacca di Falaise, e anche la convinzione di aver ottenuto ormai la vittoria decisiva da sfruttare con la massima rapidit\u00e0 per concludere la guerra prima della fine del 1944.\nGli Stati Maggiori a Washington, inoltre, premevano con insistenza per utilizzare offensivamente e in modo audace anche le ingenti forze aviotrasportate disponibili, accuratamente addestrate e organizzate; la pianificazione operativa rimaneva ancora confusa (durante i mesi di luglio e agosto numerose operazioni delle truppe aviotrasportate erano state in un primo tempo studiate per poi essere annullate, di fronte agli sviluppi delle operazioni), tuttavia sia il Capo di Stato Maggiore dell'Esercito statunitense, generale George Marshall, sia il comandante delle United States Army Air Forces, generale Henry Arnold, facevano pressioni sul comandante supremo delle forze di spedizione alleate in Europa, generale Dwight Eisenhower, affinch\u00e9 si sfruttasse la situazione e si organizzasse l'impiego anche di queste truppe scelte.\nLe valutazioni sulla situazione al fronte e sulle successive operazioni da condurre per ottenere la vittoria definitiva erano in realt\u00e0 gi\u00e0 in corso dalla met\u00e0 di agosto nel quartier generale alleato: il giorno 13 il generale britannico Bernard Law Montgomery (comandante sul campo di tutte le forze alleate sbarcate in Europa dopo il 6 giugno 1944) sugger\u00ec per la prima volta a Eisenhower di organizzare un unico blocco offensivo comprendente soprattutto il XXI Gruppo di Armate anglo-canadese, supportato dalla 1\u00aa Armata statunitense del generale Hodges, e limitando a funzioni di supporto le altre armate statunitensi operanti nella Francia centro-orientale.\nL'idea del generale britannico suscit\u00f2 immediatamente grandi polemiche e grossi contrasti nei comandi alleati; dopo dieci giorni venne faticosamente concordato un compromesso reso ufficiale solamente il 1\u00ba settembre, quando Eisenhower assunse direttamente il comando supremo sul campo di tutte le forze alleate (XXI Gruppo di Armate di Montgomery, XII Gruppo di Armate del generale statunitense Omar Bradley e VI Gruppo di Armate del generale Jacob Devers). Con questa nuova organizzazione di comando il generale Eisenhower intendeva assumersi la responsabilit\u00e0 diretta della campagna terrestre e coordinare un'avanzata su due fronti, a nord e a sud, in modo da impiegare anche le potenti e mobilissime armate statunitensi, mentre la tattica originaria di Montgomery mirava a evitare una dispersione di uomini e mezzi, ma indubbiamente era anche studiata per valorizzare al massimo le forze britanniche e il loro comandante.\nDopo numerose discussioni, Eisenhower decise di autorizzare l'avanzata a nord di Montgomery diretta alla rapida conquista di ponti sul Reno con l'ausilio delle truppe scelte aviotrasportate presenti in Inghilterra; tuttavia Bradley si oppose alla concezione operativa di Montgomery diretta a sfondare a nord le linee nemiche nei Paesi Bassi, lungo la costa, su un fronte ristretto, palesando non immotivati dubbi strategici sulla fattibilit\u00e0 del piano e sollecitando da Eisenhower l'autorizzazione a proseguire la sua avanzata pi\u00f9 a sud, guidata audacemente dalla 3\u00aa Armata del generale George Smith Patton in direzione della Mosa e della Mosella. Questo non sarebbe stato l'unico caso di astio e di rivalit\u00e0 anche personale tra gli ufficiali alleati; motivata da diversit\u00e0 di concezioni strategiche, da reciproca scarsa considerazione e anche da antichi retaggi storici.\nIl 3 settembre, l'11\u00aa Divisione corazzata britannica entr\u00f2 trionfalmente ad Anversa, il grande porto fluviale belga sull'estuario della Schelda il cui possesso e utilizzo avrebbe risolto tutti i problemi logistici del fronte alleato; ma, in mancanza di ordini espliciti del comando superiore, l'unit\u00e0 meccanizzata non prosegu\u00ec per liberare gli approcci all'estuario, le cui penisole di Walcheren, Zuid-Beveland e l'allora isola di Noord-Beveland erano saldamente in mano ai tedeschi che si andavano rinforzando con le unit\u00e0 della 15\u00aa armata di Gustav-Adolf von Zangen ed erano dotate di armamento pesante. Pertanto il porto rimase completamente inutilizzabile per il traffico alleato.\nLo stesso 1\u00ba settembre, data dell'assunzione diretta del comando supremo da parte di Eisenhower, il generale statunitense trasfer\u00ec il quartier generale dello SHAEF da Londra a Granville, in Bassa Normandia, a 700\u00a0km dal fronte. Tuttavia i piani alleati stavano prendendo forma grazie soprattutto alle direttive di Montgomery che, dopo essere stato promosso maresciallo di campo e aver assunto il comando del XXI Gruppo d'armate (costituito dalla 1\u00aa Armata canadese del generale Crerar e dalla 2\u00aa Armata britannica del generale Miles Dempsey), si preparava a proseguire l'avanzata in profondit\u00e0 in Belgio e Paesi Bassi.\nGli olandesi, che avevano constatato la debolezza e il mediocre morale delle forze tedesche sul loro territorio e che, tramite la resistenza ne avevano dato ampia e dettagliata comunicazione allo SHAEF, premevano per dare inizio alla liberazione e il principe Bernardo dei Paesi Bassi, allora trentatreenne capo delle forze armate dei Paesi Bassi e dipendente direttamente dallo SHAEF, si rec\u00f2 a colloquio con Montgomery per informarlo della sua intenzione di recarsi a Diest, in quel momento quartier generale della Brigata \"Principessa Irene\", la principale unit\u00e0 dei Paesi Bassi tra le forze di terra alleate situata a 18\u00a0km dal fronte.\nMontgomery si mostr\u00f2 poco propenso a credere alle informazioni trasmesse dalla resistenza e accenn\u00f2 a Bernardo l'intenzione alleata di effettuare un'ampia operazione aviotrasportata che precedesse le truppe di terra, ma senza rivelare dettagli n\u00e9 richiedere alcuna collaborazione da parte degli olandesi, che riteneva inaffidabili e disorganizzati.\nLe forze aviotrasportate alleate erano state raggruppate nella 1\u00aa Armata aviotrasportata, composta da un corpo d'armata statunitense su due divisioni (82\u00aa e 101\u00aa) e da un corpo d'armata britannico con altre due divisioni paracadutisti (la 1\u00aa e la 6\u00aa) e altri reparti minori, e comandata dal generale Lewis Brereton. Questa unit\u00e0 era stata approntata per altre operazioni pianificate dopo lo sbarco in Normandia che per\u00f2 erano state annullate dato che le truppe di terra avevano raggiunto gli obiettivi prima dell'inizio dell'attacco dall'aria.\nGermania.\nLa Germania nazista del 1944 era in uno stato precario: la campagna a est, che nei progetti di Adolf Hitler doveva assicurare al Paese le grandi risorse atte a renderlo la prima potenza europea e impedire qualsiasi attacco alleato alla \"Festung Europa\", si era trasformata nella principale preoccupazione e fonte di perdite per le forze armate; lo sbarco in Normandia aveva scosso i tedeschi e a distanza di un mese, il 20 luglio, un gruppo di ufficiali aveva anche tentato, senza successo, un complotto con l'intento di uccidere il F\u00fchrer; le conseguenze del fallimento si erano fatte duramente sentire sullo stato maggiore della Wehrmacht.\nDurante la spietata repressione, ordinata da Hitler, circa 5\u00a0000 persone erano state uccise, tra congiurati, loro famiglie e personaggi legati al complotto anche indirettamente. Tra queste vi erano anche i feldmarescialli von Kluge e Rommel, entrambi suicidi. Il primo venne sostituito come comandante in capo del fronte occidentale dal feldmaresciallo Walter Model. Kluge, in una lettera di commiato prima del suicidio indirizzata a Hitler, aveva invitato il dittatore a cercare di porre fine a un conflitto ormai senza speranza per la Germania. Coloro che si salvarono dall'arresto dovettero convivere con la paura di essere accusati di disfattismo o di tradimento dall'apparato repressivo nazista, a causa delle nuove inevitabili sconfitte dovute alla superiorit\u00e0 alleata, e alla conseguente inapplicabilit\u00e0 delle direttive hitleriane dirette alla resistenza e al contrattacco.\nNei Paesi Bassi, agli inizi di settembre, la lunga ritirata tedesca si era ormai trasformata in rotta, raggiungendo l'apice il giorno 5, che divenne noto come Dolle Dinsdag (marted\u00ec folle). In quel momento, i Paesi Bassi erano praticamente aperti a un facile attacco alleato, che tuttavia non si materializz\u00f2 immediatamente, sia per i problemi di rifornimento, sia per mancanza di informazioni chiare sulla situazione critica dei tedeschi.\nMentre filo-nazisti olandesi ritiravano i loro risparmi dalle banche e iniziavano un esodo, la resistenza si preparava all'insurrezione armata. Tra gli occupanti tedeschi e i membri del NSB scoppi\u00f2 il panico; molti documenti furono distrutti in tutta fretta e pi\u00f9 di 30\u00a0000 membri scapparono dai Paesi Bassi in Germania portando con loro le proprie famiglie.\nIl pomeriggio del 4 settembre il feldmaresciallo Gerd von Rundstedt venne convocato da Hitler, che gli riaffid\u00f2 il comando del fronte occidentale come \"Oberbefehlshaber West\". Sostituito da Rundstedt, il feldmaresciallo Model venne comunque mantenuto al comando del Gruppo d'armate B, nonostante Rundstedt avesse una mediocre considerazione delle qualit\u00e0 militari del pi\u00f9 giovane subordinato. Le unit\u00e0 tedesche erano in ritirata oltre l'estuario della Schelda, e si erano verificati diversi casi di diserzione, che erano stati duramente repressi dai tribunali militari.\nPiani di battaglia.\nAlleati.\nAlcuni reparti alleati avevano continuato a inseguire i tedeschi in fuga, proseguendo la marcia attraverso il Belgio in direzione del confine dei Paesi Bassi. Il 10 settembre la Divisione corazzata Guardie, sotto il comando del generale Allan Adair, rese sicura la sponda meridionale del canale Mosa-Schelda, dove un importante ponte era rimasto fortunosamente intatto. Il ponte - subito ridenominato \"ponte di Joe\" dal nome del colonnello Joe Vandeleur, comandante del reggimento delle Irish Guards della Divisione corazzata britannica delle Guardie - venne scelto come punto di partenza per l'assalto via terra nell'ardua operazione di avanzata in profondit\u00e0 nei Paesi Bassi.\nNello stesso giorno, Eisenhower incontr\u00f2 Montgomery a Bruxelles e riusc\u00ec a convincerlo a rinviare l'avanzata, offrendo in cambio un maggior numero di rinforzi che avrebbero rafforzato le truppe di Montgomery. L'accordo comprendeva che, parallelamente alle forze di terra, sarebbero entrate in azione anche le unit\u00e0 aviotrasportate disponibili.\nIl piano, con nome in codice \"Market Garden\", era in realt\u00e0 diviso in due parti, proprio a indicare l'avanzata simultanea delle truppe di aria e di terra: \"Market\" riguardava l'impiego dei paracadutisti, \"Garden\" quello delle truppe di terra.\nOperazione Market.\nL'ideatore del piano \"Market\" fu il generale Lewis H. Brereton, comandante in capo della 1\u00aa Armata aviotrasportata alleata, che riusc\u00ec a prepararlo in poco tempo (una settimana) a partire dal 10 e a renderlo definitivo per il 17 settembre. Ci\u00f2 fu possibile anche per il fatto che le altre operazioni annullate avevano fornito una notevole esperienza tecnica nello staff di Brereton, e che proprio una di queste, l'operazione \"Comet\", era stata progettata proprio per la zona di Arnhem (una citt\u00e0 dei Paesi Bassi della Gheldria) e prevedeva l'impiego della 1\u00aa Divisione aviotrasportata britannica e della brigata polacca.\nL'intento era quello di utilizzare tutti i velivoli disponibili e trasportare gli uomini nei Paesi Bassi a ondate, una al giorno per almeno tre giorni, coperti dai caccia e dai bombardieri, anche se questo avrebbe significato privare le ondate successive dell'effetto sorpresa.\nSfortunatamente in quel periodo non era possibile addentrarsi oltre la Manica di notte, a causa della completa oscurit\u00e0 del novilunio. L'insieme delle forze aeree complessive di Brereton ammontava a 1\u00a0300 velivoli C-47 Dakota, 250 Armstrong Whitworth AW.41 Albemarle, Handley Page Halifax e Short S.29 Stirling, e 2\u00a0500 alianti, che sarebbero partiti da 24 aeroporti. Circa 1\u00a0500 caccia avrebbero scortato i trasporti e l'impiego complessivo sarebbe stato di oltre 5\u00a0000 velivoli se si comprendevano quelli destinati a manovre diversive come il lancio di fantocci su altre zone per richiamare l'attenzione tedesca altrove.\nI 35\u00a0000 uomini delle unit\u00e0 che sarebbero state lanciate vennero messe sotto il comando del generale Frederick Browning, comandante del I Corpo aviotrasportato britannico, vista anche la sua conoscenza di quella parte del piano, basata sulla divisione britannica e la brigata polacca, praticamente identica all'appena annullata operazione \"Comet\". La scelta di Browning non and\u00f2 molto a genio agli statunitensi, tra cui figurava anche James Maurice Gavin, e anche per molti britannici sarebbe stato meglio designare come comandante lo statunitense Matthew Ridgway, a loro giudizio pi\u00f9 capace e con pi\u00f9 esperienza.\nLo staff di Brereton mise a punto una strategia il cui scopo era quello di impadronirsi dei ponti principali appartenenti alle tre citt\u00e0 dei Paesi Bassi con almeno 90\u00a0000 abitanti: Eindhoven, Nimega e Arnhem. In una discussione del piano di battaglia Browning chiese a Montgomery quanto tempo ci avrebbero messo i mezzi corazzati a raggiungere Arnhem. Montgomery rispose due giorni; Browning afferm\u00f2: possiamo tenerlo per quattro; \"ma, signor Maresciallo, temo che quell'ultimo ponte sia un po' troppo lontano\". L'operazione si sviluppava su 102\u00a0km partendo dal confine tra Belgio e Paesi Bassi fino ad Arnhem, con il suo ponte sul basso Reno; senza la conquista di \"quell'ultimo ponte\" l'operazione sarebbe in pratica fallita. Per la riuscita dell'operazione la visibilit\u00e0 aerea era molto importante e i lanci si sarebbero dovuti effettuati necessariamente di giorno, visto che era periodo di novilunio. I meteorologi diedero un responso positivo per il 17 settembre, data in cui il clima sarebbe migliorato per circa 48 ore: quel giorno venne scelto come D-Day delle operazioni.\nDopo essere stata lanciata a nord di Eindhoven, la 101\u00aa Divisione Aviotrasportata statunitense del generale Maxwell Taylor avrebbe dovuto avanzare verso nord lungo il fiume Aa e conquistare il ponte sul canale Guglielmo a Veghel. Successivamente, gli uomini di Taylor avrebbero piegato a sud e avrebbero occupato il ponte di St. Oedenrode, sul fiume Dommel, e quello di Son, sul canale Guglielmina. Infine, a sera inoltrata, sarebbero dovuti entrare a Eindhoven.\nAllo stesso modo, l'82\u00aa Divisione Aviotrasportata statunitense, sotto il comando del generale James Maurice Gavin, avrebbe seguito un piano tattico simile a quello della 101\u00aa. Lo spionaggio alleato aveva ritenuto molto probabile una concentrazione nemica nei pressi di Kleve, diversi chilometri a est di Nimega, e perci\u00f2 l'82\u00aa avrebbe dovuto essere paracadutata pi\u00f9 a ovest, a Groesbeek, una zona boscosa conosciuta per le sue alture che potevano raggiungere un massimo di 100 m. Una volta preso il controllo di Groesbeek, l'82\u00aa si sarebbe diretta a ovest verso Grave per conquistare il ponte sulla Mosa e sul Canale Mosa-Waal. Se tutto fosse andato secondo i piani, gli uomini di Gavin avrebbero quindi puntato su Nimega e si sarebbero diretti al ponte principale sul Waal.\nApparentemente pi\u00f9 semplice era l'obiettivo della 1\u00aa Divisione Aviotrasportata britannica, i \"Red Devils\" (Diavoli Rossi). Dopo un aviosbarco a ovest di Arnhem, il generale \"Roy\" Urquhart avrebbe guidato gli uomini verso il ponte stradale lungo il basso Reno (senza dimenticare la necessit\u00e0 di conquistare anche il ponte ferroviario e un ponte di barche poco distante dai primi due). In realt\u00e0, la presenza di forze nemiche in questa zona era ancora pi\u00f9 probabile che a Kleve e per di pi\u00f9 Urquhart avrebbe necessariamente dovuto attraversare tutta la citt\u00e0 di Arnhem prima di poter raggiungere il ponte.\nLa resistenza olandese aveva comunicato l'informazione relativa alla possibile presenza in zona di elementi di due divisioni Waffen-SS, ma lo stato maggiore britannico non ne tenne conto. L'aviosbarco dei reparti britannici sarebbe avvenuto in tre giorni: il primo giorno sarebbero arrivate il grosso della 1\u00aa brigata alianti del generale Philip \"Pip\" Hicks e la 1\u00aa brigata paracadutisti del generale Gerald Lathbury, che avrebbero dovuto occupare il ponte e presidiare le aree di sbarco per i rinforzi. Il giorno seguente sarebbe arrivata la 4\u00aa brigata paracadutisti del generale Hackett e il resto della 1\u00aa brigata alianti. Il motivo per cui parte della brigata di Hicks sarebbe arrivata il giorno dopo \u00e8 che 36 aerei dovevano essere utilizzati per trasportare il quartier generale di Browning, che atterr\u00f2 nella zona della 82\u00aa.\nNel terzo giorno era programmato l'arrivo della brigata paracadutisti polacca di Sosabowski, sul terreno immediatamente a sud del ponte stradale che non sarebbe stato possibile utilizzare il primo giorno. Sosabowski, gi\u00e0 professore all'Accademia di guerra polacca, era molto dubbioso sull'esito dell'impresa. Anche Urquarth era molto perplesso sulla necessit\u00e0 di lanciare le truppe in zone distanti da 10 a 15\u00a0km dall'obiettivo per non interferire con le operazioni di lancio della 82\u00aa a Nimega e non far passare gli aerei da trasporto dopo il lancio nei pressi dell'aeroporto tedesco di Deelen, a 12\u00a0km a nord di Arnhem, che era ben dotato di difese antiaeree potenzialmente pericolose per i velivoli alleati.\nOperazione Garden.\nIl piano originario di Montgomery, dopo l'approvazione di Eisenhower, veniva ora pienamente supportato dal comando alleato, consentendo piena autonomia operativa al generale britannico. Montgomery organizz\u00f2 rapidamente le sue forze, affidando il compito offensivo principale al XXX Corpo d'armata del generale britannico Brian Horrocks, che dal 4 settembre aveva iniziato a muovere verso il Belgio inseguendo i tedeschi. Coadiuvata dal XII e dall'VIII Corpo, rispettivamente al comando dei generali Neil Ritchie (alla sua sinistra) e Richard O'Connor (alla sua destra), la forza di Horrocks sarebbe avanzata a nord lungo la strada che, dal cosiddetto \"ponte di Joe\" sul canale Mosa-Schelda, conduceva a Eindhoven, Grave, Nimega e Arnhem, ribattezzata \"Club Route\", la \"strada di fiori\" (nelle carte da poker i fiori in inglese sono \"clubs\").\nIl piano era tanto semplice quanto strettamente legato al rispetto della tabella di marcia. Poich\u00e9 le divisioni aviotrasportate erano dotate di armamento leggero e di poca artiglieria e armi anticarro, non era previsto che tenessero le posizioni per pi\u00f9 di 48 ore. Entro quel tempo, il XXX Corpo doveva coprire i 102\u00a0km fino ad Arnhem superando i ponti che erano obiettivo delle \"Screaming Eagles\" della 101\u00aa statunitense, poi quelli sulla Mosa, sul canale Mosa-Schelda e sul Waal a Nimega che erano l'obiettivo dell'82\u00aa statunitense, e infine i tre ponti (uno di barche, uno ferroviario e il grande ponte stradale) ad Arnhem che erano di competenza dei \"Red Devils\" britannici.\nL'idea di fondo era quella di \u00abstendere un tappeto di truppe aviotrasportate per farci passare le truppe di terra\u00bb, come disse Browning durante una riunione, ma il meno ottimista maggior generale Urquarth, capo dell'ufficio informazioni della 1\u00aa armata aviotrasportata, domand\u00f2 in risposta se il tappeto doveva essere formato da truppe aviotrasportate vive o morte.\nIl problema di far passare 20\u00a0000 uomini su una sola strada stretta e fiancheggiata da paludi per buona parte del percorso non prendeva in considerazione la possibilit\u00e0 di ritardi e presumeva una scarsissima resistenza da parte tedesca a parte qualche unit\u00e0 della riserva, con la facile cattura dei ponti intatti e la sicura protezione del corridoio dai contrattacchi tedeschi provenienti da est. In effetti, vi erano anche delle unit\u00e0 del genio pontieri pronte a intervenire in caso di necessit\u00e0, ma ovviamente con una perdita di tempo proporzionale alla larghezza del corso d'acqua da superare.\nA questi dubbi si aggiunse quello di Francis Wilfred de Guingand, capo di stato maggiore del XXI Gruppo d'armate e al momento ricoverato in Inghilterra per una malattia, il quale osserv\u00f2 che l'operazione arrivava troppo tardi per sfruttare lo sbandamento tedesco e che il margine di manovra del XXX Corpo d'armata era troppo limitato. Montgomery non gli diede ascolto, e prosegu\u00ec deciso a eseguire il piano, in parte per rifarsi con una smagliante vittoria dallo smacco subito con l'assunzione direttamente da parte di Eisenhower del comando di tutte le forze terrestri alleate, e anche per giocare un ruolo decisivo nella vittoria finale sulla Germania.\nIn realt\u00e0 l'informazione essenziale della presenza ad Arnhem del II Panzerkorps SS era nota agli Alleati tramite le intercettazioni di Ultra, ma la necessit\u00e0 di non svelare la fonte port\u00f2 a inoltrare allo SHAEF notizie parziali, che vennero ulteriormente minimizzate da Montgomery, e comunque vennero ritenuti pi\u00f9 attendibili i riscontri della fotoricognizione che non rilevava la presenza di numerosi mezzi corazzati nell'area.\nVennero anche preparati i piani per l'aerocooperazione, che assegnavano come supporto aereo ravvicinato alle truppe di terra e anche ai paracadutisti vari reparti di cacciabombardieri Typhoon, Mustang e Thunderbolt, i quali avrebbero per\u00f2 dovuto operare solo ed esclusivamente su chiamata diretta da parte delle truppe di terra. Il 16 settembre il piano venne ufficialmente attivato per il giorno successivo.\nAlla fine, a parte la cattura di alcuni ponti, nulla di quanto ottimisticamente pianificato si sarebbe verificato poi concretamente.\nGermania.\nLa situazione tedesca era molto preoccupante. Circa 82\u00a0000 uomini, 46\u00a0000 veicoli e 530 cannoni, che costituivano la 15\u00aa Armata del generale Gustav-Adolf von Zangen, erano in ritirata verso i Paesi Bassi dal Canale Mosa-Schelda dai primi di settembre. Prima dell'inizio della grande operazione alleata le uniche forze che Model poteva mettere in campo erano costituite dai resti della 7\u00aa Armata che stavano ripiegando e dalla 719\u00aa Divisione costiera, formata da truppe anziane e mal equipaggiate, prive di qualunque esperienza di combattimento.\nAssolutamente insignificante era la presenza della Luftwaffe; i velivoli alleati dominavano con facilit\u00e0 i cieli d'Europa. Inoltre il sistema di spionaggio tedesco non era solo inefficace, dal momento che il codice Enigma era stato decifrato, ma anche inefficiente a tal punto da non riuscire a identificare correttamente le unit\u00e0 britanniche e statunitensi presenti al di l\u00e0 del confine dei Paesi Bassi.\nIn questa situazione Model diede ordine alle due divisioni corazzate SS, la 9. SS-Panzer-Division Hohenstaufen e la 10. SS-Panzerdivision \"Frundsberg\", raggruppate nel II SS-Panzerkorps, di ripiegare proprio ad Arnhem (considerata paradossalmente un'area tranquilla al di fuori dei possibili obiettivi offensivi alleati) per essere riorganizzate e ricostituite con calma; ne era tuttavia previsto lo spostamento successivo verso la Germania proprio negli stessi giorni dell'attacco alleato. La Frundsberg aveva in quel momento 3\u00a0500 uomini, la Hohenstaufen 6\u00a0000, su un organico standard di 9\u00a0000 uomini; entrambe erano dotate di carri medi, di tipo Panzer IV o Panzer V Panther, in numero non elevato e di un reggimento antiaereo con alcuni Flakpanzer IV Ostwind, di un battaglione da ricognizione e di un reparto di semoventi anticarro. Parte di questi era distaccata in kampfgruppe che appoggiava la 7\u00aa e la 15\u00aa Armata.\nModel diede disposizioni affinch\u00e9 il territorio dei Paesi Bassi orientali fosse presidiato e difeso, allo scopo di contenere una possibile manovra alleata (su cui gli strateghi tedeschi avevano continuato a discutere per giorni). I comandi tedeschi si aspettavano due manovre: la prima considerava uno sbarco alleato di una 4\u00aa Armata britannica (in realt\u00e0 inesistente) sulle coste dei Paesi Bassi, con l'obiettivo di accerchiare la 15\u00aa Armata tedesca di von Zangen; la seconda prevedeva una manovra a tenaglia sulla regione della Ruhr, dove il XXI Gruppo di armate di Montgomery avrebbe puntato a nord verso Wesel e la 1\u00aa Armata statunitense di Hodges a sud lungo il Reno.\nAgli strateghi tedeschi, in particolare a von Rundstedt e Model, una cosa sola sembrava chiara: l'appoggio della 1\u00aa Armata aviotrasportata alleata a supporto delle operazioni di terra, visto che le truppe paracadutiste non venivano pi\u00f9 utilizzate in operazioni dallo sbarco in Normandia, e non figuravano impegnate a terra, evidentemente perch\u00e9 impegnate nella preparazione di un'altra operazione d'assalto aereo.\nDurante la formazione di altri kampfgruppe, l'arrivo dei rimpiazzi e periodi di addestramento nei giorni precedenti al 17 settembre, il generale Wilhelm Bittrich, comandante del II Corpo corazzato SS, invi\u00f2 il generale di brigata Heinz Harmel a Berlino per richiedere rinforzi. Nessuno aveva previsto che il giorno 17 gli Alleati avrebbero attaccato.\nQuanto a Hitler, ben lontano dal rinunciare alla lotta, fin dai primi di settembre, nonostante la situazione catastrofica al fronte, aveva ipotizzato addirittura ambiziose e irrealistiche controffensive dirette principalmente a contrattaccare la temuta 3\u00aa Armata di Patton, spintasi audacemente oltre la Mosa e la Mosella in direzione della Lorena. Pertanto Hitler e l'OKW, sottovalutando le possibilit\u00e0 offensive alleate nel settore settentrionale del fronte e considerando molto pi\u00f9 pericolosa l'avanzata statunitense, avevano concentrato la maggior parte delle riserve corazzate (quattro nuove e inesperte \"Panzer-Brigaden\") nel Gruppo d'armate G del generale Blaskowitz schierato a sud, per sferrare un contrattacco contro Patton.\nForze in campo.\nL'ordine di battaglia \u00e8 alquanto complesso, visto che durante lo svolgimento delle operazioni i tedeschi chiamarono in campo unit\u00e0 della riserva dal territorio nazionale e anche allievi di scuole militari, provenienti dal Wehrkreis VI (distretto militare VI), oltre a unit\u00e0 della Kriegsmarine e della Luftwaffe (soprattutto batterie FlaK aggregate ai kampfgruppe). Alcune unit\u00e0 non vennero impiegate, sebbene previste e tenute in allerta, come la 52\u00aa Divisione di fanteria britannica \"Lowlands\", per il mancato conseguimento degli obiettivi.\nOrdine di battaglia alleato.\nComando Supremo della Forza di Spedizione Alleata (SHAEF)\nComandante supremo: generale Dwight Eisenhower\nVicecomandante supremo: maresciallo dell'aria Sir Arthur Tedder\nCapo di stato maggiore: generale Walter Bedell Smith\n12\u00ba Gruppo di Armate\nComandante: generale Omar Bradley\n21\u00ba Gruppo di Armate\nComandante: maresciallo di campo Bernard Montgomery\nCapo di stato maggiore: generale F. W. De Guingand\nOrdine di battaglia tedesco.\nReichsf\u00fchrer hauptquartier (RFH)/Oberkommando der Wehrmacht (OKW)\nComandante in capo: Adolf Hitler\nCapo di stato maggiore: feldmaresciallo Wilhelm Keitel\nCapo delle operazioni: generale Alfred Jodl\nL'inizio delle operazioni.\nLa traversata alleata (16-17 settembre).\nAlle ore 23:00 del 16 settembre, orario britannico \u2013 ovvero orario locale olandese meno un'ora \u2013 l'operazione Market ebbe ufficialmente inizio. I bombardieri iniziarono a colpire la strada che da Eindhoven portava a Nimega e Arnhem. Tutte le 117 postazioni della contraerea tedesca, molte delle quali evacuate ancora prima di subire il bombardamento, vennero ripetutamente raggiunte.\nLa prima ondata vide 200 bombardieri Lancaster e 23 Mosquito sganciare 890 tonnellate di bombe sugli aeroporti militari tedeschi dei Paesi Bassi settentrionali, un'operazione che si ripet\u00e9 lungo tutte le postazioni e le basi aeree a Eindhoven, Ede, Nimega, Wesel e Kleve per le 24 ore successive. Le 1\u00a0340 sortite dei bombardieri vennero appoggiate da 1\u00a0440 caccia. Fra i luoghi colpiti vi fu il manicomio di Wolfheze, vicino ai quali si trovavano alloggiati soldati tedeschi, dove un'incursione di bombardieri B-26 Marauder caus\u00f2 circa novanta vittime tra i degenti.\nAlle 8:00 del 17 settembre venne disposta una pausa per le incursioni di bombardieri e caccia, che ora avrebbero dovuto fornire soprattutto appoggio per i velivoli da trasporto; su ogni rotta erano disposte numerose imbarcazioni di salvataggio per ripescare gli equipaggi ammarati. Le truppe iniziarono a imbarcarsi; riguardo ai velivoli si dispose la precedenza agli alianti, pi\u00f9 lenti, seguiti dai Dakota e quindi dai ricognitori. Dalle 9:30 alle 10:25 tutti gli aerei della prima ondata erano decollati; un totale di 2\u00a0083 velivoli sorvolarono le coste britanniche e ognuno si predispose per seguire la rotta stabilita. La 101\u00aa Divisione aviotrasportata avrebbe seguito la cosiddetta \"rotta sud\". L'82\u00aa Divisione aviotrasportata avrebbe seguito una rotta pi\u00f9 settentrionale assieme con la 1\u00aa; con l'82\u00aa viaggiava il gruppo di alianti del QG di Browning.\nDurante la traversata le postazioni contraeree tedesche vennero bombardate ancora. Alle 12:40 i velivoli da trasporto entrarono in territorio nemico, e le prime unit\u00e0 della 21\u00aa compagnia indipendente paracadutisti si lanciarono per delimitare le zone di atterraggio. Alle 13:00 i primi alianti toccarono terra a ovest di Arnhem nell'area denominata LZ-S, cio\u00e8 \"Landing Zone S\", la zona di atterraggio della 1\u00aa brigata alianti; alle 13:19 iniziarono gli atterraggi degli uomini delle truppe divisionali e l'artiglieria di Urquhart nella LZ-Z; alle 13:50 e per i successivi diciotto minuti ebbero inizio i lanci della 1\u00aa brigata par\u00e0 di Lathbury.\nI soldati della 101\u00aa si paracadutarono nel frattempo a nord di Eindhoven; l'82\u00aa si lanci\u00f2 correttamente a sud di Nimega. Alcune unit\u00e0 sbagliarono di poco il lancio e atterrarono poco distante \u2013 chi a Grave, chi direttamente sulle alture di Groesbeek che dominavano la strada da proteggere, chi dall'altra parte del fiume Aa \u2013 rispetto al proprio obiettivo. Circa 68 aerei e 71 alianti furono abbattuti o andarono dispersi per diversi motivi; nonostante tutto, in rapporto ai 2\u00a0083 aerei da trasporto impiegati, le perdite nel complesso furono lievi.\nAlle 14:08 tutte le unit\u00e0 uscite indenni nella traversata erano atterrate senza problemi. Circa 20\u00a0000 soldati, 511 veicoli, 330 pezzi d'artiglieria e 590 tonnellate di materiale. I piloti degli alianti britannici si unirono agli aviotrasportati, mentre quelli statunitensi, secondo gli ordini stabiliti, cercarono di far ritorno dietro le linee.\nD-Day (17 settembre).\nAll'incirca verso le 14:35, dopo che tutte le unit\u00e0 erano atterrate o si erano lanciate correttamente, l'operazione Market Garden ebbe ufficialmente inizio. Le forze di terra iniziarono l'attacco dal \"ponte di Joe\" con il potente fuoco d'appoggio di 480 cannoni, mentre la Divisione corazzata britannica delle Guardie procedeva lungo la Club Route protetta dal fuoco di sbarramento. I corpi d'armata di Horrocks, Ritchie e O'Connor avanzarono verso nord in modo parallelo puntando a nord sia di Lommel sia di Weert, mentre la Divisione corazzata Guardie di Adair raggiunse Valkenswaard, a circa 11\u00a0km a sud di Eindhoven, alle 19:30 e l\u00ec rimase fino a nuovo ordine. La linea difensiva tedesca si infranse subito, anche se le forze di Montgomery non poterono spingersi oltre a causa della mancanza di supporto aereo. Il Kampfgruppe Walther, impegnato nella difesa del settore attaccato, non si aspettava di dover fronteggiare una potenza di fuoco cos\u00ec elevata, infatti venne sbaragliato, sub\u00ec gravi perdite e dovette ritirarsi.\nScarsa resistenza incontrarono anche i reparti della 101\u00aa Divisione aviotrasportata statunitense, che nel tardo pomeriggio raggiunsero quasi tutti gli obbiettivi prefissati. Il 501\u00ba Reggimento di fanteria paracadutisti si era impadronito dei ponti a Heeswijk e Veghel, circa 25\u00a0km a nord di Eindhoven; il 502\u00ba Reggimento di fanteria paracadutisti invece pieg\u00f2 6\u00a0km verso sud, raggiungendo St. Oedenrode e occupando il ponte.\nUn insuccesso si verific\u00f2 invece a Son (a met\u00e0 strada tra Eindhoven e St. Oedenrode), dove il 506\u00ba Reggimento di fanteria paracadutisti non fece in tempo a giungere sul posto, permettendo cos\u00ec a uno sparuto gruppo di reclute della Luftwaffe di far saltare il ponte. Questo episodio costitu\u00ec un primo, importante ritardo al piano Garden, costringendo all'immobilit\u00e0 assoluta fino all'arrivo del XXX Corpo di Horrocks e delle sue attrezzature idonee a permettere la traversata ai mezzi corazzati, dato che i paracadutisti nel frattempo avevano attraversato a nuoto e erano arrivati sulla riva opposta assicurandosi una precaria testa di ponte.\nAnche il lancio dell'82\u00aa Divisione aviotrasportata, nel complesso ebbe successo: 7\u00a0467 soldati toccarono terra, tuttavia i tedeschi distrussero due dei tre ponti di Grave sul canale Mosa-Waal prima dell'arrivo del 504\u00ba e del 505\u00ba Reggimento fanteria paracadutisti. Maggior fortuna ebbero il 508\u00b0 e lo stesso 505\u00ba Reggimento fanteria paracadutisti riuscendo a conquistare le importanti alture di Groesbeek.\nNel campo tedesco, nonostante la sorpresa, le reazioni furono rapide ed efficaci; il primo a reagire alle 13:30 fu il generale Bittrich ad Arnhem; mentre il feldmaresciallo Model trasferiva il suo posto di comando tattico 10\u00a0km pi\u00f9 a est, dato che i paracadutisti stavano atterrando proprio circa a 3\u00a0km dall'Hotel Tafelberg, dove stava pranzando.\nBittrich diede immediatamente ordine alle due divisioni SS di preparare dei gruppi da combattimento; per la 9\u00aa divisione la situazione era pi\u00f9 critica in quanto i veicoli erano gi\u00e0 sui treni, molti dei quali resi \"inservibili\" per non doverli cedere alla divisione gemella, in vista della partenza programmata alle ore 14:00. Bittrich poi si incontr\u00f2 con il feldmaresciallo Model; entrambi ritennero che il vero obiettivo degli alleati fosse il ponte stradale di Nimega. Bittrich, tuttavia, avrebbe preferito far saltare sia il ponte a Nimega sia ad Arnhem, mentre Model, cosciente delle disposizioni del F\u00fchrer, decise di non far saltare prematuramente il ponte di Nimega, di cui avrebbe avuto bisogno per un eventuale contrattacco.\nHitler, molto scosso dai recenti avvenimenti, promise tutti i rinforzi possibili, assegnando priorit\u00e0 assoluta al contrasto e alla resistenza contro la improvvisa offensiva aviotrasportata alleata, ritenuto compito ancor pi\u00f9 importante e cruciale della stessa difesa della Germania: 300 caccia, e 3\u00a0000 soldati appartenenti alle scuole del distretto militare tedesco al confine con il Belgio (Wehrkreis VI), mezzi corazzati, artiglieria e munizioni, inquadrati nel Kampfgruppe del generale Kurt Feldt, vennero rapidamente inviati nell'area minacciata. Inoltre, il generale Student ricevette, nel tardo pomeriggio, un dispaccio che conteneva i piani dettagliati dell'intera operazione, recuperati da un aliante britannico precipitato vicino al suo quartier generale. Il generale Harmel, comandante della 10\u00aa SS Frundsberg, venne richiamato d'urgenza a Berlino.\nGrazie alla capacit\u00e0 di improvvisazione di Model, il piano per sventare l'attacco alleato era gi\u00e0 pronto tre ore dopo lo sbarco nei Paesi Bassi. Student avrebbe mantenuto le posizioni a Eindhoven: il Kampfgruppe Chill avrebbe fronteggiato il XII Corpo e il XXX Corpo di Horrocks; la 59\u00aa Divisione di fanteria e la 107\u00aa Brigata corazzata avrebbero respinto la 101\u00aa Divisione aviotrasportata.\nIl kampfgruppe del generale Kurt Feldt si sarebbe diretto a Groesbeek, sloggiando dalle alture la 82\u00aa Divisione aviotrasportata statunitense. La divisione SS \"Frundsberg\" avrebbe attraversato il ponte stradale di Arnhem, dirigendosi a sud verso Nimega per sbarrare la strada a eventuali avanzate alleate. La divisione SS \"Hohenstaufen\" avrebbe respinto ogni attacco da parte della 1\u00aa Divisione aviotrasportata britannica del generale Urquhart, bloccando gli accessi occidentali di Arnhem.\nAlle 15:40 la 1\u00aa Brigata aviotrasportata britannica si era assicurata il perimetro della zona di atterraggio a ovest di Arnhem, mentre la 1\u00aa Brigata paracadutisti iniziava a spingersi verso est. Il 1\u00b0, il 2\u00ba e il 3\u00ba Battaglione della Brigata avrebbero seguito tre strade differenti: i primi due rispettivamente a sud e a nord della strada principale per Oosterbeek percorsa invece dal 3\u00ba Battaglione. Se la mancanza di difese tedesche aveva reso l'operazione aviotrasportata alleata una vittoria tattica, con l'esultanza dei civili olandesi incontrati durante il cammino, man mano che la 1\u00aa Brigata paracadutisti si avvicinava ad Arnhem si trovava a fronteggiare un crescente numero di cecchini e squadre di mortai.\nMa il problema che avrebbe accompagnato le truppe britanniche fino al termine dell'operazione aveva appena iniziato a manifestarsi: le radio comunicazioni erano inefficienti. Sia l'unit\u00e0 speciale \"Phantom\" sia i reparti del Royal Signal Corps della divisione non riuscivano a comunicare, a volte anche a distanza di poche centinaia di metri. Nessun problema invece sorse nelle comunicazioni tattiche tra le due divisioni statunitensi o tra il quartier generale di Browning e il XXX Corpo.\nAnche il 306th Fighter Control Squadron, unica unit\u00e0 statunitense che con i suoi apparecchi VHF doveva assicurare l'aerocooperazione con i cacciabombardieri, essendo stata fornita di frequenze sbagliate, ebbe grandi difficolt\u00e0 e non riusc\u00ec mai a collegarsi con gli aerei alleati nell'area. Questo condizion\u00f2 pesantemente l'operativit\u00e0 della divisione aviotrasportata britannica nei giorni dell'operazione\nIl primo stop all'avanzata dei tre battaglioni di paracadutisti britannici lo diede nel primo pomeriggio il Kampfgruppe dello \"sturmbannf\u00fchrer\" (maggiore delle SS) Sepp Krafft. Trovatisi tra i paracadutisti e Arnhem, l'ufficiale tedesco organizz\u00f2 i suoi 13 ufficiali, 73 sottufficiali e 359 soldati, pi\u00f9 alcuni mortai e cannoni anticarro, schierandoli lungo le due principali vie di accesso alla citt\u00e0. Prima di essere sopraffatti, i tedeschi resistettero tre ore, e nel frattempo il Kampfgruppe Splinder, formato in fretta con unit\u00e0 provenienti da 16 diversi reparti, ebbe il tempo di prendere a sua volta posizione per sbarrare la strada ai britannici.\nNel frattempo, il battaglione da ricognizione della 9\u00aa divisione SS \"Hohenstaufen\", al comando del capitano Gr\u00e4bner, aveva passato il ponte di Arnhem e si era avviato verso Nimega. Alle 18:30 i tedeschi fecero saltare in aria il ponte ferroviario di Arnhem proprio mentre il 2\u00ba Battaglione della Brigata paracadutisti britannica, guidato dal colonnello John Dutton Frost, era in procinto di assumerne il controllo; il ponte di barche era gi\u00e0 stato smantellato prima ancora del loro arrivo.\nAlle 20:00 ci furono i primi scontri tra i soldati di Frost, che erano riusciti a occupare il lato nord del ponte stradale, e alcuni veicoli corazzati tedeschi. Il 2\u00ba Battaglione riusc\u00ec a mantenere il possesso del proprio lato del ponte e, durante la notte, il maggiore C. F. H. Gough raggiunse Frost portando con s\u00e9 altre truppe della 1\u00aa Brigata paracadutisti e una delle tre batterie di artiglieria obici da 75\u00a0mm, mentre venne stabilito il contatto radio con il quartier generale della 1\u00aa Divisione aviotrasportata.\nD-Day + 1 (18 settembre).\nIn Inghilterra il tempo, contrariamente alle previsioni, cambi\u00f2 improvvisamente; il sereno lasci\u00f2 il posto a nebbia e pioggia. I velivoli della seconda ondata dovettero quindi posticipare il decollo fissato per le 6:00. Ci\u00f2 limit\u00f2 anche il supporto aereo da parte di caccia e bombardieri alleati alle forze impegnate sul campo, mentre nei Paesi Bassi il cielo era ancora abbastanza limpido da permettere alla Luftwaffe di compiere raid lungo l'intera Club Route, giungendo fino al \"ponte di Joe\".\nSempre alle 6:00 la Divisione corazzata delle Guardie riprese l'avanzata, lasci\u00f2 Valkenswaard e si diresse a nord; verso sera avrebbe oltrepassato Eindhoven e sarebbe arrivata a Son in tempo per iniziare i lavori di costruzione del nuovo ponte Bailey. Parallelamente, il Gruppo Guardie granatieri e il Gruppo Guardie gallesi della Divisione corazzata britannica seguivano una nuova direttrice per Helmond, la \"Heart Route\" (strada di cuori). Poco distante da Son, a Best, stava infuriando una lotta accanita presso il ponte sul canale Guglielmina tra il 2/502\u00b0, il 3/503\u00ba Reggimento fanteria paracadutisti statunitense e la 59\u00aa Divisione di fanteria tedesca.\nIl tentativo di conquista del ponte fall\u00ec definitivamente alle 11:00, quando i tedeschi riuscirono a farlo saltare. In caso di successo le forze meccanizzate britanniche avrebbero potuto deviare verso Best e attraversare in quel punto; invece l'avanzata delle forze di Horrocks e di Adair dipendeva ora unicamente dal tempo impiegato nella costruzione del ponte Bailey che doveva rimpiazzare il ponte di Son fatto saltare il giorno prima.\nMentre l'82\u00aa teneva saldamente il ponte sul canale Mosa-Waal a Grave e altri due minori a Heumen e Honinghutie, a Nimega la situazione era ancora incerta e confusa; entrambi gli schieramenti erano trincerati alle estremit\u00e0 del ponte. Gavin diede disposizione affinch\u00e9 il 1/508\u00b0 e il 3/508\u00ba fanteria paracadutisti tentassero di conquistare definitivamente il ponte lungo il Waal, ma le postazioni tedesche resistettero. Lo stesso accadde a Groesbeek quando i 3\u00a0400 soldati provenienti dal Wehrkreis VI (distretto militare VI) del generale Kurt Feldt si lanciarono all'assalto delle postazioni alleate, quasi ripulendo il villaggio attorno alle alture. Gli statunitensi contrattaccarono riuscendo a riprendere parte del territorio perso, ma il ponte di Nimega era ancora saldamente in mano alle SS.\nSulla strada per Arnhem le azioni della 1\u00aa Brigata paracadutisti britannica diventarono sempre meno efficaci, considerato che le forze di Urquhart in pratica erano circondate: a ovest c'era il Kampfgruppe von Tettau proveniente da Renkum, a nord-est il Kampfgruppe SS Spindler, posizionato come forza di blocco (Sperrverband), al quale si aggiungeva di rinforzo il III battaglione SS Landstorm Nederland, un'unit\u00e0 della territoriale con poca esperienza e armamento insufficiente, ma con 600 uomini.\nA met\u00e0 strada tra Oosterbeek e Arnhem il ponte della ferrovia venne fatto saltare quando i paracadutisti ne erano in vista; il ponte di barche che si trovava poco a valle di quello stradale era stato reso inutilizzabile con la rimozione della sezione centrale. Una volta giunti in citt\u00e0 i soldati di Urquhart e del suo vice, il generale Gerald Lathbury, si trovarono costretti a combattere strada per strada, a causa della continua presenza di reparti di fanteria tedesca. I due comandanti finirono per rimanere isolati dal resto del 3\u00ba Battaglione, e dovettero rifugiarsi nella soffitta di un civile olandese dove rimasero per circa 24 ore.\nPoich\u00e9 i comandanti erano ufficialmente dispersi, il comando pass\u00f2 nelle mani di P. H. W. Hicks, generale della 1\u00aa Brigata aviotrasportata, che cerc\u00f2 di proseguire l'attacco, malgrado la carenza di comunicazioni e nonostante alcune divergenze d'opinione con il generale Hackett, comandante della 4\u00aa brigata paracadutisti, superiore in grado a Hicks che per\u00f2 era stato designato da Urquarth come terzo in comando dopo Lathbury.\nSul ponte, il colonnello Frost teneva ancora a bada gli assalti tedeschi dal lato nord, non molto distante dal resto della 1\u00aa Brigata paracadutisti. Mentre tentavano di tornare al comando di divisione, Urquarth e Lathbury si trovarono sotto il fuoco, e quest'ultimo fu ferito gravemente alla schiena, dovendo infine essere affidato ai tedeschi; Urquarth rimase nuovamente tagliato fuori.\nTerminata la sua ricognizione a Nimega, il capitano Gr\u00e4bner distacc\u00f2 alcuni semoventi del 9\u00ba battaglione da ricognizione della \"Hohenstaufen\", che rimasero a protezione del ponte sul Waal, poi port\u00f2 il resto dei suoi veicoli a Elst, a met\u00e0 strada tra Nimega e Arnhem; infine lasci\u00f2 alcuni di essi a preparare un blocco stradale e si diresse con i restanti ventidue veicoli di vario tipo, tra cui blindati leggeri e semoventi, di nuovo a nord ad Arnhem, tentando di forzare il ponte dal lato sud. Non appena i paracadutisti britannici individuarono il tentativo dei semoventi tedeschi, fecero avvicinare i veicoli nemici e quindi risposero con un fuoco concentrato di armi automatiche e anticarro, con l'appoggio anche dell'artiglieria divisionale attivata via radio. Alla fine, dopo due ore, dodici mezzi erano distrutti e molti tedeschi, tra cui lo stesso capitano Gr\u00e4bner, morti o feriti. I restanti veicoli ripiegarono sulla riva sud.\nAlle 10:00 la seconda ondata prese il volo, atterrando alle 13:00 in entrambe le destinazioni. 2\u00a0656 uomini, 146 jeep, 109 rimorchi e due bulldozer raggiunsero la 101\u00aa Divisione aviotrasportata statunitense, permettendo sia di rinforzare le posizioni sia colpire duramente la 59\u00aa Divisione di fanteria tedesca a Best, catturando almeno 1\u00a0400 prigionieri. 1\u00a0782 uomini e trentadue cannoni dell'artiglieria divisionale toccarono terra nei pressi di Groesbeek, in tempo per dar manforte all'82\u00aa Divisione aviotrasportata e respingere il Kampfgruppe Feldt.\nI rifornimenti destinati alla 1\u00aa divisione aviotrasportata britannica arrivarono alle 15:00 e non senza problemi. Visto che i tedeschi erano a conoscenza del piano ed erano riusciti a occupare parte delle zone di lancio, solo una piccola parte dei rifornimenti giunse integra: delle 86 tonnellate di materiale lanciate da 35 Stirling, solo 12 vennero recuperate.\nAlla fine della giornata il XXX Corpo di Horrocks era ancora a Son, mentre il XII Corpo di Ritchie e l'VIII Corpo di O'Connor non avevano ottenuto grandi successi ai lati della Club Route, e perci\u00f2 erano ancora molto distanti da Nimega e Arnhem. Alla sera del 18, il colonnello Harzer diede ordine alla \"Hohenstaufen\" di \"attaccare continuamente, a qualsiasi costo, per tutta la notte\". Contemporaneamente, il generale Harmel predisponeva il sabotaggio del ponte sul Waal a Nimega a dispetto degli ordini di Model.\nD-Day + 2 (19 settembre).\nI ritardi e il disordine riguardo ai rifornimenti continuarono anche marted\u00ec 19 settembre, quando il decollo previsto per le 10:00 venne posticipato alle 13:00. Il maltempo perdurava con una fitta coltre di nebbia al mattino e un'intensa pioggia il pomeriggio. Il lancio della 1\u00aa brigata paracadutisti polacca venne quindi posticipato all'indomani. Molti degli aerei rimasero a terra \u2013 tra cui i rinforzi dell'82\u00aa Divisione aviotrasportata statunitense \u2013 tranne i 428 alianti della 101\u00aa Divisione aviotrasportata, di cui peraltro pi\u00f9 della met\u00e0 furono distrutti o costretti a far ritorno in Inghilterra.\nNel cuore della notte, alle 04:00, la 1\u00aa Brigata paracadutisti britannica con il 1\u00ba e 3\u00ba battaglione, rinforzata dall'11\u00b0 paracadutisti della 4\u00aa brigata e dal 2\u00b0 South Staffordshire della 1\u00aa brigata britannica da sbarco aereo, tent\u00f2 un nuovo attacco ad Arnhem, ma senza adeguata coordinazione per mancanza di comunicazioni radio. Il 3\u00ba battaglione cerc\u00f2 di seguire l'itinerario lungo il basso Reno gi\u00e0 seguito in precedenza dal 2\u00ba battaglione del colonnello Frost, ma si ritrov\u00f2 sotto il fuoco nemico; anche gli altri tre battaglioni dovettero affrontare sia il Kampfgruppe SS Spindler a nord sia un fuoco di sbarramento di artiglieria proveniente dalla sponda meridionale del fiume (una batteria di cannoni contraerei 2 cm FlaK). Alle 10:00 i britannici ripiegarono, ridotti a soli 156 soldati in tutto tra il 1\u00ba e il 3\u00ba Battaglione.\nAlle 7:15, tuttavia, anche il Kampfgruppe SS Spindler venne messo a dura prova quando l'11\u00b0 paracadutisti e il 2\u00ba Battaglione South Staffordshires britannici irruppero in citt\u00e0, costringendolo a ripiegare. Approfittando della situazione favorevole, Urquhart, e con lui gli ufficiali che condividevano quello stato di quasi-prigionia, pot\u00e9 fuggire e tornare verso la zona controllata dai paracadutisti su una jeep. Giunto al suo quartier generale, l'Hotel Hartenstein \u2013 che pochi giorni prima era stato il centro di comando di Model \u2013 il generale britannico inizi\u00f2 subito a studiare un piano per riorganizzare ci\u00f2 che rimaneva della 1\u00aa Divisione aviotrasportata.\nNel frattempo pi\u00f9 a sud, alle 6:45, il ponte artificiale Bailey a Son era ormai pronto e il 2\u00ba Reggimento Household Cavalry britannico pot\u00e9 raggiungere Grave alle 8:30, dove si congiunsero con i paracadutisti statunitensi della 82\u00aa Divisione aviotrasportata. Le autoblindo della cavalleria erano seguite dai carri e dai granatieri delle Guardie e dal resto del XXX Corpo e l'avanzata prosegu\u00ec rapidamente verso i sobborghi di Nimega, in ritardo comunque di 36 ore rispetto alla tabella di marcia prevista.\nNel frattempo a Nimega si tentava ancora una volta di conquistare il ponte ma n\u00e9 il 2/505\u00ba fanteria paracadutisti n\u00e9 i granatieri riuscirono nell'impresa. Per l'occasione Horrocks chiam\u00f2 i rinforzi via terra da Hechtel, ma verso sera tutti gli attacchi vennero sospesi. L'82\u00aa lamentava, dal momento del lancio avvenuto due giorni prima, 200 morti e 700 feriti.\nIl generale Gavin, sempre fermamente deciso a prendere il ponte, fece ora attaccare dal 2\u00ba battaglione del 505\u00b0, insieme ai carri armati delle Guardie, i tedeschi arroccati a Nimega, che consistevano in circa 500 SS appoggiate da cannoni semoventi della 10\u00aa divisione \"Frundsberg\", comandati dal capitano Euling. L'attacco fu un nuovo fallimento e, a questo punto, il generale Gavin decise che i paracadutisti avrebbero tentato di attraversare il fiume con delle imbarcazioni qualche chilometro pi\u00f9 a sud, per poi attaccare il ponte dai due lati, coperti dal tiro delle artiglierie e dei carri armati. Il 3/504\u00b0 del tenente colonnello Tucker venne scelto per questa rischiosa e imprevedibile missione.\nNella stessa mattina, i tedeschi avevano progettato un assalto coordinato contro le postazioni alleate vicine a Son: la 107\u00aa Brigata corazzata avrebbe appoggiato la ormai debole 59\u00aa Divisione fanteria proveniente da Best. La 101\u00aa Divisione aviotrasportata statunitense, solidamente schierata, respinse energicamente il tentativo tedesco e cattur\u00f2 altri 1\u00a0400 prigionieri. Tuttavia la 107\u00aa Brigata corazzata riusc\u00ec quasi a mettere in fuga il quartier generale della 101\u00aa a Son e fin\u00ec per fallire solo grazie ai rifornimenti appena arrivati alla divisione aviotrasportata statunitense: 1\u00a0342 uomini e un discreto numero di pezzi di artiglieria pi\u00f9 40 tonnellate di materiale.\nAd Arnhem era ormai chiaro che ogni tentativo alleato di conquistare il ponte era destinato al fallimento; sia gli uomini del colonnello Frost sia il resto della 1\u00aa Brigata paracadutisti britannica combattevano senza sosta da almeno 48 ore, di cui le ultime 24 senza adeguati rifornimenti, mentre dall'altra parte i tedeschi continuavano a ricevere mezzi corazzati pesanti, truppe e cannoni di rinforzo. Con l'arrivo degli elementi corazzati della \"Hohenstaufen\" e della \"Frundsberg\", raggruppati nei \"Kampfgruppen\" Brinkmann (comandante del battaglione da ricognizione corazzato della \"Frundsberg\") e Knaust (ufficiale della Wehrmacht, veterano del Fronte russo, posto al comando di un reparto di carri armati di riserva), il generale Heinz Harmel organizz\u00f2 metodicamente il martellamento della precaria testa di ponte britannica.\nI britannici asserragliati sul lato nord del ponte ancora in grado di combattere erano ridotti a 250, e si ritrovavano arroccati in dieci dei diciotto edifici inizialmente occupati (alcuni dei quali vedevano tedeschi e alleati posizionati su piani differenti e concedersi anche brevi tregue per scambiarsi razioni di cibo). Nonostante la precaria situazione, il colonnello Frost respinse coraggiosamente le ripetute ingiunzioni di resa presentate dal comando tedesco.\nIl generale Harmel, dopo il rifiuto britannico di arrendersi, decise quindi di scatenare un attacco in massa contando sulla schiacciante superiorit\u00e0 di fuoco e di mezzi tedeschi; prima di partire per raggiungere Nimega, il generale delle SS organizz\u00f2 un micidiale bombardamento incrociato con i panzer che colpivano le postazioni nemiche da est a ovest e con l'artiglieria che sparava da nord. La situazione degli uomini del colonnello Frost divenne disperata, bersagliati da tutte le posizioni e attaccati dai carri armati tedeschi decisi a demolire gli edifici e a devastare completamente la citt\u00e0 pur di schiacciare il presidio britannico.\nNel frattempo, anche il resto della 4\u00aa Brigata paracadutisti britannica del generale J. W. Hackett (il 10\u00ba e il 150\u00ba battaglione, visto che l'11\u00b0 era gi\u00e0 stato impegnato) venne impiegato per dare manforte alle operazioni della 1\u00aa Brigata; i reparti britannici si diressero verso le alture a nord-ovest di Arnhem dove incontrarono la resistenza del Kampfgruppe SS Krafft, che venne successivamente costretto a ripiegare verso la strada ferroviaria che conduceva alla citt\u00e0. Tuttavia, nonostante questi successi, nella notte del 19 Urquhart diede l'ordine di ritirata per poter costituire una solida testa di ponte a nord del Reno dove attendere l'arrivo del XXX Corpo.\nD-Day + 3 (20 settembre).\nIl tempo in Inghilterra non accennava a migliorare, impedendo ogni tipo di intervento aereo di supporto ai soldati alleati nei Paesi Bassi. Erano possibili solo missioni di trasporto per i rifornimenti e senza la protezione dei caccia. Nonostante tutto, l'80% delle tonnellate di materiale previsto per l'82\u00aa Divisione aviotrasportata statunitense, che il giorno prima era rimasta senza rifornimenti, arriv\u00f2 a terra con successo.\nLa situazione a ovest di Arnhem continuava a peggiorare costringendo il generale Urquhart a ulteriori ripiegamenti; la 1\u00aa Divisione aviotrasportata britannica venne quindi raggruppata nei pressi di Oosterbeek, schierata in una sacca allungata con la base sul basso Reno, estesa nell'area che andava dalla cittadina alle aree boscose fino al fiume. Attaccata a ovest dal Kampfgruppe von Tettau e a est dal Kampfgruppe SS Krafft, la 1\u00aa Divisione aviotrasportata al completo (meno il battaglione di Frost rimasto circondato a nord del ponte stradale) si difese strenuamente, costringendo i tedeschi a continui e aspri scontri in ogni angolo dell'area, tra boschi e abitazioni. Anche il reparto denominato \"Londsale Force\", dal nome del maggiore Lonsdale che lo comandava, riusc\u00ec, inseguito dal Kampfgruppe Spindler, a ripiegare faticosamente da Arnhem alla zona all'interno del perimetro.\nLa battaglia si trasform\u00f2 in una guerra di logoramento per entrambe le parti, caratterizzata anche da continui scambi di fuoco di mortai e azioni di tiratori scelti. Inoltre il problema dei feriti era divenuto insostenibile, tant'\u00e8 che venne annunciata una tregua temporanea per permettere a entrambe le parti di soccorrere i propri commilitoni (quelli tedeschi erano intrappolati nel perimetro avversario, quelli britannici non potevano essere curati perch\u00e9 anche i reparti di primo soccorso erano costantemente sotto il tiro nemico). Si ripresent\u00f2 dunque in misura ancora maggiore ci\u00f2 che gi\u00e0 era accaduto nei pressi del ponte di Arnhem: soldati avversari a presidio di piani diversi degli stessi edifici.\nA Groesbeek continui attacchi e contrattacchi si succedettero dall'alba fino alla fine della giornata. Il generale Feldt schier\u00f2 la 406\u00aa Divisione Landessch\u00fctzen e il II Corpo paracadutisti per cercare di liberare il villaggio con una manovra a tenaglia. All'inizio questa manovra ebbe notevole successo, costringendo l'82\u00aa Divisione aviotrasportata di Gavin a ripiegare quasi fino a Heumen; il piano tedesco mirava a riconquistare il ponte e tagliare cos\u00ec la strada agli alleati. Verso sera, per\u00f2, il 508\u00ba Reggimento fanteria paracadutisti statunitense, appoggiato dal reggimento britannico \"Coldstream Guards\" della Divisione corazzata Guardie, riprese l'iniziativa e riusc\u00ec a respingere lentamente i tedeschi fino al punto di partenza.\nPi\u00f9 a sud, la 101\u00aa Divisione aviotrasportata respinse nuovamente un assalto della 107\u00aa Brigata corazzata, grazie al supporto dell'8\u00aa Brigata corazzata britannica, mentre le avanguardie del XXX Corpo di Horrocks partite da Hechtel erano ancora in marcia verso Nimega.\nIl 3\u00ba battaglione del 504\u00ba reggimento della 82\u00aa aviotrasportata, guidato dal capace maggiore Julian Cook, inizi\u00f2 per primo a Nimega la traversata del fiume Waal alle ore 14:40, coperto da un raid aereo alleato dei cacciabombardieri Typhoon dell'83\u00ba Gruppo RAF e da un bombardamento a tappeto dell'artiglieria. Alle 15:00 il 3/504\u00b0 e il 1/504\u00ba Reggimento fanteria paracadutisti riuscirono, dopo la pericolosa traversata su imbarcazioni di fortuna, a giungere sulla riva opposta, eliminando, dopo furiosi scontri, le postazioni tedesche sul ponte ferroviario e su quello stradale. Le perdite per gli statunitensi furono alte: 134 tra morti, feriti e dispersi, inoltre solo la met\u00e0 delle 26 imbarcazioni impiegate riusc\u00ec a tornare indietro per caricare un altro gruppo di soldati. I primi carri dei Granatieri britannici attraversarono il ponte solo alle 19:10 e, ancora una volta, si fermarono per il sopraggiungere della notte.\nIn realt\u00e0 il ponte stradale sarebbe dovuto saltare sotto i piedi dei soldati britannici secondo l'intenzione del generale Harmel, che aveva fatto predisporre comunque le cariche di demolizione nonostante l'ordine contrario di Model; ma quando lo stesso Harmel, resosi conto di non poter pi\u00f9 impedire l'attraversamento, visto che le forze del Kampfgruppe SS Euling che tenevano l'estremit\u00e0 sud erano state sopraffatte, diede l'ordine di innesco delle cariche, nessun'esplosione avvenne nell'immediato. Le cariche vennero subito disinnescate dai genieri britannici che si lanciarono al seguito dei carri armati delle Guardie, tranciando i fili residui e staccando dai piloni le cariche, che erano state inglobate in pezzi di latta sagomati in modo da inserirsi nelle travi e verniciate nello stesso colore, e poi gettate nel Waal.\nPi\u00f9 a sud, il XII e l'VIII Corpo tentarono vane azioni piuttosto sconnesse e scarsamente efficaci, rispettivamente attaccando il canale Guglielmina a Best e procedendo verso Helmond. Il XII Corpo non riusc\u00ec a sfondare il fronte, e Best rimase ancora in mani tedesche.\nAd Arnhem invece il colonnello Frost era ormai totalmente isolato, in angosciosa attesa dell'arrivo della Divisione corazzata Guardie. Sfiniti e senza quasi pi\u00f9 munizioni, i soldati si ritrovavano costretti in un perimetro difensivo sempre pi\u00f9 piccolo; lo stesso Frost venne colpito gravemente. I carri armati dei \"Kampfgruppen\" Brinkmann e Knaust continuarono a schiacciare con il fuoco i nidi di resistenza e demolirono sistematicamente gli edifici ancora occupati dal nemico, progredendo lentamente ma inesorabilmente verso il lato nord del ponte.\nAlle 18:00 quattro carri tedeschi Tiger I attraversarono il ponte stradale da nord e da sud. La manovra intimid\u00ec e mise ancor pi\u00f9 in difficolt\u00e0 i britannici, tuttavia i potenti mezzi corazzati bloccarono l'accesso al ponte anche agli stessi tedeschi. Preso il comando al posto del ferito Frost, il maggiore Gough negozi\u00f2 una tregua alle 21:00, permettendo al nemico di tirare fuori dalle cantine dei rifugi britannici i morti e i feriti di entrambe le parti; Frost, gravemente sofferente per la ferita, divent\u00f2 cos\u00ec prigioniero di guerra.\nMolto lontano da questi disperati e cruenti scontri, il nuovo quartier generale dello SHAEF si era spostato da Granville a Versailles, migliorando notevolmente le comunicazioni. Nonostante il probabile fallimento finale dell'operazione Market Garden, Eisenhower era deciso a continuare ad appoggiare il piano di Montgomery, accantonando definitivamente la sua precedente preferenza per una manovra combinata su due direttrici separate da parte del XXI e del XII Gruppo d'armate.\nD-Day + 4 (21 settembre).\nIl tempo peggior\u00f2 ulteriormente, aggiungendo freddo intenso alle scarse condizioni di visibilit\u00e0 e umidit\u00e0 e bloccando a terra i cacciabombardieri alleati in Belgio. Entrambi gli schieramenti si stavano logorando lentamente e mentre in alcune zone gli scontri rimanevano incerti, in altri settori le operazioni progredivano con esiti alterni. Infatti, mentre il Kampfgruppe Feldt venne definitivamente respinto dalla 82\u00aa Divisione aviotrasportata statunitense a Groesbeek, grazie a un attacco combinato del 504\u00ba e del 508\u00ba Reggimento fanteria paracadutisti, al ponte di Arnhem la situazione alleata stava ormai precipitando.\nGli uomini del maggiore Gough erano esausti e senza razioni di cibo e acqua da dodici ore, tuttavia tentarono coraggiosamente un ultimo attacco alle 9:00, cercando di ricacciare indietro il Kampfgruppe Knaust (che era parte della divisione \"Hohenstaufen\"). L'aspro scontro termin\u00f2 senza successo per i britannici; i panzer e i semoventi tedeschi continuarono il martellamento e proseguirono l'opera di demolizione e distruzione di tutti i capisaldi nemici residui; la lotta continu\u00f2 finch\u00e9 il 2\u00ba Battaglione non ebbe esaurito completamente le munizioni e quindi costretto ad arrendersi. Alcuni continuarono a combattere con l'arma bianca, ma finirono con l'essere sopraffatti dalla schiacciante superiorit\u00e0 di mezzi e potenza di fuoco delle Waffen-SS. Alle 12:00 i tedeschi avevano finalmente liberato il ponte stradale a Arnhem. Il Kampfgruppe Knaust venne immediatamente inviato a sud del ponte, in direzione di Elst (cittadina posta su una strada secondaria tra Arnhem e Nimega), per fronteggiare un'eventuale manovra offensiva da parte degli Alleati provenienti da Nimega.\nSempre alle 9:00 Urquhart eman\u00f2 nuove disposizioni affinch\u00e9 la sacca di Oosterbeek potesse fronteggiare con successo un altro attacco del Kampfgruppe von Tettau da ovest. Il nuovo attacco tedesco costrinse i britannici ad arretrare leggermente, e solo nel pomeriggio Urquhart pot\u00e9 contattare tramite radio il 64\u00ba Reggimento della Royal Artillery britannica per richiedere fuoco di copertura. A causa della strenua resistenza dei britannici, il feldmaresciallo Model si trov\u00f2 costretto a chiedere ulteriori rinforzi tra cui squadre specializzate in combattimenti stradali e il 506\u00ba Battaglione carri pesanti (\"Schwere Panzerabteilung 506\", comprendente 45 dei nuovi carri Tiger II).\nAlle 10:00 Nimega era completamente in mano alle forze alleate, che stavano ora attraversando il ponte per puntare a nord, dove, verso le 16:00, si scontrarono con elementi del Kampfgruppe Knaust, proveniente dal ponte stradale di Arnhem.\nFinalmente la 1\u00aa Brigata paracadutisti polacca pot\u00e9 effettuare la traversata dopo due giorni di rinvii, decollando alle 14:00 e arrivando a Driel alle 17:08, come annotato da Sosabowski. I tedeschi credettero in un primo momento che il generale polacco volesse tentare di congiungersi alle deboli forze di Gough per riconquistare il ponte di Arnhem; in realt\u00e0 invece, secondo i piani, i polacchi avrebbero dovuto effettuare la traversata del basso Reno e unirsi ai britannici chiusi nella sacca di Oosterbeek. L'attraversamento del fiume, tuttavia, non pot\u00e9 iniziare fino al giorno successivo. Model ritenne in un primo tempo che il lancio della brigata polacca fosse volto ad attaccare la retroguardia tedesca e impedire ai rinforzi della divisione \"Frundsberg\" di arrivare nella zona di Nimega, e consider\u00f2 quindi questa manovra potenzialmente molto pericolosa.\nA Eindhoven la lotta continuava aspra e incerta; le azioni scollegate e frammentarie dei generali Ritchie e O'Connor si erano ufficialmente interrotte e non avevano portato a nulla di concreto. I fianchi tedeschi lungo la \"Hell's Highway\", l'autostrada dell'inferno \u2013 cos\u00ec veniva chiamata la strada che dalla citt\u00e0 conduceva a nord \u2013 continuavano a resistere saldamente.\nD-Day + 5 (22 settembre).\nLo situazione di stallo lungo la Hell's Highway venne interrotta da un nuovo attacco tedesco a tenaglia da est e da ovest (rispettivamente condotto dal Kampfgruppe Walther di Model e dal Kampfgruppe Huber del generale Student). L'obiettivo dei tedeschi era di isolare il tratto di strada che collegava Uden e Grave, separando cos\u00ec i due gruppi delle forze alleate rispettivamente a nord e a sud. Grazie a un tempestivo avvertimento della resistenza olandese, il generale Taylor pot\u00e9 inviare 150 uomini della 101\u00aa aviotrasportata statunitense a presidio di Uden alle 11:00.\nDall'altra parte, alle 14:00, il 501\u00ba e il 502\u00ba Reggimento fanteria paracadutisti affrontarono il Kampfgruppe Huber a Veghel, dove erano presenti quattro ponti dei quali uno particolarmente importante tatticamente. Per liberare la citt\u00e0 si dovette attendere l'intervento dell'artiglieria divisionale, le unit\u00e0 corazzate sul posto e l'arrivo della 32\u00aa brigata delle Guardie britanniche proveniente dal XXX Corpo di Horrocks dirottate a sud. Comunque, il flusso di rifornimenti e uomini venne interrotto per 24 ore.\nLungo la strada per Driel, alle prime luci dell'alba, uno squadrone di autoblindo del 2\u00ba reggimento Royal Horse britannico comandato dal capitano lord Richard Wrottesley inizi\u00f2 ad avanzare con l'ordine di raggiungere la brigata polacca. Evitando la strada principale, cosa possibile alle autoblindo ma non ai carri armati perch\u00e9 il loro peso faceva sprofondare la sede stradale sul terreno paludoso, due autoblindo e due veicoli da ricognizione raggiunsero la sponda meridionale del basso Reno, collegandosi cos\u00ec alla 1\u00aa brigata paracadutisti polacca. In teoria, la missione principale del piano Market Garden era ora riuscita dopo quattro giorni e diciotto ore dall'inizio delle operazioni.\nContemporaneamente il gruppo corazzato del maggiore Knaust, proveniente da Arnhem, arriv\u00f2 a Elst. Secondo i piani alleati, le due brigate della 43\u00aa divisione britannica (Wessex) avrebbero dovuto avanzare da Nimega proprio verso Elst; la 129\u00aa doveva avanzare ai lati della strada, mentre la 124\u00aa doveva attaccare a ovest attraverso la citt\u00e0 di Oosterhout puntando su Driel per occupare il punto di attracco del traghetto; a causa dei ritardi nell'avanzata delle unit\u00e0 di fanteria i tedeschi riuscirono a bloccare l'avanzata con il fuoco di artiglieria e dei mezzi corazzati. Venne predisposto anche l'invio di due DUKW, mezzi anfibi che avrebbero dovuto traghettare rifornimenti per la 1\u00aa divisione aviotrasportata britannica; poich\u00e9 nessun'altra unit\u00e0 raggiunse lo squadrone blindato che si era ricongiunto con i polacchi a sud del Reno, Wrottesley concluse che l'offensiva evidentemente era fallita.\nNel frattempo due ufficiali dello stato maggiore della 1\u00aa divisione, tra cui il capo di stato maggiore colonnello Mackenzie, avevano raggiunto il quartier generale di Sosabowski, e trasmisero un messaggio in chiaro per Horrocks che illustrava con chiarezza le condizioni critiche della divisione. Si decise di inviare oltre il Reno come rinforzo un gruppo di polacchi per mezzo di battelli di gomma e zattere, visto che il traghetto era scomparso; in effetti la corda era stata tranciata e il traghetto venne ritrovato, troppo tardi, alcuni giorni dopo due chilometri pi\u00f9 a valle.\nAlle 21:00 Sosabowski inizi\u00f2 la traversata del fiume su gommoni. Fu un tentativo disperato e pericoloso: alla fine solo cinquanta soldati arrivarono incolumi sull'altra sponda, bersagliati dal fuoco tedesco, e solo trentacinque raggiunsero la 1\u00aa divisione aviotrasportata a Heveadorp.\nA Versailles gli ufficiali di Eisenhower si riunirono in un consiglio generale. Eisenhower riafferm\u00f2 la priorit\u00e0 dell'operazione Market Garden, pur sollecitando modifiche sostanziali agli obiettivi strategici globali; ogni avanzata oltre Nimega e Arnhem venne considerata irrealistica e impossibile. La pianificazione generale prevedeva ora che le armate statunitensi del XII Gruppo d'armate del generale Bradley deviassero verso nord per collegarsi solidamente alle forze britanniche nella regione di Aquisgrana, contemporaneamente alle unit\u00e0 canadesi schierate pi\u00f9 a nord sarebbe spettato il compito cruciale di liberare al pi\u00f9 presto il porto di Anversa per alleviare in modo sostanziale il problema dei rifornimenti alleati. Le future offensive sarebbero dovute avvenire in modo coordinato, dopo accurata pianificazione e mantenendo la coesione tra i vari gruppi d'armate.\nI numerosi grandi successi contro la Germania successivi allo sbarco in Normandia avevano diffuso un sentimento di pericolosa euforia tra truppe e comandi suscitando la inebriante prospettiva di poter concludere vittoriosamente la guerra, senza molte difficolt\u00e0, prima di Natale. Queste valutazioni avevano favorito iniziative personali dei vari generali e scarsa coesione complessiva con conseguente disordine nell'avanzata alleata e confusione nelle direttive strategiche e negli obiettivi tattici. Questi errori alleati aiutarono indubbiamente la imprevista ripresa dell'Esercito tedesco, che super\u00f2 in modo inaspettatamente rapido il crollo militare e morale dell'estate 1944 e riusc\u00ec a organizzare un nuovo fronte difensivo solido e difeso con efficacia e abilit\u00e0 nonostante la netta inferiorit\u00e0 di uomini e mezzi.\nD-Day + 6 (23 settembre).\nIl cielo nell'area delle operazioni stava finalmente iniziando a schiarirsi. Grazie a questo fatto dopo mezzogiorno la \"2nd Tactical Air Force\" alleata pot\u00e9 compire numerosi attacchi aerei contro i tedeschi schierati attorno a Oosterbeek che di conseguenza, anche a causa del supporto dell'artiglieria alleata fornito ai paracadutisti britannici, non riuscirono a strappare altro terreno alla 1\u00aa aviotrasportata britannica.\nModel, che aveva modificato continuamente lo schieramento delle sue forze durante i sei giorni di scontri, non riusciva a capacitarsi di come Bittrich non fosse ancora stato in grado di sfondare il perimetro nemico, chiedendo \"Quando la finiremo laggi\u00f9?\". Bittrich, esasperato, evidenzi\u00f2 la straordinaria resistenza manifestata dalle truppe britanniche ad Arnhem e quindi la difficolt\u00e0 della sua missione, ricevendo dal feldmaresciallo solo la fredda replica: \"Voglio quel ponte.\" Il feldmaresciallo tedesco diede al suo subordinato un ultimatum di 24 ore per schiacciare i britannici e spazzarli via; Bittrich comment\u00f2 poi \"Model non aveva l'abitudine di tener conto delle giustificazioni, ma mi cap\u00ec, comunque mi concesse soltanto altre ventiquattro ore per fare piazza pulita dei britannici.\nA Veghel la situazione rimase bloccata; il Kampfgruppe Chill e il Kampfgruppe Walther tentarono ancora una volta di attaccare la citt\u00e0 su due fronti ma vennero respinti entrambi. Alle 13:00 tutti gli aerei dell'ultima ondata di rifornimenti \u2013 che in realt\u00e0 sarebbe dovuta arrivare il giorno prima \u2013 lasciarono le piste di decollo e arrivarono a destinazione due ore pi\u00f9 tardi. L'82\u00aa Divisione aviotrasportata statunitense ricevette 3\u00a0385 uomini; la 101\u00aa Divisione aviotrasportata ricevette il 907\u00ba Gruppo artiglieria campale aviotrasportato, la 1\u00aa Brigata paracadutisti polacca non pot\u00e9 ricevere il resto degli uomini e dell'equipaggiamento perch\u00e9 sottoposta a violenti attacchi che rendevano insicure le zone di atterraggio.\nDurante il tentativo di raggiungere i polacchi a Driel, nelle strade secondarie che fiancheggiavano la strada principale, le due brigate della 43\u00aa divisione britannica (Wessex) si trovarono imbottigliate nello stesso incrocio, una diretta a Elst e l'altra (la 130\u00aa) a Driel; ed entrambe caddero sotto il fuoco dell'artiglieria tedesca. La 130\u00aa Brigata raggiunse Sosabowski solo a notte fonda e, con le sedici imbarcazioni rimaste dopo l'attraversamento del Waal, aiut\u00f2 i polacchi ad attraversare il basso Reno: verso la fine della giornata 250 uomini si erano ricongiunti ai resti della 1\u00aa Divisione aviotrasportata britannica, di cui solo 200 arrivarono al perimetro dell'Hartenstein.\nPer i tedeschi, ancora impegnati nello sgombero del ponte di Arnhem, rimaneva il problema di come far passare i mezzi corazzati attraverso il Reno, a causa delle forti limitazioni che imponeva l'unica opzione esistente, il traghetto a monte del ponte stradale, peraltro inutilizzabile per i carri Tiger visto il loro peso di 60 tonnellate. Altro problema che si poneva alla 9\u00aa divisione \"Hohenstaufen\" impegnata a \"farla finita con l'aviotrasportata\" come aveva ordinato il generale Bittrich al colonnello Harzer, era la difficolt\u00e0 di manovrare con mezzi corazzati pesanti nelle strette vie di Oosterbeek.\nD-Day + 7 (24 settembre).\nIn questo giorno i tedeschi ordinarono ai circa 100\u00a0000 civili di Arnhem di evacuare la loro citt\u00e0; pi\u00f9 a ovest la situazione si stava trasformando nella stessa accanita e logorante lotta di posizione che aveva segnato il destino del battaglione del colonnello Frost al ponte di Arnhem.\nI tedeschi avevano ribattezzato la zona di Oosterbeek \"Der Hexenkessel\", letteralmente \"calderone delle streghe\", e il dottor Warrack, primo ufficiale medico della 1\u00aa Divisione britannica, propose a Urquhart di accordarsi con i tedeschi per consegnare loro i feriti in modo da permetterne le cure ed evitare di esporli ad altri rischi visto che i posti di medicazione e gli ospedali da campo venivano spesso colpiti da bombe e cecchini; Urquhart accett\u00f2 a condizione che fosse chiaro che Warracks parlava come medico e non come rappresentante della divisione.\nEntrambi gli schieramenti erano esausti e combattevano giorno e notte, quasi senza dormire. Nonostante tutto la 1\u00aa Divisione aviotrasportata continuava a resistere agli assalti tedeschi. Per le 15:00 fu concessa una tregua, che permise di prendersi cura dei feriti in modo adeguato. A Urquhart non restavano che 1\u00a0800 uomini per difendere la precaria sacca. Decise quindi di inviare a Browning un messaggio cifrato che comunicava tra l'altro che \"se non verr\u00e0 stabilito un contatto per le prime ore del 25 considero poco probabile ulteriore resistenza...\". Ancora una volta la situazione evolse a favore dei tedeschi quando, nel corso della giornata, due compagnie corazzate dotate di carri pesanti Tiger II da oltre 68 tonnellate arrivarono a rinforzo del Kampfgruppe \"Frundsberg\".\nDalla sponda opposta del basso Reno, Sosabowski e il generale Thomas della 43\u00aa Divisione (Wessex) osservavano impotenti l'andamento della battaglia nella sacca della 1\u00aa aviotrasportata britannica. Venne deciso di compiere un ultimo tentativo, per cercare di far passare il 4\u00ba battaglione britannico Dorsetshire del tenente colonnello Tilly insieme ai polacchi dall'altra parte del fiume con i canotti pneumatici. In realt\u00e0 gi\u00e0 si parlava di evacuare gli uomini di Urquhart e secondo il capo di stato maggiore di Browning, generale Walch, anche \"apertamente di ritirata\". Alle 21:30 gli uomini del 4\u00b0 Dorset erano pronti, ma non vi era traccia dei canotti. Insieme ai rifornimenti, era pronto anche un plico cifrato in duplice copia e affidato a due diversi ufficiali con il piano di ritirata, in caso di fallimento.\nD-Day + 8 e + 9 (25-26 settembre).\nAlle 2:30 del mattino, iniziava l'attraversamento degli uomini del colonnello Tilly, a valle del perimetro di difesa e in zona controllata dai tedeschi, anche a causa della forte corrente. Gli uomini attraversarono il fiume sulle imbarcazioni rimaste, una quindicina, sotto un fuoco concentrato e appena sbarcati dovettero attaccare alla baionetta, nonostante la copertura dell'artiglieria britannica del XXX Corpo. Dei 420 partiti, solo 239 raggiunsero la riva nord, e pochissimi arrivarono al perimetro britannico, ormai ridotto alla zona circostante l'hotel Hartenstein.\nL'attuazione del piano di evacuazione della 1\u00aa Divisione aviotrasportata britannica, denominata \"operazione Berlino\", venne decisa da Urquhart alle 8:08 di luned\u00ec 25 settembre. Tutto doveva essere pronto per quella notte; per l'occasione furono preparate 37 barche d'assalto. Durante la pianificazione della fuga, il Kampfgruppe SS von Allworden \u2013 con i giganteschi carri Tiger \u2013 sferr\u00f2 un attacco dal lato est della sacca di Oosterbeek, contro la \"Londsale Force\", in un punto relativamente pi\u00f9 debole del perimetro. I britannici erano per\u00f2 pronti avendo intercettato la comunicazione radio, ma l'attacco penetr\u00f2 ugualmente in profondit\u00e0 nelle loro linee e venne fermato solo dall'intervento del 64\u00ba reggimento di artiglieria che spar\u00f2 una grande quantit\u00e0 di granate praticamente sulle stesse posizioni amiche.\nL'evacuazione era stata congegnata sulla falsariga del piano analogo per Gallipoli nel 1916, con le radio trasmissioni che sarebbero rimaste attive e un ridotto numero di soldati sarebbe rimasto a presidiare le linee per ingannare i tedeschi mentre il grosso si ritirava verso il fiume. Dodici barche a motore gestite dai genieri canadesi della 23rd Canadian Field Company (First Canadian Army) e i battelli d'assalto superstiti delle precedenti traversate gestiti dalla 260th (Wessex) Field Company avrebbero permesso la traversata sotto la copertura dell'artiglieria.\nAlle 20:15 i primi soldati del 156\u00ba battaglione paracadutisti (4\u00aa brigata) iniziarono la manovra di evacuazione; Alle 21:00 l'operazione Berlino cominci\u00f2 con un cannoneggiamento a tappeto sulle aree in mano ai tedeschi. L'attacco dur\u00f2 quaranta minuti, il tempo necessario per permettere alla prima ondata di uomini ancora in grado di farlo di attraversare il fiume. I tedeschi contrastarono le operazioni con un fuoco di sbarramento, ma non si resero conto del fatto che si trattava di un'evacuazione fino al mattino dopo.\nComunque il numero di barche utilizzabili si ridusse di viaggio in viaggio, e ne furono compiuti circa 150. I canadesi ebbero sette morti e quattro feriti, ma quando dovettero interrompere i trasporti, i soldati che rimanevano ancora sulla riva nord cercarono di passare il fiume a nuoto; si stima che circa 95 soldati persero la vita nel tentativo e oltre 300 finirono nelle mani dei tedeschi. I feriti furono costretti a restare a Oosterbeek con il personale medico; i tedeschi presero pi\u00f9 di 6\u00a0450 prigionieri tra feriti, ufficiali e medici (questi ultimi decisi a restare ad assistere i compagni). L'operazione ebbe fine alle 01:30 del giorno successivo; poco prima delle 2 i depositi munizioni della divisione vennero fatti saltare e i cannoni resi inservibili; poich\u00e9 mancava un numero adeguato di mezzi di trasporto dato che non si credeva che un numero cos\u00ec elevato di uomini potesse riuscire a scampare, i soldati giunsero a Driel a piedi e poi continuarono a marciare fino a Nimega.\nCon la ritirata della 1\u00aa Divisione aviotrasportata britannica si concluse l'operazione Market Garden, e il fronte si stabilizz\u00f2; tuttavia, la lotta per il controllo delle zone interessante dalla aspra battaglia era tutt'altro che finita e la loro liberazione definitiva sarebbe avvenuta praticamente solo alla fine della guerra.\nConseguenze dell'operazione.\nL'operazione \"Market Garden\" si rivel\u00f2 quindi un fallimento: l'ipotizzato crollo delle difese tedesche sul Reno non si verific\u00f2; il grande fiume non fu attraversato; alcuni reparti scelti alleati subirono gravi perdite o furono distrutti; la battaglia si concluse con un imprevisto successo tedesco, utile per il morale e la propaganda del Terzo Reich; il territorio conquistato dagli anglo-statunitensi si rivel\u00f2 sostanzialmente inutile dal punto di vista strategico generale. Lo sfondamento a nord verso la Ruhr sarebbe stato possibile solo quattro mesi dopo, in una situazione strategica e politica completamente diversa.\nSia l'operazione sia le sue conseguenze vanno inquadrate nell'ambito delle divergenze strategiche fra il maresciallo Montgomery e i comandanti statunitensi, in particolare Patton e Bradley, solo parzialmente composte dal comandante in capo alleato Eisenhower. Montgomery infatti attribu\u00ec il fallimento dell'offensiva del XXI Gruppo d'armate alla decisione di Eisenhower di supportare nel contempo anche l'offensiva della 3\u00aa armata statunitense a sud delle Ardenne.\nAl contrario, Patton e Bradley non mancarono di recriminare sull'eccessiva condiscendenza del Comandante in Capo alleato nei confronti di Montgomery e sul mancato supporto alla spinta delle mobilissime colonne meccanizzate statunitensi oltre la Mosa e la Mosella, apparentemente molto pi\u00f9 promettente in vista di uno sfondamento della Linea Sigfrido. Deve essere comunque rilevato che i tedeschi, contemporaneamente all'efficace e riuscito contrasto all'Operazione Market Garden, sferrarono anche un'inaspettata controffensiva a sud (a partire dal 18 settembre), contro le punte avanzate di Patton in Lorena che, anche se sostanzialmente fallita con gravi perdite, probabilmente anche per la necessit\u00e0 di inviare rinforzi a nord per contrastare Market Garden, diede una nuova dimostrazione dell'imprevista capacit\u00e0 di ripresa della Wehrmacht anche sul Fronte Occidentale.\nIn ogni modo, i rapporti tra i due alleati si incrinarono in modo duraturo, e molti generali statunitensi furono in qualche modo quasi contenti del fallimento di Montgomery.\nSecondo lo storico militare britannico Basil Liddell Hart il fallimento delle operazioni \u00e8 da imputarsi a un'eccessiva fiducia da parte delle armate alleate nel fatto che il nemico fosse ormai sul punto di cedere; nel mancato apprezzamento da parte del servizio informazioni alleato della presenza delle due divisioni Waffen-SS \"Frundsberg\" e \"Hohenstaufen\" (indebolite e scarsamente dotate di mezzi ma costituite da truppe e comandanti esperti, combattivi e decisi) nei dintorni di Arnhem; nell'incapacit\u00e0 da parte dei comandi alleati di individuare le migliori direttrici d'attacco; e nella capacit\u00e0 da parte dei comandi tedeschi di concentrare truppe, organizzare rapidamente raggruppamenti tattici improvvisati ma efficienti, impiegando tutti i reparti immediatamente disponibili, e sfruttare posizioni naturalmente forti.\nPeraltro, nonostante la sconfitta, la sicurezza alleata non venne completamente intaccata, al punto che la successiva controffensiva delle Ardenne colse di sorpresa i comandi alleati, intenti alla preparazione di nuove offensive lungo le due classiche direttrici (a nord delle Ardenne il XXI Gruppo d'armate di Montgomery e a sud, nei pressi di Aquisgrana, la 1\u00aa e la 3\u00aa armata USA). Malgrado ci\u00f2 la pianificazione alleata continu\u00f2 a dare la priorit\u00e0 alle azioni del XXI Gruppo anche alla vigilia del risolutivo attraversamento del Reno da parte degli statunitensi della 1\u00aa Armata a Remagen (7 marzo 1945) e dalle truppe della 3\u00aa Armata del generale Patton nella regione dell'Eifel (23 marzo 1945).\nIl ponte di Arnhem fu fatto saltare dai tedeschi vari mesi dopo; il ponte attuale, sebbene somigliante al vecchio come forma, \u00e8 una ricostruzione successiva, ed \u00e8 stato intitolato a John Frost, il comandante del 2\u00ba battaglione paracadutisti che riusc\u00ec ad arrivare al ponte e tenerlo coraggiosamente per quattro giorni, prima di essere costretto alla resa di fronte alle soverchianti forze tedesche.\nPerdite.\nLe perdite olandesi non sono quantificabili con certezza, il numero \u00e8 altamente variabile e lo stesso vale per le perdite dei tedeschi. Le perdite denunciate da questi ultimi ad Arnhem e Oosterbeek furono 3\u00a0300, dei quali 1\u00a0300 morti, ma si ritiene che le perdite del gruppo d'armate B tedesco in tutta l'area dell'operazione Market Garden ammontino alla cifra approssimativa di 20\u00a0000. Altre stime parlano di 18\u00a0000 civili vittime dei rigori dell'inverno seguente. Della sola 1\u00aa divisione aviotrasportata, su 10\u00a0005 uomini partiti, tornarono indietro a sud del Reno solo 2\u00a0163, pi\u00f9 160 polacchi e 75 del 4\u00b0 Dorset; i morti sono stati stimati in 1200, con 6\u00a0642 dispersi, feriti e prigionieri.\nNei media.\nSu questo evento storico si basano numerosi videogiochi, tra cui \"Close Combat 2: A Bridge Too Far\" (1997), che riporta anche brevi filmati e documenti degli eventi; in ' (2008) il giocatore vive la storia dal punto di vista di un soldato del 502\u00b0 Parachute Infantry Regiment della 101\u00aa divisione aviotrasportata; ' (2007) si focalizza sulla fanteria tedesca, ' (2004) ha una missione ispirata all'operazione Market Garden, e ' (2002) vede il protagonista agire mentre l'operazione \u00e8 in atto; inoltre anche un altro gioco della serie, \"\", fa rivivere in prima persona l'operazione nei panni di un soldato della 82\u00aa Divisione Aviotrasportata statunitense. L'operazione \u00e8 rivivibile anche nel videogioco \"R.U.S.E.\", in cui ci si trova a comandare le truppe aviotrasportate. L'operazione Market Garden \u00e8 inoltre presente nel videogioco tattico della Battlefront, \"Combat Mission: Battle for Normandy\", con il modulo aggiuntivo \"Market Garden\" (2013)."}
{"id": "64322", "revid": "1543377", "url": "https://it.wikipedia.org/wiki?curid=64322", "title": "Cichlidae", "text": "La famiglia dei Ciclidi (Cichlidae) comprende 1662 specie di pesci d'acqua dolce.\nQuesti pesci sono conosciuti e studiati prevalentemente in ambito acquariofilo e scientifico, ma sono anche fonte primaria di cibo per le popolazioni che abitano le aree fluviali e lacustri popolate dai ciclidi.\nDistribuzione.\nI Ciclidi sono diffusi principalmente in tutta l'Africa, nella parte mediterranea del Medio Oriente, nel continente americano dal Texas all'Argentina, Cile escluso. Un genere \u00e8 stato localizzato in India e Sri Lanka e un altro \u00e8 endemico di una ristretta area dell'Iran. Le specie dei generi \"Tilapia\" e \"Oreochromis\" sono allevate e naturalizzate in tutti i paesi caldi comportandosi talvolta come specie invasive.\nDelle circa 1700 specie di Ciclidi:\nInteressanti sono le specie provenienti dai grandi laghi africani, di cui si parler\u00e0 pi\u00f9 avanti.\nOrigini.\nFacendo parte di una famiglia di pesci molto numerosa, i Ciclidi hanno assunto con il tempo forme diverse, spesso poco accomunabili tra loro e pi\u00f9 con altre famiglie (Badidae, Cyprinidae): ci\u00f2 \u00e8 dovuto al bisogno di occupare le stesse nicchie biologiche. L'evoluzione dei Ciclidi si data nel Cretaceo, tra 140 e 65 milioni di anni fa, quando Africa e Sud America erano ancora unite nel grande continente meridionale chiamato Gondwana, anche se le testimonianze fossili rintracciate risalgono solo agli ultimi 30 milioni di anni. \nLa classificazione \u00e8 quindi piuttosto dettata da caratteristiche anatomiche comuni, che i pesci di questa famiglia mantengono come retaggio di antenati lontani.\nAnatomia.\nUna prima caratteristica \u00e8 la conformazione della faringe, composta da un unico osso faringeo inferiore (anzich\u00e9 le canoniche due), che accomuna i Ciclidi alla maggior parte dei pesci d'acqua dolce e a poche famiglie d'acqua salata, a cui questa famiglia \u00e8 evolutivamente prossima. \nQuesta conformazione ha modificato l'intera bocca, creando delle seconde mandibole, chiamate appunto \"mandibole faringee\": si hanno cos\u00ec due ossa faringee superiori, denti robusti sull'osso faringeo inferiore e una disposizione dei muscoli della masticazione complessi e differenti, che permettono ai Ciclidi l'estroflessione della bocca e la possibilit\u00e0 di muovere internamente le doppie mandibole per masticare il cibo, spesso troppo grande per un unico boccone (si ricorda che i ciclidi sono onnivori, quindi spaziano da alghe filamentose a piccoli crostacei e pesci pi\u00f9 piccoli).\nSulla testa presentano un paio di narici che non hanno funzione respiratoria ma olfattiva, essendo collegate a recettori particolari. Alcuni generi presentano inoltre la linea laterale divisa in due parti.\nAltra peculiarit\u00e0, esclusiva dei Ciclidi, \u00e8 l'orientamento verso sinistra del duodeno, che tutte le altre famiglie di pesci presentano orientato a destra. Non ci sono prove che comporti benefici alla vita di questi pesci, si ritiene sia semplicemente un'eredit\u00e0 del progenitore comune.\nLa differenziazione pi\u00f9 inusuale \u00e8 localizzata nell'orecchio interno: come tutti i pesci presentano s\u00ec l'otolite, un cristallo di aragonite immerso nel liquido linfatico che muovendosi permette il mantenimento dell'equilibrio, per\u00f2 questo presenta un profondo solco chiamato \"Pseudocollicolo anterocaudale\" la cui funzione ancora non \u00e8 stata accertata.\nEtologia.\nTutti i Ciclidi mostrano un comportamento territoriale, pi\u00f9 spiccato nei maschi e nel periodo dell'accoppiamento. In alcune specie i maschi cambiano addirittura colore della livrea per apparire pi\u00f9 grandi, minacciosi o per impressionare le femmine. Praticamente tutte le specie tendono a scavare buchi nella ghiaia o nella sabbia, chi per costruire un nido, chi per alimentazione, o per segnalare il territorio.\nRiproduzione.\nLe specie di questa famiglia hanno sviluppato comportamenti altamente organizzati per quanto riguarda la riproduzione.\nCure parentali.\nTutti i ciclidi mostrano di avere cure parentali per le uova e gli avannotti, che in alcune specie si protraggono anche per alcuni mesi, quando i piccoli sono ormai indipendenti.\nVi sono casi di cure parentali comuni, dove pi\u00f9 coppie monogame partecipano alla cura delle nidiate, unite in un solo gruppo di avannotti: \u00e8 il caso di \"Amphilophus citrinellus\", \"Etroplus suratensis\" e \"Tilapia rendalli\".. Nelle specie del genere \"Neolamprologus\" la comunit\u00e0 \u00e8 formata da una o pi\u00f9 coppie, che continuano a riprodursi, e dalla loro progenie. In questi casi tutta la comunit\u00e0, compresi i fratelli pi\u00f9 grandi, partecipano alla protezione delle ultime nidiate\nMolti ciclidi, inclusi i Discus (\"Symphysodon\" spp.), alcune specie di \"Amphilophus\", \"Etroplus\" e \"Uaru\", nutrono i loro piccoli attraverso una particolare secrezione prodotta da particolari ghiandole della mucosa.\nStudi etologici hanno suddiviso le specie in base ai differenti metodi di cure parentali: vi sono specie che depongono le uova all'aperto (sul fondo o su superfici diverse come piante acquatiche, sassi, legni sommersi), altre che si riproducono in tane nascoste e ciclidi che covano le uova in bocca (\"incubatori orali\"): questi ultimi sono suddivisi tra quelli che covano soltanto le uova in bocca e quelli che proteggono gli avannotti in bocca.\nCiclidi che depongono le uova all'aperto.\nQueste specie depongono le uova in buche scavate sul fondale oppure su rocce, foglie di piante acquatiche e legni sommersi. \u00c8 il caso di \"Pterophyllum\", \"Symphysodon\" e numerose altre specie (\"Aequidens, Nannacara, Astronotus, Uaru, Etroplus\", ecc..). Solitamente i due riproduttori sono impegnati in ruoli diversi: mentre il maschio pattuglia il territorio o l'area intorno al nido, scacciando qualunque essere vivente si avvicini troppo, la femmina ossigena le uova con le pinne, le pulisce ed elimina quelle infeconde o morte. Alla schiusa delle uova la femmina provvede a nutrire i piccoli, ed entrambi i genitori monteranno la guardia ai piccoli.\nTuttavia \u00e8 stato dimostrato che entrambi i genitori possono adottare l'intera gamma di comportamenti descritti, indipendentemente dal sesso.\nCiclidi che depongono le uova in tane nascoste.\nQueste specie depongono le uova in anfratti rocciosi, buche, fessure o gusci di conchiglie: le uova sono solitamente fatte aderire alle superfici verticali o sul soffitto della tana. Alcuni esempi sono \"Pelvicachromis, Neolamprologus, Telmatochromis, Archocentrus, Apistogramma, Altolamprologus e Nanochromis\". Riproduttori e avannotti comunicano tra loro con particolari movimenti del corpo e tremori. Dalla deposizione e per alcuni giorni i piccoli rimangono nascosti nel nido: i genitori provvedono a procurare loro il cibo, permettendo poi nei giorni successivi ad affacciarsi dalla tana e acquistare confidenza con l'ambiente esterno. Entrambi i genitori montano costantemente la guardia alla prole, mentre il maschio allontana anche eventuali intrusi.\nIncubatori orali di uova.\nI clicidi incubatori orali di uova, come suggerisce il nome stesso, covano le uova in bocca, permettendo poi agli avannotti di nuotare liberi una volta cresciuti. Gli esempi includono molte specie della Rift Valley, endemiche dei Grandi Laghi Africani: quasi tutti i ciclidi del Lago Malawi, e molte del Lago Tanganica e Vittoria, tra cui \"Maylandia\", \"Pseudotropheus\" e \"Tropheus\". Questo comportamento \u00e8 stato riscontrato anche in alcuni ciclidi americani, tra cui \"Geophagus steindachneri\".\nIncubatori orali larvofili.\nAlcune specie di ciclidi invece di covare le uova in bocca le depongono normalmente in una tana o su una superficie all'aperto ma proteggono gli avannotti in bocca in caso di pericolo. L'esempio pi\u00f9 conosciuto \u00e8 certamente la \"Tilapia\", ma altre specie sono \"Geophagus altifrons\", alcune specie di \"Aequidens\", \"Gymnogeophagus\" e \"Satanoperca\". In questi casi il genitore che protegge i piccoli in bocca \u00e8 solitamente la femmina, anche se in \"Spathodus\", \"Eretmodus\", \"Tanganicodus\", alcune specie di \"Sarotherodon\", \"Aequidens\" e in \"Chromidotilapia guentheri\" sono entrambi i genitori ad assolvere questo compito In casi pi\u00f9 rari sono solamente i maschi, come per \"Sarotherodon melanotheron\". Questo metodo riproduttivo sembra si sia evoluto in modo indipendente in diversi gruppi tassonomici di ciclidi.\nRapimenti e adozioni.\nI ciclidi \"Amphilophus citrinellus\" praticano il rapimento e l'adozione di avannotti di altre coppie o addirittura di altre specie. Capita cos\u00ec di osservare lotte tra maschi per rapire o riprendersi gli avannotti. Una volta inseriti nel gruppo dei propri piccoli, entrambi i genitori praticano le cure parentali come se fossero la propria progenie, senza distinzioni.\nQuesto apparente senso di genitore non deve per\u00f2 ingannare: \u00e8 stato ipotizzato da studi etologici che il motivo reale di questi rapimenti \u00e8 mantenere un numero di piccoli adeguato in modo da mantenere una percentuale di vita dei propri piccoli abbastanza alta. Se una coppia viene privata di un gran numero di piccoli da un predatore, cercher\u00e0 di rapire avannotti da altre coppie o specie fino a quando non torner\u00e0 ad avere un numero di piccoli adeguato in modo da poter garantire pi\u00f9 sopravvivenza alla propria progenie: infatti, in caso di predazione, verranno uccisi anche piccoli non geneticamente figli.\nMonogamia e Poligamia.\nI ciclidi si accoppiano praticando la monogamia o la poligamia. Questo non influisce e non \u00e8 collegabile ai diversi metodi di cure parentali precedentemente descritti: infatti anche se la maggior parte di ciclidi monogami non sono incubatori orali, \"Chromidotilapia\", \"Gymnogeophagus\", \"Spathodus\" e \"Tanganicodus\" sono incubatori orali monogami. Invece numerose specie che depongono le uova all'aperto o in tane sono poligami, come \"Apistogramma\", \"Lamprologus\", \"Nannacara\" e \"Pelvicachromis\"..\nAlcune specie come \"Pterophyllum scalare\" praticano la monogamia per alcuni cicli produttivi (1-3), per poi rompere il legame e cercare altri partner\nPredatori e prede.\nDotati di un appetito vorace, i Ciclidi sono spesso impegnati nel procurarsi il cibo, brucando tra le rocce, scavando nella sabbia.\nPrincipalmente onnivori, la quasi totalit\u00e0 di questi pesci bruca alghe filamentose e germogli teneri di piante (spesso distruggendo l'intera flora dell'acquario), ma ha bisogno anche di un grande apporto di proteine: la sua dieta \u00e8 composta al 70% da prede vive. I Ciclidi si nutrono principalmente di avannotti, insetti, larve di insetti, molluschi e vermi, e pesci pi\u00f9 piccoli (soprattutto le grosse specie, come \"Astronotus ocellatus\").\nOccupando molte volte una posizione di superpredatori nella piramide alimentare del loro biotopo, i Ciclidi sono per\u00f2 predati normalmente da molti altri pesci durante l'infanzia.\nUna volta diventati adulti per\u00f2, la maggior parte dei Ciclidi sono troppo grossi o aggressivi per diventare prede; ci\u00f2 non impedisce per\u00f2 ad altri animali di cibarsene, costituendo una ghiotta fonte di cibo. Nell'ambiente acquatico sudamericano, i predatori principali dei Ciclidi sono: caimani, anaconda, falchi, giaguari e soprattutto lontre; in quello africano i grossi Ciclidi vengono catturati solo da uomini, pellicani e coccodrilli mentre i ciclidi nani devono guardarsi anche da lontre, uccelli pescatori e altri pesci predatori.\nPesca.\nMolte specie di Ciclidi vengono pescate dagli esseri umani a scopo alimentare: nei laghi della Rift Valley africana si pescano decine di specie commestibili, come i pesci del genere \"Sarotherodon\" (oltre 30\u00a0cm di lunghezza, apprezzati per le carni delicate) che costituiscono addirittura l'alimento base nella dieta di queste popolazioni.\nNel continente americano le specie \"Tilapia\" riscuotono grande successo e sono vendute anche al supermercato. In Europa sono poco conosciuti ma si sta creando un piccolo mercato.\nPericoli.\nSe grande interesse suscita la biodiversit\u00e0 dei Ciclidi, questa particolarit\u00e0 \u00e8 oggetto di preoccupazione poich\u00e9 varie decine di specie autoctone sono a rischio di estinzione. Le cause sono molteplici, dalla pesca (per l'acquariofilia e soprattutto alimentazione) all'introduzione di specie aliene, inquinamento, distruzione dell'habitat (deforestazione che fatto riversare nel lago grandi quantit\u00e0 di suolo). \nInteressante \u00e8 il caso del lago Vittoria, dove anni fa fu introdotta la Perca del Nilo, per ovviare alle difficolt\u00e0 dei pescatori tanzaniani nel trovare cibo. Il biologo olandese Tijs Goldschmidt studi\u00f2 con attenzione l'introduzione di questo pesce, notando come costringesse all'estinzione molte specie di Ciclidi (predandoli ed entrando in competizione per il cibo) . Alcune specie si estinsero, ma recentemente il biologo \u00e8 tornato al lago Vittoria, . Un esempio della capacit\u00e0 di evoluzione e di adattamento di questa straordinaria famiglia di pesci. \nL'introduzione della Perca del Nilo \u00e8 invece raccontata nel film l'incubo di Darwin.\nSottofamiglie.\nNumerosissima famiglia, i Ciclidi sono divisi nelle seguenti sottofamiglie:\nAcquariofilia.\nIl grande interesse acquariofilo per i Ciclidi nacque nel decennio 1960-1970, quando furono effettuate diverse spedizioni scientifiche nei laghi della Rift Valley, in Africa, e si scopr\u00ec la grande quantit\u00e0 di specie endemiche che popolavano questi laghi. \nCentinaia di esemplari vennero esportati nei laboratori biologici ed etologici di tutto il mondo, contribuendo ad aumentare la popolarit\u00e0 di questa famiglia. Ancora oggi i Ciclidi sono tra i pesci pi\u00f9 ambiti dagli acquariofili, sia per il loro aspetto, sia per l'interessante comportamento. \nAttualmente i Ciclidi pi\u00f9 diffusi sono \"Pterophyllum scalare\", \"Astronotus ocellatus\", \"Pelvicachromis pulcher\", \"Symphysodon discus\" e le \"Mbuna\" africane.\nCiclidi nani.\nLa classificazione scientifica dei Ciclidi non riconosce questa suddivisione (in base cio\u00e8 alla grandezza della specie). Tuttavia questa definizione si \u00e8 diffusa da parecchi decenni tra gli appassionati di tutto il mondo, classificando i Ciclidi che non raggiungono grandezze superiori a 12-14\u00a0cm comunit\u00e0.\nSolitamente cosa accomuna i Ciclidi nani \u00e8 il dimorfismo sessuale, in quanto le livree maschili sono differenti e a volte pi\u00f9 colorate di quelle femminili.\nCiclidi dei laghi africani.\nI Ciclidi dei laghi africani sono diffusi soprattutto nell'Africa orientale, che comprende i grandi laghi Malawi, Tanganica e Vittoria, oltre a numerosi fiumi, malgasci compresi. \nLa caratteristica principale di questi ambienti \u00e8 l'enorme disponibilit\u00e0 di spazio: laghi estesi quanto la pianura padana e profondi oltre un chilometro e mezzo, con salinit\u00e0 e durezza dell'acqua tutte particolari. Praticamente degli immensi serbatoi di biodiversit\u00e0, che hanno portato queste specie ad assumere caratteristiche evolutive diverse a volte nel comportamento o addirittura nell'aspetto fisico e nella colorazione. Un'interessante ricchezza biologica ed etologica che appassiona acquariofili e biologi di tutto il mondo, anche maggiore dei famosi fringuelli delle Gal\u00e1pagos di Charles Darwin.\nCiclidi conchigliofili.\nDiffusi negli immensi fondali del lago Tanganica, questi pesci vivono in speciali biotopi che si creano solo qui: distese a perdita d'occhio di gusci di gasteropodi morti. \nChiamato dai biologi \"tanatocenosi\", questi resti di conchiglie spessi parecchi centimetri sono riscontrabili tra profondit\u00e0 di 10-35 metri lungo le coste sabbiose del lago, che \u00e8 abitato copiosamente da decine di specie di gasteropodi, molte delle quali endemiche. Solitamente il carbonato di calcio delle conchiglie viene decomposto velocemente dall'acqua dolce, tuttavia le qualit\u00e0 chimiche uniche di queste acque rallenta questo processo. Molto pi\u00f9 veloce \u00e8 il ciclo vitale di questi molluschi (soprattutto \"Neothauma tanganicense\", \"Lavigeria grandis\", \"Pila ovata\" e \"Paramelania demoni\") che muoiono lasciando il guscio vuoto sul fondale, assieme a decine di migliaia di altri."}
{"id": "64325", "revid": "1534511", "url": "https://it.wikipedia.org/wiki?curid=64325", "title": "Termografia", "text": "La termografia \u00e8 una tecnica di analisi non distruttiva che si basa sull'acquisizione di immagini nell'infrarosso. \nIl metodo termografico trova applicazione in numerosi settori, tra cui: siderurgia, edilizia, veterinaria, industria chimica, beni culturali, aeronautica, automotive e protezione dell'ambiente. \nTipologie.\nEsistono due modalit\u00e0 di applicazione della termografia: la termografia per telerilevamento e la termografia a contatto. La termografia per telerilevamento trova impiego principalmente in edilizia, mentre la termografia a contatto si basa sull'utilizzo di rivelatori a cristalli liquidi e trova prevalentemente impiego in campo medicale ed in particolare nella diagnosi del tumore della mammella chiamata termografia mammaria.\nProcedimento.\nStrumenti utilizzati.\nAttraverso l'utilizzo di una termocamera (che \u00e8 lo strumento utilizzato per eseguire controlli di tipo termografico) si eseguono controlli non distruttivi e non intrusivi. Le termocamere rilevano le radiazioni nel campo dell'infrarosso dello spettro elettromagnetico e compiono misure correlate con l'emissione di queste radiazioni.\nQuesto strumento \u00e8 in grado di rilevare le temperature dei corpi analizzati attraverso la misurazione dell'intensit\u00e0 di radiazione infrarossa emessa dal corpo in esame. Tutti gli oggetti ad una temperatura superiore allo zero assoluto emettono radiazioni nel campo dell'infrarosso. \nFunzionamento.\nLa termografia permette di visualizzare valori assoluti e variazioni di temperatura degli oggetti, indipendentemente dalla loro illuminazione nel campo del visibile. La quantit\u00e0 di radiazioni emessa aumenta proporzionalmente alla quarta potenza della temperatura assoluta di un oggetto. \nLa correlazione tra irraggiamento e temperatura \u00e8 fornita dalla Legge di Stefan-Boltzmann:\nove \u03c3 \u00e8 la costante di Stefan-Boltzmann e vale 5,6703\u00d7 10\u22128 W\u00b7m\u22122\u00b7K\u22124, \u03b5 \u00e8 l'emissivit\u00e0 della superficie emittente (variabile tra i limiti teorici 0 e 1) e T \u00e8 la sua temperatura assoluta.\nLa termografia permette l'individuazione di anomalie nell'emissione dell'energia e quindi, a parit\u00e0 di emissivit\u00e0, di anomalie termiche.\nApplicazioni.\nTermografia edile.\nLa termografia \u00e8 tra le metodiche non distruttive maggiormente utilizzate nella diagnostica delle patologie edilizie.\nInfatti tutti gli edifici, anche se realizzati a regola d'arte, sono soggetti a degrado a causa dell'invecchiamento dei materiali e della prolungata mancanza di manutenzione.\nPer una corretta analisi dello stato di degrado di un manufatto, spesso la termografia viene affiancata ad interventi distruttivi quali il prelievo di campioni per prove fisico-chimiche da effettuare in laboratorio; in alcuni casi viene utilizzato come unico metodo di indagine.\nLa termografia, come tutte le altre prove non distruttive consente:\nI principali campi di applicazione nell'edilizia sono:\n- verifica dell'isolamento\n- verifica delle impermeabilizzazioni\n- analisi del degrado dovuto ad umidit\u00e0\n- ricerca di cause di infiltrazioni idriche\n- ricerca di elementi costruttivi nascosti\nL'analisi termografica pu\u00f2 essere condotta in condizioni attive e passive.\nNel primo caso l'elemento da indagare viene riscaldato onde incrementare la risposta termografica e, contestualmente, attivare i flussi di calore che consentono di ottenere diverse risposte dagli elementi a diversa capacit\u00e0 termica.\nNelle condizioni passive, invece, si analizza la superficie cos\u00ec come essa si presenta al momento dell'indagine. Questo caso \u00e8 molto frequente in indagini che riguardano elementi esterni di edifici quali ad esempio terrazze di copertura e pareti. Normalmente tali indagini si effettuano sfruttando il soleggiamento diretto ed analizzando il transitorio termico durante l'indagine. \nPrincipi di funzionamento.\nL'utilizzo della termografia permette la lettura delle radiazioni emesse nella banda dell'infrarosso da corpi sottoposti a sollecitazione termica. L'energia radiante \u00e8 funzione della temperatura superficiale dei materiali, a sua volta condizionata dalla conducibilit\u00e0 termica e dal calore specifico, che esprimono in termini quantitativi l'attitudine dal materiale stesso a trasmettere il calore o a trattenerlo: un materiale con valori alti di conducibilit\u00e0 si riscalder\u00e0 velocemente ed altrettanto velocemente si raffredder\u00e0.\nPer effetto dei differenti valori di questi parametri, specifici per ciascun materiale, i diversi componenti di un manufatto, quale una muratura, assumeranno differenti temperature sotto l'azione di sollecitazioni termiche. Tale caratteristica \u00e8 sfruttata dalla termografia per visualizzare, con appositi sistemi, i differenti comportamenti termici dei materiali.\nGrazie alla termografia si possono evidenziare ad esempio:\nInfluenza dei fattori ambientali e climatici.\nPer quanto sopra, la termografia \u00e8 influenzata dalle condizioni ambientali e climatiche del luogo in cui si opera.\nPertanto occorre rispettare alcune regole generali per ottenere risultati corretti:\nLa temperatura, l'umidit\u00e0 e la velocit\u00e0 del vento influenzano la qualit\u00e0 dei risultati, in quanto essi modificano le modalit\u00e0 con cui avviene lo scambio termico tra materiali e l'ambiente circostante.\nPertanto \u00e8 necessario avere un controllo strumentale di questi fattori.\n\u00c8 necessario inoltre che a cavallo della struttura vi sia uno sbalzo termico di almeno 10 \u00b0C al fine di apprezzare sui termogrammi le anomalie termiche eventualmente presenti.\n\u00c8 importante infine tenere in considerazione la presenza di sorgenti calde, quali tubazioni non coibentate o elementi scaldanti, che possono influenzare la distribuzione di temperatura sui componenti l'involucro, e i riflessi provenienti da altre superfici che potrebbero essere scambiati per difetti della struttura.\nCaratteristiche tecniche.\nUn sistema termografico IR \u00e8 costituito da una telecamera collegata ad un sistema di elaborazione e registrazione delle immagini.\nI rilevatori IR hanno il compito di individuare la consistenza della radiazione che li investe e di analizzare punto per punto la superficie radiante, per giungere alla definizione della mappa termica.\nI sistemi termografici attualmente in commercio si differenziano per le diverse modalit\u00e0 di raffreddamento:\nIl sistema di raffreddamento pi\u00f9 efficace, per applicazioni della termografia in edilizia \u00e8 quest'ultimo, costituito da una pompa a pistola capace di cercare un punto freddo in un circuito sigillato con carica di elio.\nLa termografia per lo studio dei versanti in roccia.\nLa termografia a infrarosso \u00e8 recentemente entrata a far parte delle tecniche di telerilevamento per l'analisi delle condizioni di stabilit\u00e0 degli ammassi rocciosi. Tale applicazione, ancora sulla frontiera della ricerca, consente di studiare il comportamento termico degli ammassi rocciosi, con l'obiettivo di individuare ed analizzare eventuali nessi di causa/effetto tra anomalie termiche superficiali e fenomeni di instabilit\u00e0. \nIn particolare, la termografia trova valide applicazioni per l'analisi di scarpate in roccia e falesie. Recenti casi di studio hanno dimostrato che, in abbinamento con altre tecniche di telerilevamento (Interferometria SAR Terrestre, Laser Scanner Terrestre e Fotogrammetria), \u00e8 in grado di fornire informazioni utili per la mappatura delle zone maggiormente predisposte a fenomeni di crollo e, di conseguenza, per la zonazione delle priorit\u00e0 di intervento per la mitigazione del rischio.\nDiagnosi di punti pericolosi inaccessibili.\nLa tecnica termografica \u00e8 diventata uno strumento diagnostico importante nell'industria elettrotecnica per la manutenzione preventiva. La visione immediata dei surriscaldamenti consente di porre rimedio prima che si verifichino guasti, fermi impianto e costose riparazioni in emergenza. Utilizzando una termocamera portatile \u00e8 possibile osservare le condizioni di riscaldamento effettive di un'apparecchiatura elettrica o elettronica di potenza mentre \u00e8 in funzione. Se questa \u00e8 collocata in un ambiente isolato, \u00e8 necessario evitare di aprire il contenitore per non modificare le condizioni termiche ambientali. L'unico modo possibile per verificare analiticamente la situazione termica reale all'interno del contenitore \u00e8 l'applicazione, sulle parti del contenitore o del quadro elettrico, di finestrelle speciali ad alta trasparenza agli infrarossi per consentire il rilevamento termografico.\nTermografia nelle prove meccaniche.\nL'osservazione del profilo termico di un provino o di un componente meccanico durante le prove di fatica \u00e8 alla base del metodo Risitano (termografico o energetico).Il metodo consente la determinazione del limite di fatica e della curva a tempo in maniera rapida ed economicamente sostenibile.\nI metodi tradizionali, per la caratterizzazione a fatica dei materiali, prendono in considerazione solo due parametri (sollecitazione e durata), il metodo Risitano introduce un terzo parametro: la temperatura.\nIl metodo tiene conto della reale struttura e conformazione dei componenti meccanici esaminati, evitando lo studio di fattori di forma o di effetti di intaglio che spesso costituiscono la parte pi\u00f9 complicata e pi\u00f9 soggetta ad imprecisioni da valutare.\nAlcuni esempi di applicazioni ad organi meccanici sono: saldature, braccetti di sospensione di autovetture e collegamenti con bulloni.\nNormativa.\nLe norme tecniche internazionali che regolamentano la tecnica della termografia includono:"}
{"id": "64326", "revid": "9", "url": "https://it.wikipedia.org/wiki?curid=64326", "title": "Agnostico", "text": ""}
{"id": "64327", "revid": "57342", "url": "https://it.wikipedia.org/wiki?curid=64327", "title": "Premio C\u00e9sar per il miglior regista", "text": "Il premio C\u00e9sar per il miglior regista (\"C\u00e9sar du meilleur r\u00e9alisateur\") \u00e8 un premio cinematografico assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976 al miglior regista di un film di produzione francese uscito nelle sale cinematografiche nel corso dell'anno precedente.\nRoman Pola\u0144ski \u00e8 l'unico ad aver ricevuto cinque volte questo riconoscimento: nel 1980 con \"Tess\", nel 2003 con \"Il pianista\", nel 2011 con \"L'uomo nell'ombra\", nel 2014 con \"Venere in pelliccia\" e nel 2020 con \"L'ufficiale e la spia\".\nJacques Audiard ha ricevuto il premio tre volte, mentre cinque registi l'hanno ricevuto due volte: Alain Resnais, Bertrand Tavernier, Jean-Jacques Annaud, Claude Sautet e Abdellatif Kechiche.\nSono stati premiati in pi\u00f9 occasioni registi di nazionalit\u00e0 non francese: lo statunitense Joseph Losey, i polacchi Roman Pola\u0144ski e Andrzej Wajda, l'italiano Ettore Scola, il canadese Denys Arcand, l'austriaco Michael Haneke.\nAlbo d'oro.\nI vincitori sono indicati in grassetto, a seguire gli altri candidati."}
{"id": "64328", "revid": "47767", "url": "https://it.wikipedia.org/wiki?curid=64328", "title": "Kobe", "text": ""}
{"id": "64330", "revid": "287204", "url": "https://it.wikipedia.org/wiki?curid=64330", "title": "Honshu", "text": ""}
{"id": "64331", "revid": "767487", "url": "https://it.wikipedia.org/wiki?curid=64331", "title": "Novom\u011bstsk\u00e1 radnice", "text": "Novom\u011bstsk\u00e1 radnice \u00e8 il municipio del distretto di Nov\u00e9 M\u011bsto (\"citt\u00e0 nuova\"), a Praga.\nStoria.\nViene menzionato per la prima volta nel 1377.\nNel periodo tra il 1411 ed il 1418 l'edificio viene ricostruito, in stile gotico, in base alle direttive di Martin Fri\u010dek e Master K\u0159\u00ed\u017e. Rimane visibile, di questo intervento, la sala di ingresso, a doppia navata in stile gotico, che si affaccia sulla piazza Karlovo n\u00e1m\u011bst\u00ed.\nLa torre, che ospita una cappella alla Vergine Maria, \u00e8 stata costruita nel periodo 1452-1456, ricostruita in stile rinascimentale nel 1521-1526 e, dopo un incendio, nel 1559.\nQuando gli attuali sobborghi di Praga si unirono in un'unica Municipalit\u00e0 essa rimase la sede della Corte Municipale.\nNel 1806-1811 fu ricostruita in stile imperiale, in base al progetto di K. Schmidt. Di tale ricostruzione rimane la facciata verso via Vodi\u010dkova.\nLa facciata verso la piazza Karlovo n\u00e1m\u011bst\u00ed \u00e8 stata ricostruita nel 1905-1906 da A. Wiehl e K. Hilbert riprendendo i timpani tardo-gotici/rinascimentali del XVI secolo.\nNegli anni 1980 ed anni 1990 l'edificio ha subito ulteriori ristrutturazioni.\n\u00c8 in questo luogo che avvenne la prima defenestrazione di Praga."}
{"id": "64332", "revid": "287204", "url": "https://it.wikipedia.org/wiki?curid=64332", "title": "Daimyo", "text": ""}
{"id": "64333", "revid": "57342", "url": "https://it.wikipedia.org/wiki?curid=64333", "title": "Premio C\u00e9sar onorario", "text": "Il premio C\u00e9sar onorario (\"C\u00e9sar d'honneur\") \u00e8 un premio cinematografico francese assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976."}
{"id": "64335", "revid": "287204", "url": "https://it.wikipedia.org/wiki?curid=64335", "title": "Kyushu", "text": ""}
{"id": "64344", "revid": "57342", "url": "https://it.wikipedia.org/wiki?curid=64344", "title": "Premio C\u00e9sar per il miglior film straniero", "text": "Il premio C\u00e9sar per il miglior film straniero (\"C\u00e9sar du meilleur film \u00e9tranger\") \u00e8 un premio cinematografico francese assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976.\nL'unico regista ad aver ottenuto tre volte questo riconoscimento \u00e8 Clint Eastwood: nel 2004 con \"Mystic River\", nel 2006 con \"Million Dollar Baby\" e nel 2010 con \"Gran Torino\".\nAlbo d'oro.\nI vincitori sono indicati in grassetto, a seguire gli altri candidati."}
{"id": "64345", "revid": "6923", "url": "https://it.wikipedia.org/wiki?curid=64345", "title": "Kitasato Shibasabur\u014d", "text": "Biografia.\nFrequenta la scuola medica di Kumamoto e l'Universit\u00e0 Imperiale, ma abbandona presto la sua patria: il prestigio nel settore medico, infatti, lo ottiene lavorando a Berlino, dal 1885 al 1891, nel laboratorio del famoso Robert Koch. Nel 1889 insieme ad Emil Adolf von Behring \u00e8 il primo ad isolare il bacillo del tetano, mentre nel 1890 sviluppa una antitossina per la difterite e l'antrace. Raggiunta la notoriet\u00e0, torna in patria e fonda laboratori ed istituti di ricerche. Viene nominato presidente dell'Ufficio Sanitario Centrale.\nNel 1894, durante un'epidemia di peste ad Hong Kong, isola il batterio colpevole della malattia, \"Pasteurella pestis\", cos\u00ec chiamato in onore di Louis Pasteur. Intanto per\u00f2 il medico svizzero Alexandre John-\u00c9mile Yersin lo stesso anno ottiene indipendentemente gli stessi risultati, ma \u00e8 solo in onore di quest'ultimo che il batterio della peste viene ribattezzato \"Yersinia pestis\". Dal 1914 fino alla sua morte \u00e8 stato a capo dell'Istituto Kitasato, fondato da lui stesso.\nGiovent\u00f9 e formazione.\nPrimogenito della sua famiglia, nacque nel remoto villaggio di Oguni, nella provincia di Higo, (prefettura di Kumamoto dal 1875), sull'isola di Ky\u016bsh\u016b, in Giappone, figlio di Korenobu Kitasato, sindaco di Oguni.\nRicevette la sua educazione primaria presso scuole locali e dopo gli anni del liceo, inizi\u00f2 i suoi studi di medicina presso l\u2019universit\u00e0 Igakusho Hospital (ora Kumamoto Medical School). Quando il suo mentore, il medico olandese Costant George Van Mansvelt, lasci\u00f2 la scuola consigli\u00f2 a Kitasato di proseguire i propri studi presso la Tokyo Medical School (ora Facolt\u00e0 di Medicina, Universit\u00e0 di Tokyo) dove ottenne la laurea nel 1883.\nSi spos\u00f2 nello stesso anno con Matsuo Torako, figlia di un nobile. Il primo lavoro di Kitasato fu nell'Ufficio della sanit\u00e0 pubblica di Tokyo, in questi primi anni della sua carriera egli inizi\u00f2 ad appassionarsi alla batteriologia, lavorando da assistente per Ogata Masanori, riuscendo ad isolare un bacillo e pubblicando il primo articolo di batteriologia in Giappone nel 1885.\nGli anni berlinesi nel laboratorio di Koch (1886-1892).\nLa pubblicazione di Kitasato e Ogata attir\u00f2 moltissima attenzione nel mondo della microbiologia, che proprio in quegli anni stava sempre pi\u00f9 prendendo piede tra i medici. Fu per questo che nel 1886 il medico giapponese, su consiglio del collaboratore Ogata, lasci\u00f2 il Giappone per andare a lavorare nel laboratorio di Robert Koch a Berlino, all\u2019epoca il pi\u00f9 importante centro sulla batteriologia. La prima svolta di Kitasato fu nel 1889 quando annunci\u00f2 di aver trovato un modo per coltivare il batterio \"Clostridium chauvoei\" che causa la cancrena gassosa negli ovini e nei bovini.\nA Berlino, Kitasato lavor\u00f2 con Emil Adolf von Behring nel laboratorio di Robert Koch e qui inizi\u00f2 a studiare i patogeni del tetano e della difterite. Trascorse sei anni con Robert Koch, un periodo durante il quale approfond\u00ec gli studi sull'immunizzazione e nel dicembre 1888 chiese un\u2019estensione del contratto per continuare a lavorare nell\u2019importante laboratorio di Berlino, poich\u00e9 sentiva di poter imparare e scoprire ancora molto. La sua richiesta fu approvata per altri 2 anni, e difatti riusc\u00ec a ottenere risultati eccezionali, prima isolando e coltivando il bacillo del tetano e poi, con la collaborazione di Emil Von Behring, scopr\u00ec un siero efficace contro la difterite.\nUna volta riuscito a dimostrare che il bacillo appena isolato era la causa della malattia del tetano, sospett\u00f2 che l\u2019infezione era causata dall\u2019intossicazione, successivamente dimostr\u00f2 che gli animali a cui veniva iniettata una dose non letale della tossina prodotta dal bacillo del tetano acquisivano l'immunit\u00e0 nei confronti di quest\u2019ultimo. Nel dicembre del 1890 venne pubblicato un articolo che annunciava la possibilit\u00e0 di ottenere l\u2019immunit\u00e0 artificiale attraverso un siero ricavato dagli animali che avevano sviluppato resistenza alla malattia. Fu un risultato importantissimo che apr\u00ec le porte alla sierologia e alla sua applicazione in campo terapeutico. Robert Koch continu\u00f2 a farlo lavorare nel suo laboratorio per condurre degli studi sulla tubercolina, fino a quando nel 1892 Kitasato, ormai di fama globale, ritorn\u00f2 in Giappone. Bisogna ricordare che anche Alexander Yersin era a Berlino nel laboratorio di Koch nel 1889.\nRitorno in Giappone.\nAl suo ritorno in Giappone la maggior parte del popolo lo acclam\u00f2 per le sue importantissime scoperte fatte in Germania, invece i seguaci del professor Ogata, mentore di Kitasato, lo criticarono accusandolo di aver mancato di rispetto al suo maestro. Le accuse derivavano dal fatto che dimostr\u00f2 un errore nello studio di un bacillo, la cui analisi fu condotta nei laboratori del Professor Ogata.\nNel 1892, Kitasato fond\u00f2 l'Istituto per lo studio delle malattie infettive in Giappone, con l'aiuto di Fukuzawa Yukichi, qui egli dimostr\u00f2 come le colture morte possono essere usate nella vaccinazione. Uno dei suoi primi assistenti fu August Von Wassermann. Egli studi\u00f2 anche le modalit\u00e0 di infezione della tubercolosi.\nIl periodo di ricerca sulla peste bubbonica in Cina.\nNel 1894 la peste aveva colpito tutta la Cina, raggiungendo persino Hong Kong e tutta l\u2019opinione pubblica era in fermento per scoprire quale fosse l\u2019agente infettivo di questa spietata malattia. Fu cos\u00ec che il governo giapponese il 12 giugno invi\u00f2 come ricercatori Kitasato Shibasabur\u014d e Aoyama Tanemichi. Il primo condusse studi batteriologici, il secondo si occup\u00f2 dell\u2019aspetto clinico e anatomico. Il batteriologo si accorse fin da subito che esisteva un batterio presente sia in un bubbone post-mortem, che nel sangue di un paziente in condizioni gravi.\nIl 4 agosto venne accertato che quel microrganismo era la causa della malattia e gli venne dato il nome di Pasteurella pestis, ma Kitasato commise un errore: ritenne che il batterio della peste era molto simile a quello del colera, collocandolo quindi nella categoria dei gram-positivi, senza specificare come nella sua ricerca fosse arrivato a questa affermazione.Parallelamente Alexander Yersin, batteriologo svizzero, pochi giorni dopo arriv\u00f2 agli stessi risultati del giapponese, identificando il batterio ma classificandolo come gram-negativo. Le analisi successive diedero ragione allo svizzero, per cui la dicitura latina ufficiale del microrganismo \u00e8 Yersinia pestis e non Pasteurella pestis, per attribuirgli il totale merito della scoperta.\nUltimi anni di ricerca in Giappone.\nNonostante la svista sulla peste, la fama del medico giapponese non fu intaccata specialmente in patria. Fu a capo dell\u2019istituto di ricerca nazionale, nel quale assunse giovani ricercatori talentuosi: tra questi ricordiamo Shiga Kiyoshi e Hata Sahachiro.\nNel 1896 con la collaborazione di Kitasato, Shiga riusc\u00ec a scoprire la causa della dissenteria, ottenendo molto successo tanto da farlo trasferire in Germania per continuare le sue ricerche sotto la guida di Paul Ehrlich, cos\u00ec come Hata. Infatti lo stesso Kitasato, consapevole che la batteriologia aveva raggiunto il suo apice, incoraggiava i suoi allievi ad andare all\u2019estero per stare al passo con il progresso globale a cui la medicina andava incontro. Allo stesso tempo per\u00f2, volle che il suo istituto continuasse a svolgere ricerca in laboratorio e non solo: promosse attivit\u00e0 legate alle misure di prevenzione e di cura delle malattie infettive e tramite alcuni seminari indusse il personale sanitario militare e quello a servizio del governo ad acquisire delle conoscenze di base sulla batteriologia. Inoltre riport\u00f2 in auge la sieroterapia, cercando di estendere l\u2019uso pratico dei sieri ad altre malattie oltre che la difterite (di cui ricordiamo nel 1890 aveva scoperto l\u2019antitossina). Si interess\u00f2 di sviluppare un siero anche per il veleno di un serpente giapponese, collaborando con Kitajima Taichi. Questo approccio curativo rappresent\u00f2 una svolta e fu preso largamente in considerazione, tanto che i sieri contro tetano, difterite e colera prodotti dall\u2019istituto vennero nazionalizzati nel 1899 dal governo giapponese. La nazionalizzazione per\u00f2 si rivel\u00f2 un\u2019arma a doppio taglio, poich\u00e9 si vennero a creare molti scontri burocratici sul monopolio dei vaccini e dei sieri.\nIl suo impegno nello sconfiggere la tubercolosi polmonare influenz\u00f2 nel 1902 la legislazione sulla prevenzione di questa malattia. Nel 1908 vi fu una cerimonia al teatro di Tokyo nella quale fu proposto di formare un\u2019organizzazione mondiale contro la tubercolosi per commemorare la visita di Koch alla capitale giapponese. Kitasato fu direttore dell\u2019associazione per la prevenzione della tubercolosi e alla morte di Koch fece costruire un santuario nell\u2019Istituto nazionale di malattie infettive in memoria del suo mentore, dove tutt\u2019oggi \u00e8 riposta una ciocca di capelli come reliquia del batteriologo tedesco.Nel 1914, a seguito della riforma amministrativa secondo cui la giurisdizione dell\u2019istituto doveva essere assegnata al ministero dell\u2019educazione, il conflitto tra i ricercatori e il governo si inaspr\u00ec, portando alla dimissione di Kitasato, direttore, e dei membri pi\u00f9 anziani e rilevanti, tra cui anche Hata e Shiga. La loro assenza fu un duro colpo per la fama e l\u2019operativit\u00e0 dell\u2019Istituto nazionale di malattie infettive, che non riusciva pi\u00f9 a soddisfare la richiesta dei farmaci. L\u2019opinione pubblica si dimostr\u00f2 empatica nei confronti di Kitasato, donandogli laute somme di denaro in modo da fondare un nuovo istituto a suo nome: fu cos\u00ec che nel dicembre del 1914 nacque \u201cl\u2019istituto di Kitasato\u201d.\nOnori e fedelt\u00e0.\nIn Giappone Kitasato rappresent\u00f2 un baluardo del suo settore e il suo impegno nello stabilire una scuola medica all\u2019universit\u00e0 di Keio nel 1917, consolid\u00f2 la sua immagine. Nel corso di tutta la sua carriera fu esempio di fedelt\u00e0 e impegno, non dimentic\u00f2 mai la sua appartenenza all\u2019Impero giapponese, cos\u00ec come fu sempre riconoscente nei confronti di Koch, promuovendo l\u2019uso della tubercolina inventata dal tedesco.\nDal 1917, entr\u00f2 a far parte della camera dei pari della Dieta dell'Impero del Giappone creata sotto l'era Meiji nel 1889 e da allora sostituita dalla camera superiore della Dieta del Giappone creata dalla costituzione giapponese del 1947 che detiene il potere legislativo chiamato anche la camera dei consiglieri.\nNel Settembre 1921, Kitasato cre\u00f2 con diversi scienziati la Sekisen Ken-onki Corporation con l'intenzione di realizzare il termometro pi\u00f9 affidabile. L'azienda \u00e8 stata successivamente ribattezzata Terumo Corporation.\nIn anzianit\u00e0, nel 1923, fu eletto primo direttore dell\u2019associazione medica giapponese, divenuta ormai un punto di riferimento globale per la comunit\u00e0 dei medici professionisti. Nel 1924 divent\u00f2 Barone dell\u2019Impero, questo titolo era ereditario, ma suo figlio ne fu privato dopo il suo suicidio fallito al Lago Ch\u016bzenji in compagnia di una geisha.\nKitsato \u00e8 membro dell'Istituto Leopoldina, l'istituto tedesco di scienze dal 1927 in microbiologia e immunologia. La sua immagine, in programma per il 2024, sar\u00e0 utilizzata per le banconote da 1000 yen.\nIl 13 giugno del 1931, mor\u00ec all\u2019et\u00e0 di 78 anni a causa di un ictus nella sua casa a Nakanoj\u014d, Tokyo. \u00c8 sepolto nel cimitero di Aoyama a Tokyo. Un museo commemorativo per Kitasato \u00e8 stato eretto a Oguni, la sua citt\u00e0 natale, e nel 1964 un altro museo in sua memoria \u00e8 stato aperto presso l'Universit\u00e0 di Kitasato."}
{"id": "64348", "revid": "1456895", "url": "https://it.wikipedia.org/wiki?curid=64348", "title": "Papa Giulio II", "text": "Biografia.\nCarriera ecclesiastica.\nGiuliano nacque nella cittadina di Albisola (corrispondente oggi a due comuni distinti, Albisola Superiore e Albissola Marina, ambedue in provincia di Savona), nella Repubblica di Genova, il 4 dicembre del 1443, figlio del nobile savonese Raffaello Della Rovere, appartenente al casato omonimo, e di Teodora di Giovanni Manirola, d'origini greche. Sotto la speciale custodia dello zio paterno, venne educato tra i Francescani e successivamente and\u00f2 in convento a La P\u00e9rouse per approfondire la conoscenza delle scienze. Entr\u00f2 nell'Ordine dei frati minori conventuali e nel 1471 venne eletto vescovo di Carpentras, in Francia, poco dopo la nomina dello zio a pontefice, col nome di Sisto IV.\nNello stesso anno venne promosso cardinale, prendendo lo stesso titolo che era stato in precedenza dello zio: San Pietro in Vincoli. Con lo zio ottenne grande influenza e, in aggiunta all'arcivescovato di Avignone, resse non meno di altri otto vescovati, tra cui quello di Catania tra il 1473 e il 1474. In qualit\u00e0 di legato pontificio venne inviato nel 1480 in Francia, dove rimase per quattro anni, acquistando presto una grande influenza nel Collegio dei Cardinali, influenza che aument\u00f2 durante il pontificato di Innocenzo VIII. Nel 1483 Lucrezia Normanni, moglie del maggiordomo della Corte pontificia Della Rovere, Bernardino De Cupis, gli diede una figlia illegittima, Felice della Rovere. Durante il cardinalato aveva preso dimora nell'edificio fatto riedificare da lui stesso, unitamente alla loggia, ora facenti parte del palazzo Colonna, presso la basilica dei Santi XII Apostoli.\nLa rivalit\u00e0 con Rodrigo Borgia.\nNonostante il suo prestigio tra i membri del Collegio cardinalizio, nel tempo si svilupp\u00f2 una rivalit\u00e0 con il cardinale Rodrigo Borgia. Alla morte di papa Innocenzo VIII, nel 1492, il Borgia, per mezzo di un accordo segreto con Ascanio Sforza, fu il pi\u00f9 votato al conclave, spuntandola sul della Rovere con una larga maggioranza, e assunse il nome di Alessandro VI. Della Rovere decise di cercare rifugio a Ostia, di l\u00ec raggiunse Genova e dopo pochi mesi si trasfer\u00ec a Parigi, dove incit\u00f2 Carlo VIII ad intraprendere la conquista di Napoli.\nDella Rovere sbarc\u00f2 con il giovane Re di Francia nel Lazio. Accompagnandolo in luoghi ben conosciuti (era vescovo di Velletri), il della Rovere entr\u00f2 a Roma con lui, e si impegn\u00f2 a convocare un concilio che indagasse la condotta del Papa, in vista di una sua deposizione. Ma Alessandro, essendosi fatto amico un ministro di Carlo, Bri\u00e7onnet, con l'offerta del cardinalato, riusc\u00ec a contrastare le macchinazioni del rivale. Alla morte di Alessandro nel 1503, della Rovere appoggi\u00f2 la candidatura del cardinale Francesco Todeschini Piccolomini che venne consacrato con il nome di Pio III, ma che gi\u00e0 soffriva per una malattia incurabile, della quale mor\u00ec dopo soli ventisei giorni.\nConclavi.\nIl cardinale Giuliano Della Rovere partecip\u00f2 a quattro conclavi:\nL'elezione al Soglio.\nIl cardinale della Rovere dovette fronteggiare questo inaspettato evento e riusc\u00ec, con un'abile azione diplomatica, ad ottenere l'appoggio della fazione di Cesare Borgia in conclave, venne quindi eletto Papa con il voto unanime dei cardinali. In particolare, promise al Borgia la conferma della posizione da questi acquisita in Romagna; tuttavia, una volta eletto papa, si adoper\u00f2 per il suo abbattimento, pur risparmiando la vita del Borgia, consentendogli di trovare asilo in Spagna, tramite una formale deportazione, con consegna a Ferdinando II d'Aragona.\nGoverno della Chiesa.\nIl 19 febbraio 1505 Giulio II eman\u00f2 una bolla sull'invalidit\u00e0 delle elezioni pontificie macchiate di simonia.\nIl 18 luglio 1511 il pontefice convoc\u00f2 un concilio ecumenico. Le assise si aprirono il 3 maggio 1512 in Laterano. Il concilio si concluse nel 1517, quattro anni dopo la sua morte.\nGoverno dello Stato Pontificio.\nFin dall'inizio del pontificato, Giulio II si predispose con un coraggio e una determinazione raramente eguagliate, per disfarsi dei vari poteri che sopraffacevano la sua autorit\u00e0 temporale. Infatti la scelta del nome si deve tanto al culto di s\u00e9 (per cui accorci\u00f2 il nome Giuliano) quanto al rimando alla figura di Giulio Cesare, a cui fin da subito cerc\u00f2 di farsi accostare nell'immaginario collettivo, facendo, a tal proposito, passare il corteo della cerimonia d'incoronazione attraverso sette archi trionfali anticheggianti, posti per l'occasione.\nNel 1506 istitu\u00ec il corpo della Guardia svizzera pontificia.\nPer mezzo di una serie di complicati stratagemmi riusc\u00ec innanzitutto a rendere impossibile ai Borgia di restare negli Stati Pontifici. Us\u00f2 quindi la sua influenza per riconciliare le due potenti famiglie degli Orsini e dei Colonna e, con decreti fatti nel loro interesse, riusc\u00ec a legare a s\u00e9 il resto della nobilt\u00e0 romana.\nInterventi a Bologna, Forl\u00ec e Perugia.\nLe citt\u00e0 di Bologna e Perugia erano governate da signori locali, i quali avevano approfittato della debolezza militare dello Stato pontificio per salire al potere. Giulio II volle ripristinare il governo della Santa Sede. Con una brillante campagna, nel 1506 le forze armate pontificie riuscirono ad entrare a Perugia e a Bologna, abbattendo le libere signorie. A Forl\u00ec il pontefice seppe imporre la pace tra i partiti guelfo e ghibellino.\nDopo aver riportato la pace, Giulio II effettu\u00f2 un viaggio nei territori riconquistati. Fu il primo viaggio di un papa nella veste di Capo di stato. Partito da Roma alla fine di agosto, risal\u00ec la valle del Tevere sostando a Perugia (13 settembre 1506); scese in Romagna lungo la Valmarecchia fino ad arrivare a Savignano. Dalla via Emilia Giulio II si diresse verso ovest in direzione di Bologna, dove si ferm\u00f2 l'11 novembre 1506. Durante il viaggio di ritorno sost\u00f2 a Forl\u00ec. Nella citt\u00e0 romagnola il pontefice volle assistere alla collocazione della pala di Marco Palmezzano \"La comunione degli apostoli\" sull'altare principale della Cattedrale cittadina (1506).\nRelazioni con gli Stati italiani e con i regni europei.\nGiulio II appront\u00f2 un piano per estromettere i Veneziani da Faenza, Rimini e da altre citt\u00e0 e fortezze d'Italia che essi avevano occupato nel 1503 dopo la morte di Alessandro VI. Trovando impossibile spuntarla sul Doge esercitando la propria autorit\u00e0 spirituale, nel 1504 favor\u00ec un'unione degli interessi contrastanti di Francia e Impero allo scopo di far concludere tra loro un'alleanza offensiva e difensiva contro la Repubblica di Venezia. Inizialmente il patto fu poco pi\u00f9 che nominale, e non fu immediatamente efficace, spingendo i veneziani a cedere solo pochi e non molto importanti castelli della Romagna.\nMa gli eventi successivi giocarono a suo favore, tanto che nel 1508 Giulio II fu in grado di costituire con Luigi XII di Francia, l'Imperatore Massimiliano I e Ferdinando II d'Aragona, la famosa Lega di Cambrai. Nella primavera dell'anno seguente la Repubblica di Venezia venne posta sotto interdetto. I risultati ottenuti dalla Lega andarono oltre le intenzioni di Giulio. Con la sola battaglia di Agnadello tutti i domini di Venezia in Italia vennero praticamente persi; ma poich\u00e9 n\u00e9 il Re di Francia, n\u00e9 l'imperatore erano soddisfatti di favorire il Papa, quest'ultimo trov\u00f2 necessario entrare in contatto con i Veneziani per difendersi da quelli che fino a poco prima erano stati i suoi alleati.\nI Veneziani, con un atto di umile sottomissione, vennero assolti all'inizio del 1510 e poco dopo la Francia venne posta sotto il bando papale. I tentativi di portare a una rottura tra Francia e Regno d'Inghilterra si rivelarono senza successo; d'altra parte, ad un sinodo convocato da re Luigi a Tours nel settembre 1510, i vescovi francesi sconfessarono l'obbedienza papale e, con la cooperazione di Massimiliano, mirarono alla deposizione di Giulio. Nel novembre 1511 un Concilio si riun\u00ec a tale scopo a Pisa. Al Concilio, Giulio II venne accusato di aver infettato la Chiesa con la sua corruzione.\nNel frattempo gli eserciti preparavano lo scontro. Giulio II, per contrastare gli interessi francesi in Italia, costitu\u00ec la Lega Santa alla quale nel 1511 aderirono Enrico VIII d'Inghilterra, l'Imperatore Massimiliano I, il Regno di Castiglia e la Repubblica di Venezia. Lo scontro militare avvenne l'11 aprile 1512 nella sanguinosa battaglia di Ravenna. I francesi, nonostante le numerose perdite, ebbero la meglio e si diressero verso Milano, ma sapendo che un esercito imperiale stava scendendo dalla Svizzera, furono costretti a riparare oltre le Alpi.\nSuccessivamente, il 3 maggio, il pontefice apr\u00ec a Roma un concilio ecumenico (in seguito divenuto noto come Concilio Lateranense V).\nLa morte.\nGiulio II non vide realizzato il suo progetto: nel febbraio del 1513 mor\u00ec a causa di una febbre influenzale fatale causata dalla sifilide.\nMolto travagliata la storia della tomba di Michelangelo che doveva essere collocata nell'antica basilica di San Pietro in Vaticano. Nel 1545, grazie ad un accordo con gli eredi di Giulio II Michelangelo realizz\u00f2 una versione della tomba ridotta e collocata in San Pietro in Vincoli. Attualmente la salma riposa all\u2019interno della Basilica di San Pietro, a seguito del trasferimento di quest\u2019ultima dalla sede originale.\nMecenatismo e opere realizzate a Roma.\nLa fama di Giulio II \u00e8 indissolubilmente legata a progetti artistici che port\u00f2 avanti, facendosi mecenate di alcuni dei pi\u00f9 grandi artisti di sempre e offrendo loro la possibilit\u00e0 di creare opere che sono entrate nei capolavori dell'arte occidentale. Dietro i suoi slanci da mecenate \u00e8 per\u00f2 sempre presente un saldo intreccio di politica e arte, legato ai progetti di \"Renovatio\" dell'Urbe, sia sul piano monumentale che politico, nell'obiettivo di restituire a Roma e all'autorit\u00e0 papale la grandezza del passato imperiale. Il suo intuito fu infallibile nella scelta degli artisti che meglio potessero attuare la vastit\u00e0 e l'audacia dei suoi propositi.\nFin da quando era cardinale, Giuliano Della Rovere si era dimostrato un committente intelligente e la sua esperienza diretta come legato ad Avignone gli aveva fatto scoprire come la residenza papale in terra di Francia fosse ben pi\u00f9 splendida e grandiosa di quella romana.\nBramante.\nNel 1503 Giulio II nomin\u00f2 Bramante sovrintendente generale delle fabbriche papali, affidandogli innanzitutto il collegamento tra il palazzo Apostolico e la residenza estiva del Belvedere, che l'architetto interpret\u00f2 con due ali laterali che creavano un vasto cortile a terrazze, con scalinate scenografiche e una grande esedra al culmine, di chiara ispirazione antica (il santuario di Palestrina). Inoltre, sotto la sua supervisione, venne stabilito un nuovo assetto viario in citt\u00e0, con l'apertura di via Giulia e con la sistemazione della via della Lungara, che dai Borghi portava alla porta Settimiana e che nei progetti avrebbe dovuto innestarsi sulla via Portuense.\nNei primi mesi del 1506 il pontefice prese l'audace decisione di abbattere e ricostruire interamente la basilica vaticana, risalente all'epoca di Costantino. Bramante elabor\u00f2 un progetto a croce greca, con un'enorme cupola emisferica centrale e quattro cupole minori alle estremit\u00e0 dei bracci, alternate a quattro torri angolari. Dal 1506 al 1514 Bramante segu\u00ec i lavori alla basilica e sebbene il suo progetto sia stato poi abbandonato dai suoi successori in favore di una basilica a croce latina, immutati sono rimasti il diametro della cupola (40 metri, quasi quanto quella del Pantheon) e le dimensioni della crociera.\nGiulio II affid\u00f2 al Bramante anche alcuni lavori di urbanistica. Il pontefice volle rettificare la \"via Magistralis\" per farne una direttrice di espansione edilizia e di riqualificazione della citt\u00e0, parallela alla Via della Lungara voluta da Alessandro VI.\nriusc\u00ec ad inserire nel tracciato urbano due importanti vie: Via Giulia (al centro della quale fu edificato il progetto di Bramante, il palazzo della Giunta) e Via della Lungara. Nel 1507 Bramante cominci\u00f2 le demolizioni a destra e sinistra della nuova \"strada Recta\", che diventer\u00e0 una delle zone di maggior attivit\u00e0 edilizia sotto Leone X, prendendo il nome di Via Giulia.\nMichelangelo.\nBurrascosi furono i rapporti tra Michelangelo e il papa, avendo entrambi personalit\u00e0 molto forti e poco avvezze ai compromessi. Nel 1505 Giulio II lo convoc\u00f2 a Roma, per affidargli il compito di una monumentale sepoltura per s\u00e9, da collocarsi nella tribuna della nuova basilica di San Pietro. Il primo progetto prevedeva una colossale struttura architettonica isolata nello spazio, composta da tre ordini con una quarantina di statue, dimensionate in scala superiore al naturale. Mentre Michelangelo sceglieva per\u00f2 i marmi a Carrara il papa venne distolto dall'idea, di cattivo augurio, di occuparsi della propria tomba mentre era ancora in vita. Fu cos\u00ec che nella primavera del 1506 Michelangelo, mentre tornava carico di marmi e di aspettative dopo estenuanti mesi di lavoro, fece l'amara scoperta che il suo progetto mastodontico non era pi\u00f9 al centro degli interessi del pontefice, accantonato in favore dell'impresa della basilica e di nuovi piani bellici contro Perugia e Bologna.\nFuggito in tutta fretta a Firenze, Michelangelo ebbe bisogno delle ripetute e minacciose richieste del papa perch\u00e9 prendesse infine in considerazione l'ipotesi della riconciliazione. L'occasione venne data dalla presenza del papa a Bologna nel 1507: qui l'artista fuse per il papa una statua in bronzo e pochi anni dopo, a Roma, ottenne la commissione \"riparatrice\" per la decorazione della volta della Cappella Sistina.\nDopo alcune esitazioni dell'artista venne elaborato un primo progetto, con figure di apostoli sui peducci e quadrature architettoniche, arricchito presto con le \"Storie della Genesi\" nei riquadri centrali, figure di \"Veggenti\" sui peducci, episodi biblici e \"Antenati di Cristo\" sulle vele, nonch\u00e9 la decorazione delle lunette sopra la serie quattrocentesca dei papi. A ci\u00f2 si aggiungono altre figure di riempimento, quali gli \"Ignudi\", i medaglioni con altre scene bibliche e le figurette dei \"Nudi bronzei\".\nNel luglio del 1508 il ponteggio, occupante circa met\u00e0 della cappella (in modo da non pregiudicare le attivit\u00e0 liturgiche), era pronto e Michelangelo avvi\u00f2 la stesura ad affresco. Nell'agosto del 1510 l'opera era quasi a met\u00e0 ed era ora di smontare il ponteggio per ricostruirlo dall'altra parte. In tale occasione l'artista pot\u00e9 finalmente vedere il proprio lavoro dal basso e prese la decisione di aumentare la scala delle figure, con scene meno affollate ma di maggiore effetto dal basso, ambientazioni pi\u00f9 spoglie, gesti pi\u00f9 eloquenti, meno piani di profondit\u00e0. L'energia e la \"terribilit\u00e0\" delle figure viene estremamente accentuata, dalla poderosa grandiosit\u00e0 della \"Creazione di Adamo\", ai moti turbinosi delle prime tre scene della Creazione, in cui Dio Padre appare come unico protagonista. Anche le figure dei \"Profeti\" e delle \"Sibille\" crescono gradualmente in proporzioni e in \"pathos\" psicologico all'avvicinarsi all'altare, fino al \"furor\" divinatorio dell'enorme \"Giona\".\nRaffaello.\nL'altra grande impresa pittorica del pontificato di Giulio II \u00e8 la decorazione di un nuovo appartamento ufficiale, le cosiddette Stanze Vaticane. Rifiutandosi di utilizzare l'Appartamento Borgia, il papa scelse alcuni ambienti al piano superiore, risalenti all'epoca di Niccol\u00f2 V e in cui esistevano gi\u00e0 decorazioni quattrocentesche. Per prima cosa fece dipingere i soffitti a un gruppo composito di pittori, tra cui il Perugino, il Sodoma, Baldassarre Peruzzi, il Bramantino e Lorenzo Lotto, oltre allo specialista di grottesche Johannes Ruysch. Sul finire del 1508 si aggiunse Raffaello, fatto chiamare su consiglio di Bramante, suo concittadino.\nLe prime prove nella volta e nei lunettoni della Stanza della Segnatura convinsero il pontefice a tal punto che affid\u00f2 al Sanzio la decorazione di tutta la stanza e quindi dell'intero complesso, senza esitare a far distruggere le opere pi\u00f9 antiche. La Stanza della Segnatura venne decorata con scene legate alle categorie del sapere, forse in relazione a un ipotetico uso come biblioteca. La \"Disputa del Sacramento\" \u00e8 una celebrazione della teologia, la \"Scuola di Atene\" della filosofia, il \"Parnaso\" della poesia e le \"Virt\u00f9 e la Legge\" della giurisprudenza, a ciascuna delle quali corrispondono anche figure simboliche sul soffitto.\nNell'estate 1511, quando ancora non erano terminati i lavori alla Stanza della Segnatura, Raffaello stava gi\u00e0 elaborando i disegni per un nuovo ambiente, la stanza poi detta di Eliodoro, usata come camera dell'Udienza. Il pontefice, tornato a Roma in giugno dopo le sconfitte nella campagna militare contro i francesi (che avevano significato la perdita di Bologna e la continua minaccia degli eserciti stranieri), fu ritratto dall'artista urbinate (\"Ritratto di Giulio II\"). I nuovi affreschi rispecchiarono il momento di incertezza politica, sottolineando l'ideologia del papa e il suo sogno di \"renovatio\". Le scene di \"Eliodoro cacciato dal tempio\" e l'\"Incontro di Leone Magno con Attila\" mostrano infatti interventi miracolosi a favore della Chiesa contro nemici interni ed esterni, mentre la \"Messa di Bolsena\" tributa la devozione speciale del papa verso l'eucaristia e la \"Liberazione di san Pietro dal carcere\" ricorda il trionfo del primo papa al culmine delle tribolazioni. Nel 1515 Giulio II nomin\u00f2 Raffaello \"Ispettore generale delle belle arti\", una nuova carica che anticip\u00f2 le moderne Soprintendenze: egli doveva infatti preservare i monumenti antichi nella loro integrit\u00e0, evitando le continue spoliazioni cui erano soggetti.\nConcistori per la creazione di nuovi cardinali.\nPapa Giulio II durante il suo pontificato cre\u00f2 27 nuovi cardinali nel corso di 6 distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nPapa Giulio II nella storiografia.\nLe capacit\u00e0 e le ambizioni di Giulio erano regali e militari piuttosto che ecclesiastiche. Fu pi\u00f9 preoccupato per la sua fama personale, come membro della famiglia Della Rovere, che per l'avanzamento dell'influenza e dell'autorit\u00e0 della Chiesa. Il suo spirito audace, la sua maestria nello stratagemma politico, e la sua indifferenza morale nella scelta dei mezzi, lo resero la principale figura politica del suo tempo. Mentre, ad ogni modo, le sue conquiste politiche e militari lo candiderebbero da sole a figurare tra i pi\u00f9 notevoli occupanti della cattedra di San Pietro, il suo principale titolo d'onore \u00e8 da ricercarsi nel patrocinio delle arti e della letteratura.\nPapa Giulio II visto dai suoi contemporanei.\nDa diversi contemporanei di papa Giulio II sono stati sottolineati i suoi aspetti pi\u00f9 ambigui e contraddittori:"}
{"id": "64349", "revid": "466539", "url": "https://it.wikipedia.org/wiki?curid=64349", "title": "Giustiniano I", "text": "Govern\u00f2 assieme alla moglie Teodora fino a quando rimase vedovo (548). Giustiniano, ultimo imperatore bizantino educato nel seno di una famiglia di lingua e cultura latine, \u00e8 considerato uno dei pi\u00f9 grandi sovrani di et\u00e0 tardo-antica e altomedievale. Il suo governo coincise con un periodo d'oro per l'Impero romano d'Oriente, dal punto di vista civile, economico e militare. Nell'ambito della \"Restauratio Imperii\", le vittoriose campagne dei generali Belisario e Narsete permisero il ricongiungimento all'Impero di parte dei territori dell'Occidente romano; venne portato a compimento un progetto di edilizia civile che ha lasciato opere architettoniche di eccezionale importanza come la chiesa di Hagia Sophia a Costantinopoli; il patronato imperiale diede inoltre nuova linfa alla cultura, con la fioritura di celebri storici e letterati, fra cui Procopio di Cesarea, Agazia, Giovanni Lido e Paolo Silenziario.\nLa maggiore eredit\u00e0 lasciata da Giustiniano \u00e8 la raccolta normativa del 535, poi conosciuta come \"Corpus iuris civilis\", una compilazione omogenea della legge romana che \u00e8 tutt'oggi alla base del diritto civile, l'ordinamento giuridico pi\u00f9 diffuso al mondo. In occidente, il \"Corpus iuris Civilis\" venne preso come testo di riferimento solo a partire dal Basso Medioevo, dato che nell'Alto Medioevo sia sul diritto germanico sia sul diritto in uso presso le genti di espressione e cultura latine, ebbe maggiore influenza il \"Codex Theodosianus\", emanato nel periodo di costituzione dei regni romano-barbarici entro un Impero d'Occidente in pieno smembramento. La peste che, durante il regno di Giustiniano, colp\u00ec lo Stato bizantino e l'intero bacino mediterraneo segn\u00f2 la fine di un'epoca di splendore.\nBiografia.\nGiovinezza e ascesa al potere (482-527).\nGiustiniano I nacque a Tauresio (odierna Taor, localit\u00e0 facente parte del territorio del comune di Zelenikovo, nella Macedonia del Nord), un piccolo villaggio della provincia romano-orientale della Dardania, intorno al 482 da una famiglia di lingua e cultura latine, molto probabilmente di stirpe illirica o trace. Sua madre, Vigilanza, era la sorella dello stimato generale Giustino che, facendo carriera tra i gradi dell'esercito, riusc\u00ec a divenire imperatore nel 518; venne in seguito adottato dallo zio, che lo port\u00f2 con s\u00e9 a Costantinopoli, dove pot\u00e9 ricevere una buona istruzione, seguendo il classico corso di studi che comprendeva, tra le materie, la giurisprudenza e la filosofia.\nSegu\u00ec le orme dello zio, arruolandosi nelle file dell'esercito bizantino, nel quale fece avanzamenti di carriera rapidissimi, soprattutto grazie alla proclamazione di Giustino a imperatore. Nel 518 era gi\u00e0 un membro scelto delle \"Scholae Palatinae\", mentre nel 520 divenne \"magister militum praesentalis\" in seguito all'assassinio del suo predecessore Vitaliano, forse ordito dallo stesso Giustiniano. Nel 521 assunse il consolato, che celebr\u00f2 con giochi fastosi e dispendiosi senza precedenti che lo portarono a spendere ben libbre d'oro pur di accattivarsi il favore del popolo. Giustiniano, per il suo forte ascendente sullo zio, divenne l'effettivo detentore del potere molto prima che Giustino, proclamandolo Augusto, lo associasse a s\u00e9 come imperatore il 1\u00ba aprile del 527. Gi\u00e0 tra il 518 e il 520, nonostante la sua posizione all'epoca non elevata, assunse un ruolo importante nella risoluzione dello scisma acaciano prendendo parte attiva ai negoziati. Giustiniano, inoltre, approfitt\u00f2 della sua influenza politica per far s\u00ec che i crimini della fazione dell'ippodromo degli Azzurri fossero lasciati impuniti all'insaputa dello zio; tuttavia, tra il 524 e il 525, Giustiniano, essendosi ammalato gravemente, non riusc\u00ec a impedire che gli Azzurri responsabili di gravi delitti venissero condannati dal prefetto urbano su ordini di Giustino I, informato della situazione da alcuni funzionari; in ogni caso Giustiniano, una volta guarito, non tard\u00f2 a vendicarsi del prefetto condannandolo all'esilio. Questo episodio, narrato dall'ostile \"Storia Segreta\" di Procopio, mostra l'enorme influenza rivestita da Giustiniano gi\u00e0 all'epoca del regno dello zio.\nTra il 524 e il 525, Giustiniano spos\u00f2 Teodora, un'attrice teatrale con trascorsi da prostituta. Giustiniano, per sposarla, dovette aggirare parecchi impedimenti, tra cui le resistenze di sua zia, l'imperatrice Eufemia, che era contraria al matrimonio con Teodora a causa della sua precedente attivit\u00e0, oltre a una legge che proibiva agli uomini di alto rango di sposare serve o attrici. Tuttavia, dopo la morte della zia, Giustiniano riusc\u00ec a persuadere lo zio imperatore ad emanare un editto che permetteva alle ex attrici pentite di sposare i cittadini di alto rango, rendendo cos\u00ec possibile il matrimonio. Teodora sarebbe divenuta molto influente nelle politiche dell'impero, e gli imperatori successivi avrebbero seguito l'esempio di Giustiniano, sposandosi al di fuori della classe aristocratica.\nIl 1\u00ba agosto dell'anno 527, per la morte di Giustino, Giustiniano rest\u00f2 l'unico imperatore.\nRegno.\nIl suo regno ebbe un impatto mondiale, segnando un'epoca distinta nella storia dell'Impero bizantino e della Chiesa ortodossa. Giustiniano fu uomo di insolita abilit\u00e0 nel lavoro e dotato di un carattere moderato, affabile e vitale, ma all'occorrenza scaltro e privo di scrupoli. Fu l'ultimo imperatore a tentare di restaurare l'antico Impero romano, impadronendosi di gran parte dei territori che facevano parte dell'Impero romano d'Occidente; a questo scopo diresse le sue guerre e la sua colossale attivit\u00e0 di costruzione. Partendo dalla premessa che l'esistenza del bene comune era affidata alle armi e alla legge, prest\u00f2 particolare attenzione alla legislazione e fece redigere quello che sarebbe diventato un monumento a sua perenne memoria, codificando il diritto romano nel \"Corpus iuris civilis\". Nel 535, Giustiniano fond\u00f2 Giustiniana Prima, nei pressi della sua citt\u00e0 natale. Teodora mor\u00ec nel 548; Giustiniano le sopravvisse per quasi 20 anni e mor\u00ec la notte tra il 14 e il 15 novembre 565.\nAmministrazione interna e provinciale.\nProtezione degli Azzurri.\nVarie fonti ostili al sovrano, come Procopio ed Evagrio Scolastico, sostengono che Giustiniano, nel corso del suo regno, garant\u00ec l'immunit\u00e0 alla fazione dell'ippodromo degli Azzurri (anche detti \"Veneti\"), permettendo loro ogni crimine ai danni dei loro avversari (i Verdi, anche detti \"Prasini\") e punendo severamente i magistrati che osavano condannarli. Evagrio, in particolare, narra che gli Azzurri potevano impunemente assassinare di giorno per strada i loro avversari e depredarli dei beni, e che il \"praeses\" (governatore) della Cilicia, Callinico, fu giustiziato per aver osato condannare due di essi per i loro crimini; la conseguenza di tale politica fu che i Verdi erano costretti a fuggire dalle loro abitazioni e, venendo respinti dovunque andassero, per reazione si diedero ad assaltare i viandanti per derubarli o assassinarli; Evagrio comunque ammette che in alcune circostanze Giustiniano, mostrando una certa volubilit\u00e0, non si oppose alla giusta punizione degli Azzurri per i crimini commessi. La \"Storia Segreta\" di Procopio, fornendo sostanzialmente la stessa versione di Evagrio ma con maggiori dettagli, sostiene che gli Azzurri indossavano un caratteristico abbigliamento \"alla unna\" e che in un primo momento commettevano omicidi e furti di sera, ma, successivamente, a causa della loro mancata punizione da parte delle autorit\u00e0 pubbliche, cominciarono a commettere delitti anche in pieno giorno e a danni di persone qualunque (indipendentemente dalla loro appartenenza ai Verdi), talvolta su commissione.\nLa storiografia moderna ritiene che Giustiniano favor\u00ec gli Azzurri, che condividevano le sue idee politiche ed ecclesiastiche e godevano del favore di Teodora che detestava i Verdi, soprattutto durante il regno di Giustino, mentre, una volta diventato imperatore, assunse una posizione pi\u00f9 neutrale: lo testimonierebbe un editto promulgato da Giustiniano insieme a suo zio Giustino (il quale lo aveva appena associato al trono proclamandolo co-imperatore), con il quale veniva proclamata l'uguaglianza di tutti di fronte alla legge, indipendentemente dalla loro fazione. Le repressioni, che colpirono ambedue le fazioni, suscitarono il malcontento di entrambe, e a ci\u00f2 si un\u00ec l'aumento delle tasse imposto da Giustiniano per ottenere il denaro necessario per portare avanti la propria politica restauratrice dell'Impero romano universale.\nLa conseguenza di ci\u00f2 fu una seria rivolta scoppiata durante i giochi dell'ippodromo alle idi di gennaio del 532. Tre giorni prima il \"praefectus urbi\" condann\u00f2 a morte sette esponenti di entrambe le fazioni, presumibilmente per dimostrare ai Verdi, che si erano lamentati per il favore imperiale goduto dagli Azzurri, l'imparzialit\u00e0 del governo. Tuttavia due dei faziosi (uno appartenente agli Azzurri e l'altro ai Verdi) condannati all'impiccagione si salvarono perch\u00e9 il capestro si spezz\u00f2 e riuscirono a fuggire trovando rifugio in una chiesa. Tre giorni dopo, ai giochi dell'ippodromo, le due fazioni chiesero la grazia dei due criminali scampati ma, non ricevendo risposta, si rivoltarono entrambe. Ebbe cos\u00ec inizio la rivolta di Nika, dal grido con cui le due fazioni diedero inizio alla rivolta (\"Nika\", cio\u00e8 \"Vinci\").\nL'Imperatore tent\u00f2 di trattare coi rivoltosi, destituendo i ministri Triboniano e Giovanni di Cappadocia, invisi ai faziosi, ma ci\u00f2 non bast\u00f2 a spegnere la rivolta e le due fazioni proclamarono imperatore Ipazio, nipote di Anastasio I. Giustiniano, disperato, aveva gi\u00e0 pronte le navi per fuggire dalla capitale ma Teodora riusc\u00ec a dissuaderlo affermando che avrebbe preferito morire da imperatrice piuttosto che perdere il trono fuggendo. Incoraggiato dalle parole di Teodora, Giustiniano diede a Narsete il compito di corrompere gli Azzurri col denaro, mentre Belisario e Mundo dovevano sedare la rivolta con le armi; la vicenda si concluse col massacro di oltre persone nell'ippodromo. Il giorno successivo vennero giustiziati l'usurpatore Ipazio e il complice Pompeo.\nNegli anni successivi alla rivolta sembra che le fazioni si fossero comportate bene e occasionali disordini furono stroncati sul nascere. L'Imperatore riedific\u00f2 Santa Sofia e le altre chiese ed edifici danneggiati durante la rivolta.\nCon la morte di Giustiniano e l'ascesa di Giustino II, il nuovo imperatore giur\u00f2 che avrebbe punito con uguale vigore sia i Verdi sia gli Azzurri. Queste furono le sue parole alle due fazioni: \u00abAzzurri, Giustiniano non c'\u00e8 pi\u00f9! Verdi, egli \u00e8 ancora vivo!\u00bb\nRiforme provinciali.\nGiustiniano apport\u00f2 alcune modifiche al sistema provinciale che si discostarono dai principi di Diocleziano e che, secondo J. B. Bury, anticiparono la riforma dei temi: queste riforme prevedevano infatti per determinate regioni dell'Impero l'accentramento del potere amministrativo e militare (che secondo Diocleziano dovevano rimanere separati) nelle mani di un'unica persona, la soppressione di alcuni vicari e l'accorpamento di province pi\u00f9 piccole in province pi\u00f9 grandi. Queste riforme risalgono agli anni 535 e 536 e sono motivate dal tentativo di porre fine ai conflitti tra autorit\u00e0 civile e autorit\u00e0 militare.\nCipro e Rodi, le Cicladi, la Caria, la Mesia e la Scizia vennero unite nella cosiddetta \"Prefettura delle Isole\" e posta sotto il comando di un \"quaestor exercitui\" residente a Odesso. Giustiniano, inoltre, elev\u00f2 i \"praeses\" della Fenicia Libanese al rango di \"spectabilis\" e i \"praeses\" della Palestina Salutare a proconsoli, il che illustra la volont\u00e0 dell'Imperatore di incrementare i poteri delle autorit\u00e0 minori. Nello stesso tempo diminu\u00ec i poteri dei governatori pi\u00f9 potenti, per esempio il Prefetto del pretorio d'Oriente e il Conte d'Oriente, quest'ultimo degradato a semplice governatore provinciale. Anche le diocesi di Asia e Ponto vennero abolite, anche se quest'ultima, tredici anni dopo, venne ripristinata per gravi problemi interni. I vicari di queste due diocesi divennero, coil titolo di \"Comes Iustinianus\" e con poteri sia civili sia militari, governatori rispettivamente delle province di Frigia Pacatiana e Galazia Prima. Quando la diocesi del Ponto venne ripristinata, il vicario ottenne poteri anche militari, per poter contrastare meglio i banditi che infestavano la regione.\nGiustiniano abol\u00ec inoltre il titolo di vicario di Tracia e di vicario delle Lunghe Mura, affidando l'amministrazione della diocesi di Tracia al \"Praetor Iustinianus\" di Tracia. In Egitto, ritenendo troppo gravoso per un solo uomo il governo della diocesi egiziana, limit\u00f2 l'autorit\u00e0 del \"Prefetto Augusteo\" (il vicario d'Egitto) alle sole province di Alessandria e di \"Aegyptus I\" e \"II\" con il titolo di \"dux\" e con autorit\u00e0 sia civile sia militare. Le province della Tebaide vennero invece affidate al \"dux\" di Tebaide mentre le due Libie vennero governate dal \"dux\" di Libia. Il risultato fu che la diocesi d'Egitto venne scissa in cinque circoscrizioni (gruppi di province) indipendenti tra loro, governate da duci con autorit\u00e0 sia civile sia militare e dipendenti dal prefetto d'Oriente.\nQuando Africa e Italia vennero riconquistate, Giustiniano ripristin\u00f2 la prefettura del pretorio d'Africa mentre la prefettura del pretorio d'Italia ritorn\u00f2 in mano imperiale dopo averla strappata ai Goti.\nAbolizione del consolato.\nNel 541 Giustiniano abol\u00ec il consolato. Il motivo di tale provvedimento era il fatto che tale carica, oltre a essere prettamente onorifica, portava al dispendio di ingenti somme di denaro. Peraltro le spese per le celebrazioni all'inizio dell'anno, che erano a carico del console, ammontavano a libbre d'oro, una cifra alla portata solo dei cittadini pi\u00f9 ricchi, per cui divenne sempre pi\u00f9 difficile trovare persone disposte a spendere una tale quantit\u00e0 di denaro per assumere la carica. In alcuni casi era l'Imperatore stesso a pagare le spese per il consolato al posto del console. Nel 538 Giustiniano promulg\u00f2 una legge che abbrevi\u00f2 la durata delle feste per festeggiare il console e rese facoltativa la distribuzione di denaro alla popolazione, stabilendo che, nel caso ci fosse stata, sarebbero state distribuite non monete d'oro ma monete d'argento. Nonostante ci\u00f2, nel 541, dopo il consolato di Basilio, la carica di console venne abolita. Da allora in poi il titolo di console divenne una carica che poteva essere assunta soltanto dall'Imperatore nel primo anno di regno.\nRiforme contro gli abusi.\nDurante la prefettura di Giovanni di Cappadocia, il prefetto d'Oriente e Giustiniano promulgarono alcune leggi per contrastare gli abusi e le iniquit\u00e0 commesse a danno dei sudditi. Una di queste prevedeva l'abolizione della \"suffragia\", una somma di denaro che i governatori di provincia dovevano sborsare per ottenere il posto: secondo l'Imperatore, i governatori, per rifarsi della spesa, spesso estorcevano ai cittadini una somma da tre a dieci volte maggiore. L'Imperatore proib\u00ec inoltre ai governatori di comprare le cariche e i contravventori venivano puniti con l'esilio, la perdita delle propriet\u00e0 o punizioni corporali.\nConferm\u00f2 inoltre una legge che proibiva ai governatori che si dimettevano di lasciare la provincia prima di 50 giorni dalle dimissioni, in modo che potessero essere giudicati per eventuali reati commessi. Cerc\u00f2 anche di dare maggiore autorit\u00e0 al \"difensor civitatis\", il magistrato che avrebbe dovuto difendere i diritti dei pi\u00f9 deboli ma che era diventato pressoch\u00e9 ininfluente e impotente; stabil\u00ec che il \"difensor civitatis\" sarebbe stato eletto tra gli individui pi\u00f9 influenti della citt\u00e0, sarebbe stato in carica non pi\u00f9 di due anni e avrebbe giudicato anche i casi minori e non coinvolgenti non pi\u00f9 di 300 numismata.\nIstitu\u00ec anche la figura del \"quaesitor\", un magistrato che aveva l'incarico di indagare i motivi per cui i provinciali si fossero trasferiti a Costantinopoli e, nel caso non fossero validi, rispedirli nelle loro province natie. Una tale carica fu istituita per contrastare il trasferimento dei provinciali nella capitale, dove un aumento del proletariato avrebbe potuto causare numerosi problemi di ordine pubblico.\nAbol\u00ec inoltre la carica di \"praefectus vigilum\", un ufficiale subordinato al \"praefectus urbi\" che aveva il compito di arrestare i malviventi, sostituendola con la carica di \"pretore dei demi\". Quest'ultima carica, a differenza del \"praefectus vigilum\", era indipendente dal \"praefectus urbi\" ed era sia giudice sia capo della polizia.\nTuttavia queste leggi non riuscirono a eliminare la corruzione; fonti coeve parlano infatti di compravendita delle cariche e di altri casi di corruzione, spesso per opera dei ministri di Giustiniano (ad esempio il prefetto del pretorio Pietro Barsime).\nPolitica finanziaria.\nGiustiniano viene accusato da Procopio di aver dilapidato le casse statali, lasciate piene da Anastasio, con le sue guerre di conquista e con la sua attivit\u00e0 edilizia e, una volta svuotatele, di aver oppresso i sudditi facendosi erede di ricchi senatori con falsi testamenti, confiscando con pretesti vari le ricchezze di vari senatori e tassando i poveri. Inoltre, a dire di Procopio, il denaro accumulato in tal modo veniva elargito, sotto forma di tributi, ai Barbari, rendendo cos\u00ec l'Impero loro tributario.\nPur essendo presente nella \"Storia segreta\" di Procopio un fondo di verit\u00e0, va detto che \u00e8 una fonte di parte e che Procopio tenta di screditare Giustiniano facendo apparire come \"sue innovazioni\" degli abusi gi\u00e0 esistenti sotto i suoi predecessori. Secondo J.B. Bury il sistema fiscale tardo-romano era per sua stessa natura cos\u00ec oppressivo che qualunque occhio critico avrebbe potuto raccogliere vari casi di oppressione (omettendo tutti i tentativi per alleviarla) per attaccare un sovrano facendolo apparire un tiranno. Giustiniano tra l'altro tent\u00f2 di combattere tali abusi e molte delle confische di terreni ai senatori erano giustificate dal fatto che essi avevano cospirato contro di lui. Le accuse che Giustiniano avrebbe sfruttato le leggi per arricchirsi tramite la confisca di propriet\u00e0 ai senatori giudicati colpevoli sembrano trovare smentite nel fatto che restitu\u00ec ai senatori coinvolti nella rivolta di Nika le propriet\u00e0 a loro confiscate e che negli ultimi anni, nonostante fosse in impellenti necessit\u00e0 di soldi, abol\u00ec la confisca di propriet\u00e0 come pena per crimini ordinari.\nAnalisi moderne hanno calcolato che il bilancio statale ai tempi di Anastasio era di circa 8 milioni di nomismata con una riserva di 23 milioni. Secondo Warren Treadgold, a smentita di quanto affermato da Procopio, Giustiniano spese s\u00ec grandi somme di denaro sfruttando le riserve di denaro ereditate da Anastasio ma non in maniera sconsiderata come lo storico tardo-antico affermava. Sotto l'amministrazione di Giovanni di Cappadocia fin\u00ec la compravendita delle cariche e, grazie ai tesori dei Goti e dei Vandali, nel 541 il bilancio sembra essere aumentato a 11,3 milioni di nomismata, circa un terzo in pi\u00f9 rispetto ad Anastasio.\nLa catastrofica epidemia di peste del 542 cambi\u00f2 le carte in tavola. Probabilmente circa un quarto della popolazione dell'Impero venne uccisa dalla pestilenza e lo stesso Imperatore cadde malato. Inoltre la caduta in disgrazia del prefetto del pretorio Giovanni di Cappadocia, accusato di avere congiurato contro l'Imperatore, priv\u00f2 Giustiniano di un abile consigliere seppur impopolare. Per mantenere in attivo il bilancio statale, con le entrate in forte calo a causa della peste, l'Imperatore nomin\u00f2 Prefetto del pretorio Pietro Barsime, un banchiere disonesto. Pietro riusc\u00ec a mantenere in attivo il bilancio statale riprendendo la compravendita delle cariche e opprimendo i senatori con confische e altre iniquit\u00e0. Per risparmiare smise inoltre di pagare i \"limitanei\" (cio\u00e8 le truppe di frontiera) con il risultato che nel 545 numerosi soldati disertarono.\nGiustiniano comunque cerc\u00f2 di venire incontro ai suoi sudditi: poich\u00e9 gli abitanti delle province erano gravati dall'onere di fornire cibo agli eserciti ivi stanziati e trasportare le scorte negli accampamenti, egli con una legge del 545 stabil\u00ec che da quel momento in poi sarebbero stati pagati in pieno per il cibo fornito agli eserciti e che gli eserciti non avrebbero potuto pi\u00f9 prelevare dalla popolazione cibo gratuitamente o senza autorizzazione scritta. Tent\u00f2 anche di combattere gli abusi nella riscossione dell'epibola, una tassa gravosa pagata dai proprietari terrieri per le terre non coltivabili adiacenti ai loro latifondi; la peste e le devastazioni apportate dai Persiani sembrano tuttavia aver reso la riscossione dell'epibola frequente e gravosa.\nNel 558 scoppi\u00f2 di nuovo la peste, che probabilmente vanific\u00f2 ogni tentativo di ripresa demografica ed economica e che spinse il prefetto del pretorio Pietro Barsime (al suo secondo mandato) ad adottare gli stessi metodi impopolari del suo primo mandato pur di mantenere in attivo il bilancio statale. Nel 565, alla morte di Giustiniano, il bilancio statale era di 8,3 milioni di nomismata, quasi lo stesso dei tempi di Anastasio. La peste aveva impoverito lo Stato e costretto, insieme alle guerre di conquista e all'attivit\u00e0 edilizia, Giustiniano a metodi oppressivi che lo resero impopolare. Secondo Warren Treadgold Giustiniano ebbe il merito di aver saputo affrontare efficacemente la forte crisi provocata dalla peste, impedendo, seppur a malapena e con metodi impopolari, il completo collasso economico e militare dello Stato bizantino.\nPolitica commerciale.\nAi tempi di Giustiniano Costantinopoli, grazie alla sua posizione geografica privilegiata, dominava i traffici commerciali nel mediterraneo. I Bizantini non erano granch\u00e9 interessati a commerciare con nazioni europee, ormai impoverite dalle invasioni barbariche; preferirono piuttosto stringere contatti commerciali con le nazioni dell'Estremo Oriente, come India e Cina, dove veniva prodotta la seta. I Cinesi importavano dai Bizantini vasellame e stoffe prodotte in Siria ed esportavano la seta.\nUn grosso ostacolo ai traffici con l'Estremo Oriente era per\u00f2 rappresentato dalla Persia, nemico giurato dell'Impero, sul cui territorio era necessario passare per giungere in Cina. Una conseguenza di ci\u00f2 \u00e8 che durante i frequenti conflitti con i Persiani Sasanidi i traffici con Cina e India non erano possibili. Giustiniano cerc\u00f2 di ovviare a questo problema tentando di aprirsi un passaggio per la Cina attraverso la Crimea, e in questa occasione i Bizantini avviarono delle relazioni diplomatiche con i Turchi, anch'essi venuti in conflitto commerciale con i Sasanidi. Sotto il successore di Giustiniano, Giustino II, Bizantini e Turchi si allearono contro i Persiani. Un altro modo con cui Giustiniano cerc\u00f2 di commerciare con la Cina senza passare per la Persia fu giungere via mare passando per il Mar Rosso e per l'Oceano Indiano. In quest'occasione strinse rapporti commerciali con gli Etiopi del Regno di Aksum. Tuttavia entrambe le vie alternative presentavano inconvenienti: l'Oceano Indiano era dominato dai mercanti sasanidi mentre la via asiatica era impervia e piena di pericoli.\nIl problema fu risolto dall'astuzia di due monaci nestoriani che, in un viaggio in Oriente, riuscirono a impadronirsi del segreto della produzione della seta e riuscirono a portare di nascosto a Costantinopoli dei bachi da seta. La fioritura della produzione della seta nell'Impero che ne segu\u00ec fece s\u00ec che la produzione della seta divenne uno dei settori pi\u00f9 importanti dell'industria bizantina e port\u00f2 a un considerevole aumento delle entrate. I principali centri di produzione della seta nell'Impero erano Costantinopoli, Antiochia, Tiro, Beirut e Tebe.\nI Bizantini esportavano dai popoli delle steppe stoffe, ornamenti e vino e importavano pelli, cuoio e schiavi. L'Egitto importava dall'India le spezie. Il commercio delle spezie potrebbe aver contribuito alla diffusione dell'epidemia di peste che colp\u00ec l'Impero durante il regno di Giustiniano; sembra infatti che l'epidemia si sia originata dall'Etiopia e da l\u00ec, tramite il commercio, sarebbe giunta in Egitto da dove si sarebbe diffusa per tutto l'Impero. La peste colp\u00ec duramente soprattutto i commerci, che entrarono in crisi.\nL'attivit\u00e0 legislativa.\nSe i piani militari o le sue risposte alle gravi crisi demografica, economica e sociale non ebbero particolare successo, Giustiniano conquist\u00f2 una fama duratura per la sua rivoluzione giuridica, che riorganizz\u00f2 il diritto romano in una forma e uno schema organico rimasto alla base della legge di diverse nazioni odierne.\nLa sua attivit\u00e0 pu\u00f2 essere opportunamente suddivisa in tre periodi. Il \"primo\" periodo, dal 528 al 534, fu caratterizzato dalle grandi compilazioni, con la preparazione e la pubblicazione di:\nIl lavoro compiuto in questo periodo risent\u00ec positivamente del coordinamento operato da Triboniano: il \"quaestor sacri palatii\" era infatti un esperto e colto giurista, perfettamente a suo agio anche nel maneggiare leggi vecchie di secoli.\nIl \"secondo periodo\", dal 535 al 542, fu caratterizzato da un'intensa legislazione \"corrente\" (per mezzo delle \"Novellae constitutiones\", che raccolsero i frutti dell'intensa stagione legislativa tra il 535 e il 542). Il \"terzo periodo\", infine, dal 543 al 565, anche per la minore, o diversa, qualit\u00e0 dei collaboratori, vide l'attivit\u00e0 legislativa (sempre per mezzo di \"Novellae\") farsi sempre pi\u00f9 scarsa e scadente.\nIl \"Corpus Iuris Civilis\" fu formato da tali opere, nelle quali le nuove leggi si armonizzavano con quelle antiche. Nel primo periodo furono scritte in latino, lingua ufficiale dell'impero ma scarsamente conosciuto dai cittadini delle province orientali (anche se lo stesso Giustiniano era di lingua, cultura e mentalit\u00e0 latine e parlava con difficolt\u00e0 il greco). Il latino infatti era sostanzialmente la lingua dell'amministrazione, della giustizia e dell'esercito, mentre le principali lingue d'uso nella parte orientale dell'impero erano il greco e, in minor misura, il copto, l'aramaico e l'armeno (rispettivamente in Egitto, Siria e alcune regioni dell'Asia Minore). Se il dominio romano, repubblicano prima e imperiale dopo, era riuscito a imporre con successo il proprio diritto e le proprie istituzioni politiche e militari, il sostrato culturale delle province orientali dell'impero continu\u00f2 a essere improntato in larga misura a forme e moduli di tipo tardo-ellenistico. Per ovviare a ci\u00f2, le opere successive (dalle \"Novellae\" in poi) vennero redatte pragmaticamente in greco, lingua pi\u00f9 utilizzata dal popolo e nella pratica amministrativa quotidiana.\nIl \"Corpus\" forma la base della giurisprudenza latina (compreso il diritto canonico: \"ecclesia vivit lege romana\") e, per gli storici, fornisce una preziosa visione dall'interno, delle preoccupazioni e delle attivit\u00e0 dell'Impero Romano. Raccoglie assieme le molte fonti in cui le \"leges\" (leggi) e le altre regole erano espresse o pubblicate: leggi vere e proprie (\"leges\"), senatoconsulti (\"senatusconsulta\"), decreti imperiali, rescritti, opinioni e interpretazioni dei giuristi (\"responsa prudentium\"). Il \"Corpus\" viene definito un \"monumento alla sapienza giuridica di Roma\" e fu alla base della rinascita degli studi giuridici e delle istituzioni politiche in Europa, tanto che ancora oggi costituisce il fondamento di molti sistemi giuridici nazionali nel mondo.\nAnche in campo amministrativo la sua attivit\u00e0 fu notevole: dopo la rivolta di Nika inizi\u00f2 a rinnovare l'impero coadiuvato dal prefetto Giovanni di Cappadocia, accorpando province, potenziando l'accentramento amministrativo e iniziando una rigorosa politica finanziaria improntata al taglio degli sprechi e al recupero sistematico delle somme dovute allo Stato.\nLe attivit\u00e0 militari e le campagne di Belisario.\nCome i suoi predecessori romani e successori bizantini, Giustiniano si impegn\u00f2 in guerra contro la Persia della dinastia sasanide. Comunque, le sue principali ambizioni militari si concentrarono sul Mediterraneo occidentale, dove il suo generale Belisario guid\u00f2 la riconquista di parti del territorio del vecchio Impero Romano. Belisario ottenne questo compito come ricompensa per esser riuscito a sedare la rivolta di Nika, a Costantinopoli, nel gennaio del 532, nella quale fanatici della corsa con le bighe avevano costretto Giustiniano a dimettere l'impopolare Triboniano, e avevano tentato di rovesciare l'imperatore stesso. La conclusione della guerra iberica (526-532) contro la Persia, sancita con la cosiddetta pace eterna (532), diede a Giustiniano via libera per le campagne di conquista in occidente, almeno fino alla ripresa delle ostilit\u00e0 con i Persiani a partire dal 540.\nGuerre in Africa.\nNel 533 Giustiniano trov\u00f2 un pretesto per dichiarare guerra ai Vandali: nel 530 il loro re Ilderico, di fede cattolica, era stato infatti rovesciato dal cugino (di fede ariana) Gelimero, che assunse il potere. Giustiniano, in buoni rapporti con Ilderico, intim\u00f2 a Gelimero di restituire il trono al legittimo re, ma al suo rifiuto, dichiar\u00f2 guerra ai Vandali. Belisario ottenne il comando della spedizione e, arrivato in Africa, riusc\u00ec a infliggere una seria sconfitta alla popolazione barbarica presso Ad Decimum, poco distante da Cartagine. Due giorni dopo Belisario entr\u00f2 a Cartagine e, infliggendo un'altra sconfitta ai Vandali a Tricamaro, li costrinse infine alla resa. L'Impero ritorn\u00f2 cos\u00ec in possesso dell'Africa vandalica, Sardegna, Corsica e Isole Baleari.\nImmediatamente dopo la vittoria, nell'aprile 534, l'imperatore Giustiniano promulg\u00f2 una legge riguardante l'organizzazione amministrativa dei nuovi territori. L'Augusto ripristin\u00f2 la vecchia amministrazione, ma promosse il governatore a Cartagine a prefetto del pretorio: \nL'intento di Giustiniano fu, sostiene lo storico J.B. Bury, quello di \u00abcancellare ogni traccia della conquista vandala, come se non ci fosse mai stata\u00bb. Il cattolicesimo ritorn\u00f2 a essere la religione ufficiale delle nuove province e gli Ariani vennero perseguitati.\nAnche la propriet\u00e0 terriera venne riportata allo stato preesistente alla conquista vandalica, ma la scarsit\u00e0 di validi titoli di propriet\u00e0 dopo 100 anni di dominio vandalico provocarono un caos amministrativo e giuridico. A capo dell'amministrazione militare venne posto il \"magister militum Africae\", con un subordinato \"magister peditum\" e quattro comandi regionali di frontiera (Tripolitania, Byzacena, Numidia e Mauretania) sotto il comando di un \"dux\". Questa organizzazione venne introdotta gradualmente, poich\u00e9 a quel tempo i Romani erano impegnati nella lotta contro i Mauri.\nLe campagne successive in Africa, volte soprattutto a difendere i territori bizantini dagli attacchi dei Mauri, culminarono nel 548 in una campagna vittoriosa di Giovanni Troglita, cantata da Corippo nel poema \"Ioanneide\".\nGuerre in Italia.\nGiustiniano trov\u00f2 quindi il pretesto per dichiarare guerra agli Ostrogoti, che governavano a quei tempi l'Italia, nell'assassinio della reggente Amalasunta compiuto da Teodato per impadronirsi del trono. Giustiniano aveva stretto relazioni amichevoli con Amalasunta, reggente del regno ostrogoto per conto del figlio Atalarico, la quale, venuta a conoscenza che era stata ordita una congiura per detronizzarla, prese in considerazione la possibilit\u00e0 di fuggire a Costantinopoli presso Giustiniano, salvo poi ripensarci dopo essere riuscita a sventare il golpe. Nel frattempo il giovane Atalarico si era gravemente ammalato e Amalasunta, consapevole di non riuscire a conservare a lungo il potere dopo la morte del figlio a causa della crescente opposizione al suo governo, intavol\u00f2 trattative con Giustiniano per la cessione dell'Italia all'Impero. Mentre le trattative erano ancora in corso, Atalarico si spense in tenera et\u00e0, costringendo Amalasunta a condividere il trono con il cugino Teodato (534), il quale non tard\u00f2 a organizzare un colpo di Stato con cui rovesci\u00f2 ed esili\u00f2 la regina madre sull'isola Martana del Lago di Bolsena; quest'ultima venne poi strangolata per ordine di Teodato nel 535. L'imperatore affid\u00f2 l'impresa di riconquistare l'Italia a Belisario, console per l'anno 535, mentre Mundo ricevette l'incarico di invadere la Dalmazia.\nBelisario avanz\u00f2 in Sicilia, conquistandola in breve tempo, mentre contemporaneamente Mundo riusc\u00ec a soggiogare la Dalmazia. Nel frattempo il re ostrogoto Teodato, allarmato per i primi successi bizantini e poco incline alla guerra, invi\u00f2 Papa Agapito I a Costantinopoli per negoziare la pace, ma la missione diplomatica del pontefice (che si spense nella capitale bizantina nella primavera del 536) ebbe successo solo dal punto di vista religioso (convincendo Giustiniano ad abbandonare la politica di compromesso con gli eretici monofisiti). Nel corso delle trattative, Teodato parve inizialmente remissivo dichiarandosi disposto a consegnare il regno ostrogoto all'Impero in cambio di una pensione annuale. Tuttavia, in seguito a una vittoria in Dalmazia sulle truppe imperiali, il re goto torn\u00f2 sui propri passi, rompendo le trattative di pace e determinando il proseguimento delle ostilit\u00e0. Nel 536 Belisario attravers\u00f2 lo stretto di Messina, sottomise senza trovare opposizione l'Italia meridionale e si diresse a Roma, che conquist\u00f2.\nNel frattempo i Goti, insoddisfatti della passivit\u00e0 di Teodato, lo uccisero per eleggere re Vitige, il quale prepar\u00f2 la controffensiva gota che si concret\u00f2 nell'assedio di Roma protrattosi per un anno. Durante l'assedio di Roma del 537-538, l'assediato Belisario chiese, ottenendoli, nuovi rinforzi all'imperatore. Il comandante dei rinforzi, l'eunuco Narsete, non era tuttavia disposto a obbedire agli ordini di Belisario e, sentendosi legittimato dalla discrezionalit\u00e0 accordatagli da Giustiniano, intraprese la conquista dell'Emilia nonostante il disaccordo di Belisario. La conseguente disunione dell'esercito imperiale, diviso in una fazione fedele a Belisario e l'altra al seguito di Narsete, agevol\u00f2 la riconquista gota di Milano, in seguito alla quale Giustiniano richiam\u00f2 Narsete a Costantinopoli. Senza pi\u00f9 Narsete a contrastarlo, Belisario pot\u00e9 riprendere la riconquista dell'Italia, impadronendosi con l'inganno della capitale dei Goti Ravenna e facendo prigioniero il re Vitige, che port\u00f2 con s\u00e9 a Costantinopoli.\nBelisario era in disaccordo con Giustiniano sul che fare dei territori riconquistati: Giustiniano avrebbe voluto lasciare che gli Ostrogoti governassero uno Stato a nord del Po, mentre Belisario avrebbe preferito fare dell'intera Italia un territorio imperiale. Deluso da Belisario, Giustiniano invi\u00f2 quest'ultimo a oriente, a difendere l'impero dai rinnovati attacchi dei Persiani. Dopo il richiamo di Belisario, Giustiniano sped\u00ec in Italia il logoteta (funzionario fiscale) Giovanni, il cui rapace fiscalismo alien\u00f2 le simpatie degli italici soggetti al governo imperiale. Inoltre la mancanza di un comando unitario e le divisioni tra i generali agevolarono la ripresa degli Ostrogoti, condotti dal nuovo re Totila, che riconquistarono gran parte del Sud Italia, compromettendo le conquiste di Belisario nel quinquennio tra il 535 al 540.\nNel tentativo di risollevare la situazione, Giustiniano decise dunque di rispedire Belisario in Italia (544). Anche a causa della guerra contro la Persia ancora in corso, Giustiniano non gli pot\u00e9 mettere a disposizione alcun esercito, ad esclusione delle truppe che gi\u00e0 si trovavano in Italia; per tali motivi, il generale aveva dovuto provvedere da s\u00e9, a proprie spese, al reclutamento di volontari in Tracia e in Illirico per un totale di 4000 uomini. A pesare sull'esiguo numero di truppe messe a disposizione del generale fu anche la sua recente caduta in disgrazia: nel 542 Belisario, sospettato di tradimento, era stato destituito e privato dei suoi \"bucellarii\" (una sorta di milizia privata al suo soldo che si era rivelata decisiva nelle vittorie contro Vandali e Ostrogoti) che non gli furono restituiti nemmeno quando fu riabilitato e spedito in Italia, privandolo cos\u00ec di truppe abili. Lo scarso numero di truppe fornitegli dall'imperatore imped\u00ec al generale bizantino di contrastare efficacemente Totila che per giunta aveva potenziato la marina ostrogota, riuscendo cos\u00ec a ostacolare il rifornimento delle citt\u00e0 assediate, e adottato delle contromisure atte a impedire a Belisario di applicare la sua tattica consueta basata sul logoramento delle forze nemiche tramite la guerriglia; ad esempio il re ostrogoto faceva demolire sistematicamente le mura delle citt\u00e0 espugnate in modo da togliere alle armate bizantine la possibilit\u00e0 di fare uso dei centri fortificati per logorare il nemico e cos\u00ec costringerle allo scontro in campo aperto. In queste circostanze Belisario non os\u00f2 mai avventurarsi nell'interno della penisola, ma piuttosto prefer\u00ec spostamenti marittimi navigando lungo le coste. Nonostante tali difficolt\u00e0, Belisario riusc\u00ec a recuperare Roma e a respingere un tentativo di riconquista della citt\u00e0 da parte di Totila. In ogni caso la situazione si era ulteriormente deteriorata e tra la fine del 548 e gli inizi del 549 l'imperatore, su richiesta della consorte di Belisario, lo richiam\u00f2 a Costantinopoli.\nDopo la partenza di Belisario dall'Italia, Giustiniano, assorto nel tentativo di risoluzione di importanti controversie teologiche (come quella dei Tre Capitoli), continu\u00f2 a dilazionare l'invio di rinforzi in Italia, malgrado i solleciti in tal senso da parte dei senatori rifugiatisi a Costantinopoli. Di conseguenza, Totila riconquist\u00f2 Roma e altre citt\u00e0, per poi invadere la Sicilia e la Sardegna, riducendo i territori ancora controllati dai Bizantini nella penisola a poche piazzeforti isolate. Nel frattempo i Franchi, approfittando della guerra in corso tra Ostrogoti e Bizantini, avevano occupato gran parte dell'Italia settentrionale. Giustiniano, a questo punto, si risolse a inviare in Italia consistenti rinforzi sotto il comando di suo cugino Germano, il quale fu nominato \"strategos autokrator\" (generalissimo) e spos\u00f2 l'ex regina ostrogota Matasunta, una mossa propagandistica che si sperava avrebbe significativamente ridotto la resistenza oppostagli dagli Ostrogoti. Tuttavia Germano si spense improvvisamente nell'autunno del 550 durante i preparativi della spedizione, che fu per il momento rinviata.\nNel 551 l'imperatore affid\u00f2 al generale eunuco Narsete il compito di concludere una volta per tutte la guerra gotica. Nel corso del 552 Narsete, supportato da truppe adeguate allo scopo, riusc\u00ec a sconfiggere definitivamente gli Ostrogoti annientandoli nelle battaglie di Tagina (nel corso della quale mor\u00ec Totila) e dei Monti Lattari (dove trov\u00f2 la morte l'ultimo re ostrogoto Teia). La conquista non si rivel\u00f2 per\u00f2 salda, dal momento che la penisola venne invasa dai Franchi e Alemanni che dilagarono fino allo stretto di Messina, mentre alcune fortezze gote ancora resistevano. Narsete riusc\u00ec a superare anche questi nuovi ostacoli, annientando la coalizione franco-alemanna nella Battaglia del Volturno del 554, e nel 555 l'ultima fortezza gota a sud del Po, Conza, capitol\u00f2.\nGli anni successivi furono dedicati alla conquista delle citt\u00e0 a nord del Po rimaste in mano gota e franca: nel 559 Milano e la Venezia risultavano gi\u00e0 essere in mano imperiale, ma fu solo nel 562, con la resa di Brescia e Verona, che la conquista dell'Italia pot\u00e9 dirsi completa. Ma le conquiste di Narsete non furono durature e, a causa dello spopolamento e delle frequenti razzie di Franchi e Alemanni, non si ebbe mai un'ordinata gestione dei territori recuperati.\nCon la \"Prammatica Sanzione\" del 554 la legislazione imperiale fu estesa all'Italia. La Dalmazia entr\u00f2 a far parte della prefettura del pretorio dell'Illirico mentre la Sicilia non entr\u00f2 a far parte di nessuna prefettura. La prefettura del pretorio d'Italia fu ristretta quindi all'Italia continentale e peninsulare, escludendo le isole. La massima autorit\u00e0 civile era in teoria il \"prefetto del pretorio\" risiedente a Ravenna ma nei fatti l'autorit\u00e0 civile fu sempre limitata fin dal principio da quella militare. Fu infatti il \"generalissimo\" (\"strategos autokrator\" in greco) Narsete ad assumere il governo effettivo dell'Italia. Pare che la prefettura d'Italia fu suddivisa in due diocesi, come nel tardo impero romano.\nL'Imperatore, mostrando soddisfazione per la fine del \"tiranno Totila\", annull\u00f2 tutti i provvedimenti di quel re goto, confermando per\u00f2 le leggi dei suoi predecessori: questi provvedimenti erano volti ad annullare la riforma sociale di Totila, che aveva colpito gli interessi della classe senatoria con confische e l'affrancamento dei servi, e restaurare l'ordine preesistente alla guerra. Inoltre promise a Roma fondi per la ricostruzione dei danni della guerra, e tent\u00f2 di porre fine agli abusi fiscali compiuti dai suoi sottoposti nella penisola, ma questi provvedimenti non ebbero molto effetto. Anche se alcune fonti coeve propagandistiche parlano di un'Italia florida e rinata dopo la conclusione del conflitto, la realt\u00e0 doveva essere ben diversa: la guerra aveva infatti inflitto all'Italia danni che non fu possibile cancellare in breve tempo, e, anche se Narsete e i suoi sottoposti ricostruirono numerose citt\u00e0 distrutte dai Goti, la situazione dell'Italia era comunque disastrosa, dato che, come ammise in due lettere Papa Pelagio, le campagne erano talmente devastate da essere irrecuperabili e la Chiesa riceveva proventi solo dalle isole o da zone esterne alla Penisola; inoltre i tentativi di Giustiniano di porre fine agli abusi nella riscossione delle tasse in Italia non ebbero effetto, poich\u00e9 ancora esistevano, mentre il senato romano entr\u00f2 in una crisi irreversibile e scomparve agli inizi del VII secolo.\nLa conquista dell'Italia fu tuttavia effimera: infatti tre anni dopo la morte di Giustiniano, nel 568, i Longobardi invasero la penisola e in pochi anni riuscirono a occuparne circa due terzi.\nConquista della Spagna meridionale.\nNel corso del 551 il regno visigoto fu colpito da una grave guerra civile: un pretendente al trono, Atanagildo, era infatti insorto contro il re legittimo Agila I, chiedendo aiuti militari proprio all'Impero romano d'Oriente per rovesciare il legittimo sovrano; Giustiniano decise di accettare la richiesta di aiuto giuntagli da Atanagildo, intendendo approfittare della guerra civile tra i Visigoti per strappare loro territori in Spagna meridionale; affid\u00f2 il comando della spedizione a Liberio, che invase la Spagna meridionale in supporto di Atanagildo; sullo svolgimento della guerra le cronache dell'epoca non sono molto dettagliate, ma intorno al 555 la guerra civile termin\u00f2 con l'uccisione di Agila e l'ascesa al trono di Atanagildo, che per\u00f2 non riusc\u00ec a ottenere il ritiro delle truppe imperiali dalle citt\u00e0 da esse occupate.\nI territori occupati dalle truppe imperiali (che comprendevano parte della Spagna meridionale) formarono la nuova provincia di \"Spania\", che resistette agli assalti visigoti fino al 624, anno in cui i Bizantini furono espulsi dalla Spagna. Sembra che i Bizantini abbiano occupato parte della Spagna, non solo per portare avanti il progetto di \"restauratio imperii\" giustinianea, ma anche per formare una zona \"cuscinetto\" (la Spagna bizantina appunto) per impedire ai Visigoti di invadere l'Africa bizantina.\nIl rovescio della medaglia: le guerre in Oriente e nei Balcani.\nLo squilibrio creato a oriente dalle campagne in Europa occidentale fu subito colto dai Persiani, che tra il 540 e il 562 invasero l'Armenia e la Siria, espugnando anche la metropoli di Antiochia la cui popolazione venne deportata in Persia. Giustiniano fu costretto a richiamare Belisario a Costantinopoli per inviarlo contro i Persiani nel 541 ma il generale, pur ottenendo qualche successo, non riusc\u00ec a ottenere una vittoria definitiva. Nel 545 Giustiniano riusc\u00ec a ottenere una tregua a caro prezzo, non valida tuttavia per la Lazica, dove la guerra riprese con intensit\u00e0 nel 549, dopo la rivolta della popolazione locale, oppressa dai Persiani, che chiese aiuto a Bisanzio. Il conflitto che ne risult\u00f2, detta guerra lazica, dur\u00f2 fino al 557. Tuttavia fu solo nel 561 che venne firmata la pace, con la quale l'impero romano d'Oriente riotteneva il controllo della regione, ma al prezzo di un tributo da versare ai Persiani.\nInoltre anche le frontiere balcaniche erano messe a rischio dalle popolazioni di Slavi che, nonostante la robustezza delle fortezze imperiali, sulle quali Giustiniano aveva investito molti soldi, invadevano quasi ogni anno i Balcani massacrando e saccheggiando le province bizantine senza incontrare quasi alcuna resistenza. Infatti, a causa delle campagne in Occidente, le frontiere balcaniche furono sguarnite di truppe e di ci\u00f2 ne approfittarono i Barbari che nel 559 giunsero a minacciare direttamente Costantinopoli e furono respinti solo per merito di Belisario.\nDella politica espansionistica di Giustiniano ne fecero dunque le spese gli abitanti dell'Impero come afferma Procopio nella \"Storia segreta\":\nPersecuzioni delle religioni non cristiane.\nLa politica religiosa di Giustiniano rifletteva la convinzione imperiale che l'unit\u00e0 dell'impero presupponesse incondizionatamente l'unit\u00e0 della fede; e con lui sembr\u00f2 un dato di fatto che questa fede potesse essere solo l'ortodossia. Gli appartenenti a un credo differente dovettero riconoscere che il processo iniziato a partire da Costantino I sarebbe continuato con vigore. Il \"Codice Giustiniano\" conteneva due statuti (\"Cod.\", I., xi. 9 e 10) i quali decretavano la totale distruzione dell'Ellenismo, anche nella vita civile; queste disposizioni vennero attuate con zelo. Le fonti coeve (Giovanni Malala, Teofane Confessore, Giovanni di Efeso) ci parlano di gravi persecuzioni, anche di uomini altolocati.\nForse, l'evento pi\u00f9 degno di nota avvenne nel 529, quando gli insegnamenti dell'Accademia di Atene di Platone vennero posti sotto il controllo dello Stato per ordine di Giustiniano, soffocando in pratica questa scuola di formazione dell'ellenismo. Il Paganesimo venne soppresso attivamente. Solo in Asia Minore, Giovanni di Efeso sostenne di aver convertito pagani. Altre popolazioni accettarono la cristianit\u00e0: gli Eruli, gli Unni che dimoravano nei pressi del Don, gli Abasgi e gli Tzani in Caucasia.\nL'adorazione di Amon ad Augila, nel deserto libico, venne abolita; cos\u00ec come i resti del culto di Iside sull'isola di File, sulle prime cataratte del Nilo. Il Presbitero Giuliano e il Vescovo Longino condussero una missione tra i Nabatei e Giustiniano tent\u00f2 di rafforzare la cristianit\u00e0 nello Yemen inviandovi un ecclesiastico dall'Egitto.\nAnche gli Ebrei soffrirono; non solo le autorit\u00e0 restrinsero i loro diritti civili, e minacciarono i loro privilegi religiosi; ma l'imperatore interfer\u00ec negli affari interni della sinagoga, vietando ad esempio l'uso della lingua ebraica nel culto. I recalcitranti vennero minacciati con punizioni corporali, esilio e perdita delle propriet\u00e0. Gli ebrei di Borium, non lontano dalla Syrtis Major, che resistettero a Belisario nella sua campagna contro i Vandali, dovettero abbracciare la cristianit\u00e0; la loro sinagoga divenne una chiesa.\nLa repressione dei Samaritani.\nL'imperatore ebbe molti problemi con i Samaritani, considerati refrattari alla cristianit\u00e0 e ripetutamente in insurrezione. Questo gruppo etnico religioso, che alle soglie dei VI secolo era divenuto dominante in Samaria, era avversato dai cristiani e anche dagli Ebrei. In quanto di religione non accettabile, essi subirono le stesse restrizioni di diritti civili subite dagli eretici. Una prima rivolta samaritana scoppi\u00f2 nel 529, a causa dell'usanza da parte dei bambini cristiani di lanciare sassi contro le sinagoghe dei Samaritani dopo la messa della domenica; i Samaritani, che in genere sopportavano questa usanza, in quell'occasione reagirono rivoltandosi e massacrando la popolazione cristiana; nominarono successivamente imperatore un brigante di nome Giuliano, ma la loro rivolta venne rapidamente repressa nel sangue. I superstiti della rivolta tentarono senza successo di consegnare la Palestina ai Persiani (con cui l'Impero era in guerra) l'anno successivo. Giustiniano pun\u00ec i Samaritani con una legge del 531 che ordinava la distruzione delle sinagoghe samaritane e li privava del diritto di lasciare in eredit\u00e0 i propri beni a meno che gli eredi non fossero cristiani ortodossi.\nSuccessivamente, nel 551, l'Imperatore, dopo aver avuto dal vescovo di Cesarea Sergio assicurazioni che la conversione dei Samaritani era a un buon punto e sarebbero rimasti tranquilli, revoc\u00f2 con la legge \"Novella 129\" alcune restrizioni civili che gravavano sui Samaritani tra cui il divieto di lasciare in eredit\u00e0 i loro beni ad altri samaritani (anche se nel caso uno degli eredi fosse stato cristiano ortodosso questi avrebbe ereditato tutto). Alla met\u00e0 dell'estate del 556, tuttavia, scoppi\u00f2 la seconda rivolta samaritana. I Samaritani, che erano gi\u00e0 stati decimati circa tre decenni prima, insorgevano in Cesarea, uniti questa volta ad alcuni alleati Ebrei. Anche questa rivolta fu annientata senza piet\u00e0.\nLe persecuzioni dei Manichei.\nL'uniformit\u00e0 della politica di Giustiniano signific\u00f2 che anche i Manichei (che credevano in una religione dualista basata sulla Luce e le Tenebre) soffrirono dure persecuzioni, sperimentando sia l'esilio sia la minaccia della pena capitale. A Costantinopoli, in un'occasione, molti manichei, dopo una dura ma manipolata inquisizione, vennero giustiziati alla presenza di Giustiniano in persona: alcuni sul rogo, altri per affogamento.\nPolitica ecclesiastica.\nCome per l'amministrazione secolare, il dispotismo apparve anche nella politica ecclesiastica dell'imperatore. Egli regolava tutto, sia nella religione sia nella legge.\nAgli inizi del suo regno, ritenne appropriato promulgare per legge il suo credo nella Trinit\u00e0 e nell'Incarnazione; e di minacciare tutti gli eretici con delle punizioni. Successivamente dichiar\u00f2 che aveva stabilito di privare tutti i disturbatori dell'ortodossia dell'opportunit\u00e0, per tale offesa, di un giusto processo di legge. Giustiniano rese il credo niceno-costantinopolitano l'unico simbolo della Chiesa e concesse valore legale ai canoni dei quattro concili ecumenici. I vescovi che parteciparono al Secondo concilio di Costantinopoli del 553, riconobbero che non poteva essere fatto niente nella Chiesa, che fosse contrario alla volont\u00e0 e agli ordini dell'imperatore; mentre, da parte sua, l'imperatore, nel caso del Patriarca Antimo, rafforz\u00f2 il bando della Chiesa con la proscrizione temporale. Diversi vescovi dovettero subire l'ira del tiranno. D'altra parte \u00e8 vero che non neg\u00f2 alcuna opportunit\u00e0 per assicurare i diritti della Chiesa e del clero e per proteggere e favorire il monachesimo.\nSia il \"Codex\" sia le \"Novellae\" contengono molti decreti dell'Imperatore riguardanti donazioni, fondazioni, e l'amministrazione della propriet\u00e0 ecclesiastica; elezioni e diritti di vescovi, sacerdoti e abati; vita monastica, obblighi residenziali del clero, condotta del servizio divino, giurisdizione episcopale, ecc. Giustiniano abbell\u00ec e ingrand\u00ec Gerusalemme, divenuta il centro religioso della cristianit\u00e0, con la costruzione di una nuova grandiosa chiesa dedicata alla Vergine, denominata Nuova Chiesa (in greco \"Nea Ekklesia\") o Nuova S. Maria. L'ampio edificio a tre navate, gi\u00e0 iniziato dal patriarca Elia, fu completato da Giustiniano nel 543, con grandi lavori di costruzione anche sulla collina sottostante. L'evento fu celebrato con l'introduzione il 21 novembre di una nuova festa solenne per la Chiesa ortodossa: la presentazione di Maria al tempio. L'aspetto della chiesa era simile a quello delle basiliche ravennati ed \u00e8 presente nel famoso mosaico di Madaba, vicino al \"decumanus maximus\". La nuova chiesa comprendeva un monastero e un ospizio per i poveri e i pellegrini, per cui Giustiniano le assicur\u00f2 cospicui fondi. Diversamente dalle costruzioni precedenti, la \"Nea Ekklesia\" non segnalava la presenza di un luogo santo, ma era parte di un progetto di ampliamento della citt\u00e0. Le sue fondazioni, dotate di cisterne sotterranee adiacenti all'edificio, hanno restituito un'iscrizione ansata dedicatoria, sormontata da una croce, che menziona in greco esplicitamente il vescovo Elia e Giustiniano. Nella capitale Costantinopoli, Giustiniano inoltre ricostru\u00ec la Chiesa di Hagia Sophia, il cui sito originale era stato distrutto durante la rivolta \"Nika\". La nuova Hagia Sophia, con le sue numerose cappelle e sacrari, la cupola ottagonale dorata, e i mosaici, divenne il centro e il monumento pi\u00f9 visibile del cristianesimo ortodosso a Costantinopoli.\nRelazioni con Roma.\nDalla met\u00e0 del V secolo in poi, compiti sempre pi\u00f9 ardui dovettero essere affrontati dagli imperatori d'oriente, nella provincia della gestione ecclesiastica. I radicali di tutte le parti sentivano la costante repulsione per il credo che era stato adottato dal concilio di Calcedonia, con lo scopo di mediare tra le parti dogmatiche. La lettera di Papa Leone I a Flaviano di Costantinopoli, a oriente veniva ampiamente considerata come opera di Satana, quindi nessuno si curava di dare ascolto a ci\u00f2 che proveniva dalla Chiesa di Roma. Gli imperatori, comunque, dovevano lottare con un duplice problema. In primo luogo avevano il compito di preservare l'unione tra Oriente e Occidente, tra Bisanzio e Roma; questo rimaneva possibile solo se non si discostavano dalla linea definita a Calcedonia. In secondo luogo, le fazioni a oriente, che erano divenute inquiete e disaffezionate a causa di Calcedonia, richiedevano di essere tenute sotto controllo e pacificate. Questo problema si dimostr\u00f2 il pi\u00f9 difficile, poich\u00e9 i gruppi dissidenti a Oriente eccedevano il partito che appoggiava Calcedonia, sia in termini di numeri, sia di abilit\u00e0 intellettuale. Il corso degli eventi dimostr\u00f2 l'incompatibilit\u00e0 dei due obbiettivi: chiunque sceglieva Roma e l'Occidente doveva rinunciare all'Oriente e viceversa.\nGiustiniano entr\u00f2 nell'arena dello statalismo ecclesiastico poco dopo l'ascesa dello zio, nel 518, ponendo fine allo scisma acaciano, che durava, tra Roma e Bisanzio, sin dal 483. I vescovi monofisiti vennero privati della loro carica ed esiliati, mentre le comunit\u00e0 monastiche eretiche in Oriente vennero disperse e i loro conventi chiusi. Il riconoscimento della sede romana come della pi\u00f9 alta autorit\u00e0 ecclesiastica, rimase la chiave di volta della sua politica occidentale, nonostante suonasse offensiva a molti a oriente. Comunque Giustiniano, una volta salito al trono, non rinunci\u00f2 a trovare una formula teologica compromissoria che potesse andare bene sia per i Calcedoniani sia per i monofisiti moderati. Nel 529 permise ai vescovi esiliati di ritornare, e li invit\u00f2 a partecipare a un'assemblea che avrebbe dovuto risolvere la questione. L'assemblea, tenutasi nel 531, non port\u00f2 per\u00f2 a risultati.\nGiustiniano per\u00f2 non desistette dal tentativo di conciliazione e trov\u00f2 una possibile formula teologica compromissoria nella dottrina teopaschita. All'inizio era dell'opinione che la questione rivolgeva attorno a parole di poca importanza. Per gradi comunque, Giustiniano venne a comprendere che la formula in questione non solo appariva ortodossa, ma poteva anche servire come misura conciliatoria nei confronti dei monofisiti, e fece un vano tentativo per usarla nella conferenza religiosa con i seguaci di Severo di Antiochia, nel 533. Ancora, Giustiniano rivide la stessa con approvazione nell'editto religioso del 15 marzo 533 (\"Cod.\", L, i. 6), e si congratul\u00f2 con s\u00e9 stesso poich\u00e9 Papa Giovanni II aveva ammesso l'ortodossia della confessione imperiale. Questo tentativo di compromesso non toccava per\u00f2 la questione principale e non ebbe grande successo.\nNei primi anni della guerra gotica combattuta contro i Goti per la riconquista dell'Italia, l'Imperatore, evidentemente per mantenere il favore degli italici di fede calcedoniana, abbandon\u00f2 ogni tentativo di compromesso avviando una nuova persecuzione contro i monofisiti. Nel 536, su pressioni di Papa Agapito I, il patriarca di Costantinopoli Antimo, monofisita, venne deposto e sostituito dal calcedoniano Mena, che nel maggio dello stesso anno convoc\u00f2 un sinodo che condann\u00f2 gli scritti dei patriarchi monofisiti Antimo e Severo (eletti per volere di Teodora). Gli atti del sinodo vennero poi ratificati con un editto dall'Imperatore, che proib\u00ec con la stessa legge ai deposti patriarchi Antimo e Severo di risiedere nelle grandi citt\u00e0. L'Imperatrice Teodora, convinta monofisita, allora, si oppose alla politica ostile del marito ponendo sotto la sua protezione i membri pi\u00f9 eminenti della Chiesa monofisita e tramando per porre sul seggio papale un pontefice che appoggiasse il monofisismo. Si mise in contatto con l'apocrisario papale Vigilio, promettendogli che avrebbe fatto in modo che divenisse Papa ma solo a condizione che avrebbe ripudiato il Concilio di Calcedonia e avrebbe ristabilito Antimo come patriarca. Nello stesso tempo ordin\u00f2 al generale Belisario e a sua moglie Antonina, in quel momento a Roma (che avevano strappato ai Goti), di deporre con l'accusa di tradimento Papa Silverio. Dopo la deposizione di detto papa, Teodora fece in modo che il suo successore fosse proprio Vigilio. Questi per\u00f2 non mantenne la promessa fatta a Teodora per ottenere il papato, e si mantenne ligio all'ortodossia.\nSuccessivamente scoppi\u00f2 la controversia dei Tre Capitoli, che signific\u00f2 nuovi contrasti con Roma. L'Imperatore fu infatti convinto che, per ottenere la conciliazione con i monofisiti, bisognasse condannare alcuni scritti contro il monofisismo, ovvero quelli di Teodoreto di Cirro, di Iba di Edessa e di Teodoro di Mopsuestia, in quanto, pur essendo stati accettati dal concilio di Calcedonia, erano accusati dai monofisiti di essere nestoriani. Seppur con iniziali esitazioni, i patriarchi orientali approvarono la condanna dei Tre Capitoli, ma a condizione che anche il Papa fosse d'accordo. La condanna di questi scritti non fu per\u00f2 accettata in Occidente, e di fronte al silenzio papale, Giustiniano pass\u00f2 alle maniere forti deportando Papa Vigilio a Costantinopoli per costringerlo ad approvare l'editto dei Tre Capitoli. Nel 548 infine, Vigilio, cedendo alle pressioni dell'Imperatore, approv\u00f2 la condanna seppur con riserve, anche se la protesta dei vescovi occidentali (che minacciavano lo scisma) lo spinse a tornare sui propri passi, riuscendo a persuadere l'Imperatore a convocare un concilio che ponesse fine alla questione evitando al contempo un possibile scisma. Prima di convocare tale concilio, per\u00f2, l'Imperatore si volle assicurare che nulla andasse contro i suoi piani e, a tal fine, depose i patriarchi di Alessandria e di Gerusalemme perch\u00e9 rei di non aver approvato la condanna. Nel 551, infine, emise un nuovo editto dei Tre Capitoli, che per\u00f2 non ricevette l'approvazione del Papa, il quale per questo motivo sub\u00ec un tentativo di aggressione da parte della polizia imperiale e venne trattato per i successivi due anni come un prigioniero. Nel 553, infine, si tenne il concilio di Costantinopoli II, che, in assenza del papa (che si era rifiutato di prendervi parte), sanc\u00ec la condanna dei Tre Capitoli.\nNella condanna dei tre capitoli Giustiniano cerc\u00f2 di soddisfare sia l'Oriente sia l'Occidente, senza per\u00f2 ottenere l'esito sperato. Anche se il Papa acconsent\u00ec alla condanna, in Occidente i metropoliti di Milano e di Aquileia, convinti che l'imperatore avesse agito in maniera contraria ai decreti di Calcedonia, diedero vita al cosiddetto scisma tricapitolino; e, anche se molti delegati a Oriente risultarono asserviti a Giustiniano, molti altri, specialmente i monofisiti, rimasero insoddisfatti. Cos\u00ec l'imperatore sprec\u00f2 i suoi sforzi per un compito impossibile; il pi\u00f9 amaro per lui poich\u00e9 durante i suoi ultimi anni ebbe grande interesse per le questioni teologiche.\nScritti religiosi.\nGiustiniano mise mano personalmente a manifesti teologici che port\u00f2 avanti come imperatore; anche se, in ragione della posizione dell'autore, diventa difficile discernere se i documenti attualmente attribuiti al suo nome provenivano anche dalla sua penna. Con l'eccezione delle lettere ai Papi Ormisda, Giovanni II, Agapito I, e Vigilio, e a varie altre composizioni (raccolte in \"MPL\", lxiii., lxvi. e lxix.), i seguenti documenti sono degni di nota (trovabili tutti in \"MPG\", lxxxvi. 1, pp.\u00a0945\u20131152):\nLa teologia sostenuta in questi scritti concordava, in generale, con quella di Leonzio di Bisanzio; in quanto mirava alla soluzione finale del problema, interpretando il simbolo calcedoniano in termini della teologia di Cirillo di Alessandria. Due punti si devono notare al riguardo; la furbizia con cui l'imperatore, o i suoi rappresentanti, riuscirono a difendere la reputazione e la teologia di Cirillo e l'antagonismo con Origene, un chiaro segno della caratteristica mancanza di inclinazione di quell'epoca per il pensiero indipendente, almeno tra personaggi influenti.\nSi deve anche menzionare l'Aftartodocetismo, una dottrina professata dall'imperatore verso la fine della sua vita. Evagrio riporta (e altre fonti confermano) che Giustiniano promulg\u00f2 un editto nel quale dichiarava il corpo di Cristo incorruttibile e non suscettibile di sofferenza naturale, e comand\u00f2 ai suoi vescovi di accettare tale dottrina. La caduta del Patriarca Eutichio si collega a questa fase finale della politica imperiale. Le fonti lamentano un declino dalla giusta fede nell'ultima condotta di Giustiniano. Il pensiero che \u00e8 alla base dell'aftartodocetismo, comunque, non si oppone necessariamente all'ortodossia (si veda Giuliano di Alicarnasso), dato che non nega l'accettazione dell'identit\u00e0 essenziale della natura di Cristo con quella umana. Quindi non \u00e8 necessario considerare le ultime opinioni teologiche di Giustiniano come quelle di un uomo anziano, n\u00e9 screditarle come funzionali alla sua attivit\u00e0.\nMorte e successione.\nGiustiniano si spense di vecchiaia nel Palazzo Imperiale la notte tra il 14 e il 15 novembre 565, senza aver avuto figli da Teodora (spentasi nel 548 di cancro). Prima di morire non aveva fissato una regola per la successione, ma il ciambellano Callinico, presente al momento della morte, sostenne che Giustiniano, sul punto di spirare, avesse designato quale suo successore il nipote Giustino, figlio della sorella Vigilanza. Questi fu convocato a palazzo dallo stesso Callinico e da alcuni senatori nella stessa notte, e incoronato prontamente dal patriarca di Costantinopoli. Il nuovo imperatore Giustino II fece prontamente assassinare un altro possibile candidato per la successione, il lontano cugino Giustino (figlio del cugino di Giustiniano, Germano).\nGiustiniano fu sepolto nella Chiesa dei Santi Apostoli di Costantinopoli. La Chiesa Ortodossa lo commemorava annualmente il 14 novembre, apparentemente come santo, anche se, a dire di Meier, il culto di Giustiniano, del quale si hanno alcuni indizi, \u00abnon si manifest\u00f2 mai chiaramente, non quanto per esempio quello di Costantino\u00bb.\nFonti e storiografia.\nFonti biografiche.\nLa principale fonte per il regno di Giustiniano \u00e8 costituita dalle opere di Procopio di Cesarea, anche se la storia ecclesiastica di Giovanni da Efeso (che sopravvive come base per molte cronache successive) fornisce molti ulteriori dettagli. Entrambi gli storici ebbero toni aspri nei confronti di Giustiniano e Teodora: a fianco della sua opera principale, Procopio scrisse anche una \"Storia Segreta\", che relaziona dei molti scandali alla corte di Giustiniano. Continuatori di Procopio furono Agazia Scolastico e Menandro Protettore, le cui opere forniscono importanti informazioni sugli ultimi anni di regno del sovrano, quelli successivi al 552. Altre fonti importanti sono la \"Chronographia\" di Giovanni Malala e le storie ecclesiastiche di Giovanni da Efeso ed Evagrio Scolastico. Il \"De magistratibus\" di Giovanni Lido, funzionario imperiale, \u00e8 un'altra fonte importante.\nAspetto fisico.\nIl cronista coevo Giovanni Malala descrisse Giustiniano come basso di statura, con il naso regolare, la carnagione chiara, i capelli ricci e il viso rotondo e stempiato. Secondo la \"Storia segreta\" di Procopio di Cesarea, il sovrano \u00abnon era n\u00e9 alto n\u00e9 troppo basso, ma giusto, non magro ma un po' in carne, tondo di viso e non brutto\u00bb e \u00abper riassumere in breve i suoi connotati era somigliantissimo a Domiziano figlio di Vespasiano\u00bb. Le monete emesse dal sovrano all'inizio del suo regno non sono di aiuto nel ricostruire il suo aspetto fisico, fornendone ritratti stilizzati, ma secondo John Bagnell Bury quelle emesse a partire dal 538 fornirebbero un ritratto genuino dell'Imperatore e proverebbero che la presunta somiglianza con il tirannico Domiziano asserita dall'ostile Procopio potrebbe avere qualche fondamento. Il celebre mosaico della Basilica di San Vitale a Ravenna conferma il naso regolare ma non il viso rotondo; \u00e8 incerto, invece, se il mosaico della Basilica di Sant'Apollinare Nuovo raffiguri effettivamente Giustiniano oppure Teodorico il Grande. Un'altra opera artistica a raffigurare il sovrano \u00e8 la copia, esposta al \"British Museum\", di un medaglione realizzato in occasione alla riconquista dell'Africa del 534, il cui originale purtroppo \u00e8 stato trafugato nel 1831. Il disegno, datato XV secolo, della statua equestre di Giustiniano nell'Augusteum di Costantinopoli non \u00e8 d'aiuto, n\u00e9 lo \u00e8 il disco d'argento di Kerch che raffigura un imperatore a cavallo, la cui identificazione con Giustiniano non \u00e8 certa; non \u00e8 certo se l'avorio Barberini raffiguri Giustiniano o un altro imperatore.\nValutazione del suo operato.\nQuanto al suo operato, le fonti si dividono tra quelle che ne fanno lodi sperticate e quelle che lo descrivono come un tiranno, cosicch\u00e9, come scrisse Charles Diehl nel 1901, \u00abpochi personaggi storici sono pi\u00f9 difficili da giudicare dell'Imperatore Giustiniano\u00bb (\u00abpeu de personnages historiques sont plus difficiles \u00e0 juger que l'empereur Justinien\u00bb). Uno dei problemi maggiori \u00e8 costituito dalle opere di Procopio, che forniscono un ritratto contraddittorio del sovrano a seconda del pubblico a cui erano destinate: se nel \"De aedificiis\" (opera encomiastica commissionatagli dall'imperatore stesso) Procopio lo esalta oltremodo, nella \"Storia segreta\" (un libello diffamatorio che circolava segretamente tra gli oppositori di Giustiniano) ne fa un ritratto completamente agli antipodi; nella \"Storia delle guerre\", invece, lo storico di Cesarea si mantiene cautamente neutrale (per evitare di subire rappresaglie), pur non mancando di criticare in maniera velata il suo governo.\nLa \"Storia segreta\" di Procopio descrive il carattere del sovrano accusandolo di essere \u00abfalso, imbroglione, artefatto, tenebroso nell'ira, doppio, un uomo tremendo, perfetto nel dissimulare un'opinione\u00bb nonch\u00e9 spergiuro, frettoloso nell'emettere sentenze, \u00abaperto alle calunnie e pronto nelle vendette\u00bb. Passando al suo operato, Procopio lo critica per aver avviato guerre di conquista che provocarono per lo pi\u00f9 morte e devastazione, per la persecuzione delle minoranze religiose, per l'aumento delle tasse e della corruzione, per la concessione dell'immunit\u00e0 alla fazione degli Azzurri, per la confisca di beni ai senatori (dei quali si sarebbe fatto erede con falsi testamenti) e per lo sperpero delle risorse finanziarie dell'Impero, dissipate in tributi ai Barbari e costruzioni di fastosi edifici. Lo storico di Cesarea descrive inoltre il sovrano come succube della moglie Teodora, e afferma che di fatto i due reggessero congiuntamente l'Impero come se fosse una diarchia, trascinandolo verso la rovina. \u00c8 degno di nota il fatto che nel \"De aedificiis\" lo stesso Procopio aveva esaltato il sovrano per aver reso il suo stato (alla sua ascesa \u00abincurabilmente disgregato\u00bb) \u00abpi\u00f9 grande per estensione e molto pi\u00f9 splendido, scacciandone dai confini i barbari, antichi tormentatori\u00bb, nonch\u00e9 per la lotta alle eresie, politiche pesantemente condannate nella \"Storia segreta\". Ravegnani ha definito Procopio \u00absquallido\u00bb per aver attaccato in maniera cos\u00ec veemente il sovrano nonostante ne avesse fornito un ritratto completamente antitetico altrove, e definisce la \"Storia segreta\" uno scritto dai toni pi\u00f9 consoni a un giornale scandalistico che non a una opera storica.\nAnche se Procopio accentua di molto le responsabilit\u00e0 del sovrano, definendo \"sue innovazioni\" degli abusi che erano eredit\u00e0 dei governi precedenti, molte delle critiche mossegli (ad esempio l'oppressione finanziaria e religiosa, il pagamento dei tributi ai Barbari e l'immunit\u00e0 concessa agli Azzurri) trovano riscontro in altre fonti coeve, come le storie ecclesiastiche di Giovanni da Efeso e Evagrio Scolastico, mentre l\"Epitome delle storie\" di Zonara (redatta tuttavia nel XII secolo) conferma la diarchia con Teodora. Queste fonti presumibilmente presentano il punto di vista degli oppositori di Giustiniano.\nLa critica storiografica moderna ha assolto Giustiniano da diverse accuse mossegli da Procopio. Le accuse che si fosse fatto erede di senatori con falsi testamenti sembrerebbero essere infondate, e l'Imperatore, al contrario di quanto afferma Procopio, sapeva anche essere occasionalmente clemente, come conferma il fatto che perdon\u00f2 diversi senatori coinvolti nella rivolta di Nika richiamandoli dall'esilio o restituendo loro le terre in un primo momento confiscate. Inoltre Giustiniano, al contrario dei suoi predecessori che rispettavano con maggiore rigore l'etichetta di corte rendendosi inavvicinabili alla gente comune, era pi\u00f9 facilmente accessibile ai sudditi dando loro udienza pi\u00f9 frequentemente e promulgando diverse leggi in accoglimento delle loro istanze.\nSecondo il \"De aedificiis\" di Procopio, Giustiniano era parco e tendeva a lavorare fino a tardi, dormendo poco la notte e conducendo uno stile di vita ascetico, descrizione confermata anche da altre fonti. Nella convinzione assoluta, attestata da diverse sue leggi, di aver ricevuto la missione divina di riportare l'Impero romano al suo antico splendore, il sovrano trascorreva gran parte della giornata nella gestione dello stato, redigendo di persona leggi, piani di conquista e finanche trattati teologici. Il suo carattere fortemente accentratore e autocratico lo portava a prendere da solo tutte le decisioni per quanto possibile, invece di delegarle ai suoi subordinati a cui lasciava ben poca autonomia.\nVari storici moderni hanno criticato Giustiniano per aver attuato una politica offensivista sconsiderata, espandendo a dismisura l'Impero pur non avendo le risorse disponibili per mantenere le nuove conquiste e lasciando sguarnite le vecchie frontiere permettendo ai Barbari e ai Persiani di devastarle. Diversi studiosi ritengono invece che al declino dell'Impero e al fallimento della \"restauratio imperii\" giustinianea contribu\u00ec in modo decisivo l'epidemia di peste del 542, che indebol\u00ec di molto l'Impero, svantaggiandolo rispetto ai suoi nemici (meno evoluti e meno urbanizzati e dunque colpiti in modo meno grave dalla peste). Inoltre il suo successore, Giustino II, ebbe anche lui delle colpe, in quanto invece di mandare truppe in soccorso dell'Italia invasa dai Longobardi decise di iniziare un'inutile e dispendiosa guerra contro la Persia che indebol\u00ec l'Impero, favorendo la conquista longobarda e impedendogli di reagire in modo efficace allo stanziamento nelle province balcaniche degli Slavi e degli Avari.\nMolto discussa \u00e8 anche la politica religiosa giustinianea; lo storico Ernst Stein lo defin\u00ec \u00abil solo principe che abbia perseguitato tutte le comunit\u00e0 religiose dell'Impero, senza far eccezione per quella a cui lui stesso rivendic\u00f2 di appartenere\u00bb (\u00able seul prince qui ait pers\u00e9cut\u00e9 toutes les communaut\u00e9s religieuses de son Empire, sans excepter celle dont il se r\u00e9clamait lui-m\u00e9me\u00bb).\nEredit\u00e0 storica culturale.\nLa maggiore eredit\u00e0 lasciata da Giustiniano \u00e8 la raccolta normativa del 535, poi conosciuta come \"Corpus iuris civilis\", una compilazione omogenea della legge romana che \u00e8 tutt'oggi alla base del diritto civile, l'ordinamento giuridico pi\u00f9 diffuso al mondo. In occidente, il \"Corpus iuris\" venne preso come testo di riferimento solo a partire dal Basso Medioevo, dato che nell'Alto Medioevo sia sul diritto germanico sia sul diritto in uso presso le genti di espressione e cultura latine, ebbe maggiore influenza il \"Codex Theodosianus\", emanato nel periodo di costituzione dei regni romano-barbarici entro un Impero d'Occidente in pieno smembramento.\nIl poeta Dante Alighieri nella Divina Commedia colloca Giustiniano in Paradiso tra gli spiriti che bene operarono per fama e gloria terrena, posti nel cielo di Mercurio (Paradiso, fine canto V e canto VI). Il sovrano bizantino \u00e8 la figura centrale del canto VI (il cosiddetto \"canto politico\"): egli parla della propria vita e della storia del potere imperiale (simboleggiato dall'aquila), spiegando come l'impero romano sia stato voluto da Dio per essere strumento della Redenzione e deplorandone la decadenza ai tempi di Dante, causata dalle lotte tra guelfi e ghibellini. Si ritiene che l'intento di Dante fosse quello di presentare Giustiniano come l'imperatore da prendere a modello per risollevare l'impero dal declino, con l'argomentazione che intervenne in Italia per riportarla sotto il controllo imperiale, riform\u00f2 il diritto e mantenne buoni rapporti con il Papato, anteponendo la Fede alla Ragione. Dante rappresenta Giustiniano come guidato dalla Provvidenza Divina nella riforma del diritto e nelle conquiste militari in Occidente, sostenendo che furono possibili solo in seguito all'intervento di papa Agapito I che avrebbe ricondotto l'Imperatore, inizialmente monofisita, alla vera fede:\nIn realt\u00e0 Dante disponeva di informazioni incomplete se non imprecise su Giustiniano che, insieme all'intento di presentare le azioni del sovrano come guidate dalla Provvidenza Divina, contribuirono all'omissione degli aspetti pi\u00f9 negativi del suo governo e a errori cronologici e fattuali, soprattutto per quanto concerne le sue convinzioni religiose e i rapporti con la Chiesa: in particolare il poeta si sbagli\u00f2 sull'iniziale adesione di Giustiniano all'eresia monofisita, in realt\u00e0 appoggiata dalla moglie Teodora, anche se \u00e8 accertato che papa Agapito I si rec\u00f2 a Costantinopoli nel 536 riuscendo a convincere l'imperatore ad abbandonare la politica di compromesso con i monofisiti intrapresa per l'influenza dell'intrigante imperatrice, bench\u00e9 ci\u00f2 fosse avvenuto dopo, e non prima, la redazione del \"Corpus Iuris Civilis\" e la riconquista dell'Africa; in ogni caso, contrariamente a quanto lascia intendere Dante, anche successivamente Giustiniano prese decisioni controverse in politica religiosa, che lo portarono allo scontro con il Papato (nel corso del quale fece deportare papa Vigilio a Costantinopoli per costringerlo a sottomettersi alla politica religiosa imperiale), arrivando addirittura ad aderire alla dottrina monofisita dell'aftartodocetismo negli ultimi anni di regno.\nGiustiniano compare in diverse altre opere letterarie e cinematografiche, anche se non sempre ne \u00e8 il protagonista. Diverse di queste opere sono relative al \"mito\" (senza fondamento storico) dell'accecamento di Belisario per ordine di Giustiniano, descritto come un sovrano ingrato reo di aver acriticamente dato credito alle accuse infondate di tradimento messe in giro dai funzionari imperiali, invidiosi per i grandi successi conseguiti dal generale. Altre opere sono incentrate sulla moglie Teodora o sulla guerra tra i Bizantini e gli Ostrogoti per il possesso dell'Italia (vedasi ad esempio \"LItalia liberata dai Goti\", poema composto nel XVI secolo dal vicentino Gian Giorgio Trissino, nonch\u00e9 \"Ein Kampf um Rom\", romanzo storico scritto dal tedesco Felix Dahn nel 1876)."}
{"id": "64355", "revid": "239497", "url": "https://it.wikipedia.org/wiki?curid=64355", "title": "Bocche di Bonifacio", "text": "Le Bocche di Bonifacio (in francese \"Bouches de Bonifacio\", in corso \"Bucchi di Bunifaziu\", in bonifacino \"Bocche de Bunifazziu\", in gallurese \"Bocchi di Bunifaciu\", in sassarese \"Bocchi di Bonifaziu\", in sardo \"Buccas de Bonifatziu\", in algherese \"Estret de Bonifacio\") sono uno stretto di mare che separa la Sardegna dalla Corsica; nel punto pi\u00f9 breve distano circa 11\u00a0km.\nI comuni di Santa Teresa Gallura (Italia) e Bonifacio (Francia) ne delineano i confini. \u00c8 un crocevia di linee di navi passeggeri come la Sardinia Ferries, che collega Porto Torres con Porto Vecchio, e la Grimaldi Lines che collega il porto di Barcellona e Porto Torres con quello di Civitavecchia, passando attraverso le Bocche di Bonifacio; durante l'attraversamento diurno \u00e8 possibile vedere nitidamente le due coste, mentre durante l'attraversamento notturno si scorgono le luci dei paesini affacciati sul mare.\nDescrizione.\nIl nome deriva dal comune francese di Bonifacio, in Corsica, che a sua volta deve il nome al marchese Bonifacio II di Toscana, un nobile margravio d'origine bavarese dell'VIII secolo, che fu prefetto della Corsica.\nLo stretto mette in comunicazione il mar di Sardegna, a ovest, con il mar Tirreno, a est, con una larghezza di circa 15\u201320\u00a0km e una profondit\u00e0 massima di 100\u00a0m. All'imbocco orientale, si trovano le isole italiane dell'arcipelago di La Maddalena e quelle francesi di Cavallo e di Lavezzi.\n\u00c8 molto conosciuto dai naviganti per la pericolosit\u00e0 delle sue acque, disseminate di scogli e attraversate da forti correnti. Furono fatali per la fregata francese \"S\u00e9millante\", che il 15 febbraio 1855, mentre era diretta da Tolone al mar Nero per partecipare alla guerra di Crimea, a causa di una violenta tempesta fu sbattuta sugli scogli. Nel naufragio morirono tutti i 700 soldati che trasportava.\nDal 1993, dopo l'ennesimo naufragio di una nave mercantile, il passaggio sullo stretto \u00e8 proibito alle navi che trasportano sostanze inquinanti.\nToponomastica storica.\nPrima di Bonifacio lo stretto era chiamato \"Taphros\"; possiamo trovarne riferimento in un passo della \"Naturalis historia\", opera enciclopedica in trentasette volumi, elaborata da Plinio il Vecchio nel I secolo d.C.:\nNell'alto medioevo era denominato \"Fretum Gallicum\" (stretto gallico), in quanto la Corsica era sotto il controllo dei Franchi, popolazione germanica stanziatasi nell'antica Gallia."}
{"id": "64363", "revid": "767487", "url": "https://it.wikipedia.org/wiki?curid=64363", "title": "Premio C\u00e9sar per il miglior film dell'Unione europea", "text": "Il premio C\u00e9sar per il miglior film dell'Unione europea (\"C\u00e9sar du meilleur film de l'Union europ\u00e9enne\") \u00e8 un premio cinematografico francese assegnato in sole tre edizioni dei Premi C\u00e9sar, dal 2003 al 2005.\nAlbo d'oro.\nI vincitori sono indicati in grassetto, a seguire gli altri candidati."}
{"id": "64364", "revid": "56620", "url": "https://it.wikipedia.org/wiki?curid=64364", "title": "Francobolli", "text": ""}
{"id": "64366", "revid": "1522738", "url": "https://it.wikipedia.org/wiki?curid=64366", "title": "Somaliland", "text": "Il Somaliland (letteralmente \"Terra dei Somali\"), ufficialmente Repubblica del Somaliland, \u00e8 uno Stato indipendente dell'Africa orientale senza alcun riconoscimento della comunit\u00e0 internazionale, composto dalle province settentrionali della Somalia. \u00c8 situato nel Corno d'Africa e compreso tra l'8\u00ba e l'11\u00ba parallelo a nord dell'equatore e tra i 42\u00b030' e i 49\u00b0 di longitudine est di Greenwich; occupa l'intera area di quella che fino al 1960 fu la Somalia britannica e che dal 26 giugno al 1\u00ba luglio 1960 fu lo Stato del Somaliland. Confina con il Gibuti a ovest, con l'Etiopia a sud e con la Somalia a est.\nLe province somale con cui confina il Somaliland, che hanno recentemente rivendicato il diritto a costituirsi in Stato autonomo (senza separarsi dalla Somalia), sono il Puntland e il Khatumo, ma in passato sugli stessi territori erano sorti anche il Maakhir e il Northland. La situazione \u00e8 ancora oggetto di controversia (vedi anche disputa Somaliland-Puntland).\nIl Somaliland ha una costa a nord del paese che si estende per lungo il golfo di Aden.\nStoria.\nIl Somaliland fu una colonia, conosciuta come \"Somalia britannica\", sotto l'impero britannico dal 1884 fino al 26 giugno 1960, quando ottenne la propria indipendenza dal Regno Unito come Stato del Somaliland. Il 1\u00ba luglio 1960 si un\u00ec con l'Amministrazione fiduciaria italiana della Somalia per formare la Repubblica Somala.\nTuttavia l'unione non funzion\u00f2 secondo le aspirazioni di questa regione e lo scoppio di una feroce guerra civile, che dal 1991 in poi ha portato al completo collasso della Somalia, ha permesso al Somaliland di dichiarare la propria indipendenza. Dopo il crollo della Repubblica Democratica Somala, il Somaliland tenne un congresso con il quale decise di ritirarsi dall'unione con la Somalia, attribuendosi una sovranit\u00e0 autonoma.\nAbdirahman Ahmed Ali Tur fu il primo presidente del Somaliland; gli succedette, nel 1993, Mohamed Ibrahim Egal. Egal fu confermato nel 1998 e rimase al potere fino alla sua morte, il 3 marzo 2002, quando fu sostituito dal vice presidente Dahir Riyale Kahin. Kahin fu eletto presidente nel 2003, divenendo il primo presidente del Somaliland a essere eletto in libere e regolari elezioni; \u00e8 stato tuttavia sconfitto nel 2010 da Ahmed Mohamed Mahamoud Silanyo. Dal 13 dicembre 2017 il presidente \u00e8 Muse Bihi Abdi, vincitore delle elezioni del 13 novembre dello stesso anno.\nIl Somaliland, allo stesso modo del Puntland, non \u00e8 rimasto coinvolto nelle vicende relative alla vittoria delle corti islamiche nella guerra civile in Somalia nel giugno 2006 e alla successiva riconquista delle regioni meridionali da parte delle truppe somale ed etiopi.\nGuerra con il Puntland.\nIl 15 ottobre 2007 le forze armate del Somaliland hanno preso il controllo della citt\u00e0 di Las Anod in una battaglia contro l'esercito del Puntland. I governi di entrambi gli Stati sono pronti a dichiararsi guerra per il controllo della regione, anche se sono in corso colloqui e una mediazione da parte dell'Etiopia e di rappresentanti dell'ONU.\nRiconoscimento internazionale.\nIl Somaliland intrattiene relazioni politiche con Regno Unito, Ruanda, Norvegia, Kenya, Etiopia, Irlanda ed Unione europea. Quest'ultima, il 17 gennaio 2007, ha inviato una delegazione per gli affari africani per discutere di una futura cooperazione tra UE e Somaliland.\nL'Unione africana ha inviato, il 29 e 30 gennaio 2007, il proprio ministro degli esteri per discutere, per la prima volta, di un possibile riconoscimento internazionale. Durante tutto il 2007 il Somaliland ha ricevuto delegati da Unione europea, Ghana, Ruanda, Italia, Etiopia, Regno Unito, Kenya e Repubblica Ceca.\nIl 21 novembre 2007 il Somaliland, per la prima volta dalla sua indipendenza, \u00e8 stato invitato ufficialmente al summit del Commonwealth in Uganda.\nIl 27 novembre 2007 Annemie Neyts-Uyttebroeck, del partito ALDE, uno dei tre principali dell'Unione europea, ha inviato una lettera a Javier Solana (Alto rappresentante per la Politica Estera e di Sicurezza Comune dell'Unione Europea) e al presidente del Somaliland Dahir Rayale Kahin, nella quale si fa richiesta del riconoscimento ufficiale del Somaliland da parte dell'Unione europea.\nGeografia.\nIl Somaliland ha una superficie di .\nConfina con Gibuti a ovest, con l'Etiopia a sud e a sud-ovest e con la Somalia a est. I territori a est del Somaliland nel 1998 si sono proclamati stato del Puntland. A nord il Somaliland \u00e8 delimitato dal golfo di Aden.\nRegioni, le nuove regioni e le province.\nLe regioni del Somaliland sono:\nIl 22 marzo 2008 il presidente del Somaliland Dahir Riyale Kahin, con un comunicato stampa presidenziale, ha annunciato la creazione di sei nuove regioni con le rispettive capitali.\nLe sei nuove regioni:\nInoltre il presidente Riyale ha anche annunciato la creazione di sedici nuovi distretti:\nDue regioni sono in disputa tra Somaliland e Puntland:\nLe regioni del Somaliland:\nLa capitale e le altre citt\u00e0.\nLe maggiori citt\u00e0 della repubblica del Somaliland sono:\nOrdinamento dello Stato.\nForze armate.\nLe forze armate del Somaliland sono il principale apparato militare della non riconosciuta repubblica del Somaliland. Sono presenti tre suddivisioni: esercito, marina, difesa aerea. Inoltre la forza di polizia del Somaliland fa parte delle forze di sicurezza interna e sono subordinate all'esercito. Il personale \u00e8 composto da circa soldati. Le forze armate del Somaliland, comprese la polizia e le forze di sicurezza, assorbono la parte principale del budget del governo. L'attuale responsabile delle Forze Armate del Somaliland \u00e8 il Ministro della Difesa Mudane Adan Mire Mohammed.\nAttrezzature militari furono acquistate durante l'amministrazione di Egal per assicurare il normale adempimento dei compiti militari. L'esercito \u00e8 organizzato in dodici divisioni che comprendono quattro brigate tank, quarantacinque brigate meccanizzate e di fanteria, quattro brigate commando, una brigata missili terra-aria, tre brigate artiglieria, trecento battaglioni e una difesa aerea.\nEconomia.\nMoneta.\nLa moneta corrente nel Somaliland \u00e8 lo scellino del Somaliland (\"Somaliland shilling\") (SlSh). Il tasso di cambio dello shilling contro il dollaro statunitense alla fine di dicembre del 2000 era di =, nel 2013 \u00e8 diventato =.\nPopolazione.\nLe cabile.\nCi sono approssimativamente 3,5 milioni di persone in Somaliland.\nLa societ\u00e0 somala \u00e8 organizzata in famiglie dette cabile, il cui numero varia da a oltre appartenenti. Il principale clan familiare in Somaliland si chiama Isaaq; il secondo clan familiare, a cui appartiene anche la famiglia del presidente, si chiama Gadabuursi. Altri clan sono gli Issa, i Gabooye, gli Harti, gli Uarsangheli e i Dhulbahante (un sottogruppo del clan Darod).\nLe cabile Uarsangheli e Dhulbahante risiedono per la maggior parte nel Sool, nel Sanag e in una piccola parte delle regioni Tug Dair del Somaliland, mentre gli Isaaq vivono nelle regioni di Maroodi Jeex, Tugh Dair, Somalia, a est e a nord di Adal e nella parte ovest di Sanag e di Sool. Il clan Gadabursi vive nell'ovest del Paese, nella regione Adal e nelle parti del distretto Gabiley.\nReligione.\nQuasi tutti i somali sono musulmani sunniti; l'islam \u00e8 la principale fede e religione di Stato. Sebbene esistano tracce di una tradizione pre-islamica nel Somaliland l'islam \u00e8 estremamente importante per il senso di identit\u00e0 nazionale. Molte norme sociali provengono dalla religione: per esempio gli uomini stringono le mani solo con gli uomini e le donne stringono le mani solo con le donne. Molte donne somale indossano la hijab quando sono in pubblico. In pi\u00f9 i somali si astengono dal mangiare il maiale, dallo scommettere, dal bere alcol e dal ricevere o pagare ogni forma di interesse. Fanno uso di una droga leggera, simile alle foglie di coca, di nome khat, coltivata in Etiopia, al nord del Kenya e anche nel loro territorio; su base annua la spesa di approvvigionamento ammonta a diversi milioni di dollari USA e copre il fabbisogno del Somaliland e del Puntland con forniture giornaliere via terra e aerea. I musulmani generalmente si riuniscono ogni giorno e in particolare alla sera, il venerd\u00ec (giorno festivo) alle ore 12.00 e al pomeriggio per un sermone o in gruppo di preghiera.\nLa Chiesa cattolica \u00e8 presente con alcune missioni. In epoca coloniale il Somaliland Britannico rientrava nel territorio del vicariato apostolico del Galla; nel 1937 pass\u00f2 al vicariato apostolico di Mogadiscio (dal 1975 diocesi di Mogadiscio).\nLingue.\nLe lingue ufficiali sono: somalo, arabo e inglese."}
{"id": "64371", "revid": "57342", "url": "https://it.wikipedia.org/wiki?curid=64371", "title": "Premio C\u00e9sar per la migliore opera prima", "text": "Il premio C\u00e9sar per la migliore opera prima (\"C\u00e9sar du meilleur premier film\") \u00e8 un premio cinematografico francese assegnato annualmente dall'\"Acad\u00e9mie des arts et techniques du cin\u00e9ma\" a partire dal 1982.\nIl premio nel corso del tempo ha cambiato denominazione, pur senza cambiare oggetto: fino al 1999 \u00e8 stato chiamato \"C\u00e9sar de la meilleure premi\u00e8re \u0153uvre\", dal 2000 al 2005 \"C\u00e9sar de la meilleure premi\u00e8re \u0153uvre de fiction\", dal 2006 \"C\u00e9sar du meilleur premier film\".\nAlbo d'oro.\nI vincitori sono indicati in grassetto, a seguire gli altri candidati."}
{"id": "64374", "revid": "290948", "url": "https://it.wikipedia.org/wiki?curid=64374", "title": "Calore latente", "text": "In termodinamica, il calore latente (indicato con col simbolo \u03bb, la lettera greca lambda) \u00e8 la quantit\u00e0 di energia scambiata (sotto forma di calore) durante lo svolgimento di una transizione di fase (o \"passaggio di stato\"). Ad esempio, il \"calore latente di fusione\" \u00e8 l'energia massima corrispondente al passaggio di un sistema (costituito da una a pi\u00f9 sostanze chimiche) dallo stato solido a quello liquido.\nCaratteristiche.\nNel Sistema internazionale, l'unit\u00e0 di misura del calore latente \u00e8 J/kg. Spesso il calore latente viene espresso per mole di sostanza (calore latente molare) e nel SI si misura in J/mol.\nSecondo la teoria cinetica dei gas, durante la transizione di fase di un sistema bifasico, l'energia scambiata con il sistema (assorbita o rilasciata) non ne incrementa (o decrementa) la temperatura, bens\u00ec agisce sulla forza dei legami intermolecolari. Tale energia \u00e8 il calore latente.\nAd esempio, mentre si fa bollire dell'acqua, il calore fornito non ne innalza la temperatura (questa, infatti, rimane costante durante l'ebollizione), ma fornisce energia alle molecole, le quali, di conseguenza, saranno libere di occupare tutto il volume a loro disposizione (ovvero passeranno dallo stato liquido, caratterizzato da una scarsa compressibilit\u00e0, allo stato di vapore), fino al momento in cui tutta l'acqua sar\u00e0 passata in fase gassosa.\nA seconda del tipo di transizione di fase in questione, si parla di:\nIl calore necessario al passaggio di fase di una massa \"m\" di sostanza \u00e8:\nCio\u00e8, il calore \"Q\" fornito o sottratto al sistema non influisce sulla temperatura, ma \u00e8 proporzionale alla quantit\u00e0 di sostanza \"m\" che ha cambiato fase, e continua fino a che tutta la sostanza non cambia fase. \nAl contrario, in assenza di transizioni di fase, un apporto (o un prelievo) di calore determinano una variazione di temperatura (in aumento o in diminuzione): si parla, in questo caso, di calore sensibile."}
{"id": "64385", "revid": "767487", "url": "https://it.wikipedia.org/wiki?curid=64385", "title": "Mura (fiume)", "text": "La Mura (\"Mura\" in sloveno, croato ed ungherese, \"Mur\" in tedesco; anche detta la Mur o il Mur, prekmuro \"M\u00fcra, M\u00f6ra\") \u00e8 un fiume della Mitteleuropa affluente della Drava, e quindi del Danubio.\nLa sorgente del fiume \u00e8 nel parco nazionale austriaco degli Alti Tauri a 1.898 metri sul livello del mare. La lunghezza totale \u00e8 di 454\u00a0km, di cui 365 in Austria (70\u00a0km formano il confine con la Slovenia).\nLa pi\u00f9 grande citt\u00e0 lungo il corso superiore \u00e8 Graz, nella Stiria attraversata la quale la Mura segna dapprima il confine tra Slovenia e Ungheria, lungo la regione chiamata Oltremura, quindi quello tra Croazia e Ungheria nella regione di Me\u0111imurje (\"intra-Mura\").\nIl fiume confluisce nella Drava a Legrad, in Croazia, nella regione di Vara\u017edin; la citt\u00e0 originalmente si trovava nel Me\u0111imurje, ma il fiume ha cambiato il suo corso e il centro abitato si \u00e8 ritrovato ad essere sulla sponda opposta.\nNell'area del Me\u0111imurje superiore, nella parte occidentale della regione, la Mura esonda frequentemente e sta spostando lentamente il suo corso a nord, alla sua sinistra.\nSin dall'antichit\u00e0 erano presenti sulle rive del fiume numerosi mulini galleggianti. Questa antica tecnica fu adottata in seguito anche da slavi e magiari che si insediarono nella zona successivamente. Fra il 1920 e il 1930, lungo il fiume, molti di questi mulini erano ancora in uso. Uno di questi mulini \u00e8 ancora in attivit\u00e0 oggi; si tratta del \"Babi\u010dev mlin\", vicino a Ver\u017eej, in Slovenia.\nLa Mura \u00e8 conosciuta anche per la presenza di piccole quantit\u00e0 d'oro nelle sue acque; sebbene l'abbondanza del minerale non sia sufficiente per giustificare eventuali attivit\u00e0 estrattive, nel passato, a partire gi\u00e0 dal 1772, molte persone si dedicarono alla ricerca del minerale lungo il corso d'acqua."}
{"id": "64390", "revid": "71634808", "url": "https://it.wikipedia.org/wiki?curid=64390", "title": "Don Juan De Marco maestro d'amore", "text": ""}
{"id": "64393", "revid": "57342", "url": "https://it.wikipedia.org/wiki?curid=64393", "title": "Premio C\u00e9sar per la migliore attrice", "text": "Il premio C\u00e9sar per la migliore attrice (\"C\u00e9sar de la meilleure actrice\") \u00e8 un premio cinematografico assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976 alla miglior attrice protagonista di un film di produzione francese uscito nelle sale cinematografiche nel corso dell'anno precedente.\nLa protagonista incontrastata di questo riconoscimento \u00e8 Isabelle Adjani, che l'ha ricevuto ben cinque volte su otto nomination: nel 1982 per \"Possession\", nel 1984 per \"L'estate assassina\" (\"L'\u00e9t\u00e9 meurtrier\"), nel 1989 per \"Camille Claudel\", nel 1995 per \"La Regina Margot\" (\"La Reine Margot\") e nel 2010 per \"La journ\u00e9e de la jupe\".\nL'attrice che ha ricevuto il maggior numero di candidature (quattordici) \u00e8 Isabelle Huppert (vincitrice nel 1996, per \"Il buio nella mente\", e nel 2017, per \"Elle\"), candidata per la prima volta nel 1978 e l'ultima nel 2017. In due occasioni sono state premiate interpretazioni in lingua diversa dal francese: nel 1982 quella in lingua inglese di Isabelle Adjani in \"Possession\" e nel 2004 quella in lingua giapponese di Sylvie Testud in \"Stupore e tremori\".\nAlbo d'oro.\nI vincitori sono indicati in grassetto, a seguire gli altri candidati."}
{"id": "64396", "revid": "2225496", "url": "https://it.wikipedia.org/wiki?curid=64396", "title": "La forza del destino", "text": "La forza del destino \u00e8 un'opera o melodramma in quattro atti di Giuseppe Verdi su libretto di Francesco Maria Piave tratto da \"Alvaro o la forza del destino\" di \u00c1ngel de Saavedra.\nPrime esecuzioni e versioni.\nLa prima rappresentazione assoluta ebbe luogo al teatro Imperiale di San Pietroburgo, in Russia, il 10 novembre 1862, mentre il debutto italiano, con il titolo \"Don Alvaro\", fu a Roma al teatro Apollo il 7 febbraio 1863 con le sorelle Carlotta e Barbara Marchisio.\nRiguardo alla prima italiana, Verdi scrisse a Vincenzo Luccardi il successivo 17 febbraio: \u00abSe l'opera a Roma \u00e8 andata abbastanza bene, avrebbe potuto andare mille volte meglio se Jacovacci potesse una volta mettersi in testa che, per avere dei successi, ci vogliono ed opere adatte agli artisti ed artisti adatti alle opere. \u00c8 certo che nella \"Forza del destino\" non \u00e8 necessario sapere fare dei solfeggi, ma bisogna aver dell'anima e capir la parola ed esprimerla\u00bb.\nLa seconda versione \u2014 per la quale Verdi aggiunse la celebre sinfonia, compose un nuovo finale e oper\u00f2 numerose altre modifiche tra le quali la rielaborazione del libretto a cura di Antonio Ghislanzoni \u2014 debutt\u00f2 con successo al teatro alla Scala di Milano il 27 febbraio 1869.\nAnche il finale fu cambiato: nella seconda versione Don Alvaro sopravvive alla morte di Leonora laddove nella prima si suicidava.\nIl successivo Verdi espresse la sua soddisfazione in una lettera a Opprandino Arrivabene: \u00abSono ritornato qui ieri sera da Milano a mezzanotte stanco morto di fatica. Ho bisogno di dormire quindici giorni di seguito per rimettermi. A quest'ora tu saprai della \"Forza del destino\": vi fu una buona esecuzione ed un successo. La Stolz e Tiberini superbi. Gli altri bene. Le masse, Cori ed orchestra hanno eseguito con una precisione ed un fuoco indescrivibili. Avevano il diavolo addosso. Bene, assai bene. Ho avuto notizie anche della seconda recita: ancora bene, anzi meglio della prima. I pezzi nuovi sono una sinfonia eseguita meravigliosamente dall'orchestra, un piccolo coro di ronda ed un Terzetto col quale si chiude l'opera. Permetti che ti stringa presto la mano e vada a dormire\u00bb.\nTrama.\nL'azione si svolge in Spagna e in Italia, nel Settecento. Tra il primo e il secondo atto passano circa 18 mesi. Tra il secondo e il terzo alcuni anni; e tra il terzo e il quarto oltre un lustro.\nAtto I.\nDonna Leonora di Vargas (soprano) figlia del marchese di Calatrava, e don Alvaro (tenore), meticcio, per evitare l'opposizione al loro matrimonio del padre di lei, si preparano a fuggire nottetempo da Siviglia. Leonora, affezionata nonostante tutto al padre, medita sull'incertezza del proprio destino e dice addio alla terra natia. L'arrivo di Alvaro le fa svanire gli ultimi dubbi, ma i due vengono sorpresi dal marchese (basso), che, tornato all'improvviso, rinnega la figlia e ordina ai servi di arrestare il giovane. Questi, proclamandosi unico colpevole, si dichiara pronto a subire la punizione del marchese e getta a terra la pistola, da cui parte un colpo che uccide il vecchio. I due sventurati amanti scompaiono nella notte.\nAtto II.\nIl fratello di Leonora, don Carlo (baritono), deciso a vendicare la morte del padre, \u00e8 alla ricerca dei due amanti. Giunto in un'osteria a Hornanchuelos si spaccia per uno studente: gli astanti comprendono dei pellegrini, la zingara Preziosilla (mezzosoprano), alcuni soldati, un mulattiere, e la stessa Leonora che, travestita da uomo, si sta dirigendo al Monastero della Vergine degli Angeli, nei pressi del quale intende vivere in eremitaggio. Dal racconto di don Carlo Leonora scopre che don Alvaro, creduto morto, \u00e8 ancora in vita, e teme per la propria stessa incolumit\u00e0: si appresta quindi a ritirarsi dal secolo con rinnovato vigore.\nGiunta al monastero, la giovane si affida alla Vergine pregando perch\u00e9 i propri peccati siano perdonati, quindi chiede un colloquio al padre guardiano (basso), cui rivela la propria identit\u00e0 e il desiderio di espiazione. Il padre, indulgente e comprensivo, l'avverte per\u00f2 che la vita che l'attende \u00e8 piena di stenti e cerca di convincerla per l'ultima volta a ritirarsi in convento invece che in una misera grotta. Constatando la fiduciosa costanza di Leonora, tuttavia, acconsente al volere di lei e, consegnatole un saio, chiama a raccolta i monaci che, maledicendo chiunque oser\u00e0 infrangere l'anonimato dell'eremita, si rivolgono in coro alla Madonna.\nAtto III.\nSiamo in Italia, vicino a Velletri. \u00c8 notte, infuria la lotta tra gli spagnoli e gli imperiali. Don Alvaro \u00e8 capitano dei granatieri spagnoli e, non potendo sopportare oltre le sue sventure, spera morire sul campo. Rievocando il proprio passato di orfano, figlio di discendenti della famiglia reale Inca, ripensa alla notte fatale in cui vide per l'ultima volta Leonora, e, convinto che la giovane sia morta, le chiede di pregare per lui.\nAd un tratto, sente il lamento di un soldato in difficolt\u00e0, accorre in suo aiuto e gli salva la vita: l'uomo altri non \u00e8 che don Carlo, che per\u00f2 non riconosce il giovane indio. I due si giurano eterna amicizia. L'indomani, tuttavia, Alvaro stesso cade ferito e viene trasportato da don Carlo. Alvaro morente affida a Carlo una valigia con un plico sigillato contenente un segreto che non dovr\u00e0 mai essere rivelato: alla sua morte il plico dovr\u00e0 essere bruciato.\nCarlo giura di farlo, ma una volta rimasto solo, insospettito dall'orrore provato dall'amico al nome dei Calatrava, apre la valigia, dentro la quale trova un ritratto di sua sorella Leonora: vedendo confermati i propri sospetti, sfida don Alvaro a duello. I due hanno gi\u00e0 incrociato le spade quando sopraggiunge la ronda: Alvaro scappa e trova rifugio in un monastero. Nell'accampamento, intanto, ricomincia la vita di sempre: la zingara Preziosilla predice il futuro e incita i soldati alla battaglia.\nAtto IV.\nNei pressi del Monastero degli Angeli il frate Melitone (baritono) distribuisce la minestra ai poveri. Questi, lamentandosi per il suo comportamento sgarbato, rimpiangono l'assenza del padre Raffaele, il nome scelto da don Alvaro al momento dell'entrata in monastero.\nLo stesso padre Raffaele \u00e8 richiesto da don Carlo, che, scoperto il nascondiglio di don Alvaro, lo sfida nuovamente a duello. In un primo momento don Alvaro rifiuta il confronto ma, sentendosi chiamare codardo e mulatto, si prepara ad incrociare nuovamente il ferro con lui.\nPresso la grotta dove si \u00e8 ritirata, Leonora, riconoscendosi ancora innamorata di don Alvaro, piange il proprio destino. Sentendo improvvisamente dei rumori nelle vicinanze, si rifugia nel proprio abituro, ma \u00e8 richiamata proprio da don Alvaro che, avendo ferito don Carlo a morte, cerca un confessore per dare all'agonizzante gli ultimi conforti. Terrorizzata, Leonora chiama aiuto ma, inaspettatamente riconosciuta dal giovane, si accinge a ricongiungersi con lui. Messa a parte del ferimento di don Carlo, tuttavia, si precipita da lui che, ancora ossessionato dal desiderio di vendetta, la pugnala.\nRaggiunta dal padre guardiano, Leonora spira tra le braccia di don Alvaro, augurandosi di ritrovarlo in cielo. Egli, rimasto definitivamente solo sulla terra, maledice ancora una volta il proprio destino.\nOrganico orchestrale.\nLa partitura di Verdi prevede l'utilizzo di:\nDa suonare sul palco:\nNumeri musicali.\nI numeri musicali si riferiscono alla versione del 1869.\nCultura di massa.\nA dispetto del successo dell'opera, grazie al quale essa \u00e8 diventata una costante del repertorio verdiano, alla \"Forza del destino\" \u00e8 storicamente associata una superstizione che la considera foriera di sventura in ragione di alcune coincidenze avverse che hanno caratterizzato le esecuzioni o i fatti della vita delle persone coinvolte a qualsiasi titolo nella creazione o dell'allestimento dell'opera."}
{"id": "64413", "revid": "1305772", "url": "https://it.wikipedia.org/wiki?curid=64413", "title": "Arp", "text": ""}
{"id": "64414", "revid": "124301144", "url": "https://it.wikipedia.org/wiki?curid=64414", "title": "Valentiniano II", "text": "Biografia.\nValentiniano nacque nel 371, figlio dell'imperatore Valentiniano I e di sua moglie Giustina; era il secondo figlio maschio di Valentiniano, che aveva avuto Graziano da un precedente matrimonio, e uno dei quattro figli della coppia, insieme alle sorelle Galla, Grata e Giusta.\nNel 375 Valentiniano, che aveva nominato Graziano co-imperatore qualche anno prima, port\u00f2 con s\u00e9 la moglie e il giovane figlio minore in una campagna ai confini settentrionali della parte occidentale dell'Impero. Il 17 novembre di quell'anno, per\u00f2, l'imperatore mor\u00ec, lasciando Graziano, che era a Treviri, al comando. Con l'imperatore lontano, giovane (aveva circa sedici anni) e inesperto, l'esercito romano tentenn\u00f2, valutando la possibilit\u00e0 di proclamare imperatore un proprio generale, Sebastiano; altri alti funzionari imperiali - tra cui Merobaude, Massimino, Romano e Petronio Probo - decisero allora di porre sul trono Valentiniano, che da una parte era un membro della dinastia valentiniana, e dall'altra era un bambino di quattro anni, ovviamente incapace di decisioni proprie.\nPer questo motivo, la reggenza venne assunta dalla madre Giustina e quindi, di fatto, dal potente generale Merobaude che divisero l'impero col fratellastro: a Valentiniano and\u00f2 il governo di Italia, Africa ed Illirico, mentre Graziano ottenne il comando sulla restante parte dell'impero d'occidente, Gallia, Spagna e Britannia. \nGiustina e Graziano spostarono la corte imperiale a Milano dove subito si apr\u00ec lo scontro con i cristiani della citt\u00e0 guidati dal vescovo Ambrogio, essendo Giustina ariana. Nel 378 i Goti sconfissero e uccisero ad Adrianopoli l'imperatore Valente, zio di Graziano e di Valentiniano II; Graziano allora associ\u00f2 al trono come \"augusto\" Teodosio I, affidandogli il governo della parte orientale dell'impero.\nNel 383 Graziano mor\u00ec assassinato mentre si apprestava a combattere contro Magno Massimo, proclamato imperatore dalle legioni di Britannia. Nel 387 Magno Massimo, attravers\u00f2 le Alpi arrivando a minacciare Milano. L'imperatore e la madre cercarono rifugio in oriente alla corte di Teodosio I, che ottenne in sposa Galla, sorella di Valentiniano.\nL'anno seguente Magno Massimo venne sconfitto da Teodosio quando era ormai sul punto di conquistare l'Italia.\nDopo la caduta dell'usurpatore, Teodosio restaur\u00f2 sul trono d'occidente Valentiniano, che nel frattempo, sotto l'influenza dell'augusto d'oriente, aveva lasciato l'arianesimo e aveva aderito alla fede nicena.\nValentiniano II si ritrov\u00f2 allora imperatore di tutto l'occidente, almeno nominalmente, in quanto era in realt\u00e0 sotto la tutela del \"magister equitum\" Arbogaste, essendo nel frattempo morta la madre.\nI rapporti tra l'imperatore ed il suo tutore furono tesi. Il 15 maggio 392 Valentiniano II mor\u00ec a Vienne, in Gallia, in circostanze misteriose: il suo corpo venne trovato impiccato ad un albero.\nArbogaste sped\u00ec il corpo di Valentiniano a Milano e Teodosio scrisse ad Ambrogio, vescovo di Milano, di organizzare il funerale; Ambrogio compose per l'occasione l'orazione \"De obitu Valentiniani consolatio\". Il cadavere di Valentiniano fu pianto dalle sorelle Giusta e Grata e fu disposto in un sarcofago di porfido vicino a quello del fratello Graziano, molto probabilmente nella cappella di Sant'Aquilino della basilica di San Lorenzo.\nTeodosio rimase signore di tutto l'impero. Arbogaste, che da pi\u00f9 parti era ritenuto coinvolto nella morte di Valentiniano, fece nominare \"augustus\" dalle legioni di Gallia l'usurpatore Flavio Eugenio, con l'appoggio del Senato di Roma, che vide in lui la possibilit\u00e0 di opporsi al crescente potere della chiesa cattolica. Flavio Eugenio venne per\u00f2 sconfitto da Teodosio nella battaglia del Frigido del 394, e l'impero ebbe nuovamente un unico padrone."}
{"id": "64421", "revid": "647919", "url": "https://it.wikipedia.org/wiki?curid=64421", "title": "Daphne Duck", "text": ""}
{"id": "64422", "revid": "785863", "url": "https://it.wikipedia.org/wiki?curid=64422", "title": "Gustavo Paperone", "text": ""}
{"id": "64424", "revid": "73936", "url": "https://it.wikipedia.org/wiki?curid=64424", "title": "Prove non distruttive", "text": ""}
{"id": "64425", "revid": "135491", "url": "https://it.wikipedia.org/wiki?curid=64425", "title": "Premio C\u00e9sar per la migliore opera prima di fiction", "text": ""}
{"id": "64426", "revid": "181699", "url": "https://it.wikipedia.org/wiki?curid=64426", "title": "Controllo non distruttivo", "text": "I controlli non distruttivi (CND) sono un complesso di esami, prove e rilievi, finalizzati alla ricerca e identificazione di difetti di una struttura o materiale, condotti impiegando metodi che non alterano il materiale e non richiedono la distruzione o l'asportazione di campioni dalla struttura in esame.\nCome abbreviazione si usa spesso la sigla NDT, derivata dall'espressione inglese \"Non Destructive Testing\", o la sigla PnD, derivata dall'espressione \u201cProve non distruttive\u201d.\nCampi di applicazione.\nNel settore industriale ogni prodotto di importanza critica (travi per l'edilizia, viti di sostegno, componenti aeronautici, componenti automobilistici, corpi a pressione) deve essere controllato per la verifica della sua integrit\u00e0 e conformit\u00e0 alle norme vigenti. \u00c8 noto infatti che una piccola cricca superficiale, innocua in condizioni normali, se sottoposta a sollecitazioni da fatica, cresce costantemente di dimensioni fino a portare a rottura il componente. Vengono utilizzati i metodi di controllo non distruttivo per l'analisi di ogni singolo pezzo, sostituendo in molti campi il pi\u00f9 incerto \"controllo distruttivo a campione\".\nI Controlli Non Distruttivi vengono ampiamente impiegati anche per l'ispezione di particolari Aeronautici, sia in \"servizio\" che in fase di fabbricazione. L\u2019ITANDTB (\"ITAlian Non Destructive Testing Board\") \u00e8 il Comitato italiano che fornisce servizi di qualifica di personale addetto ai Controlli Non Distruttivi del settore aeronautico e spaziale, nonch\u00e9 di approvazione di Centri di Addestramento ed Esami, in base alla Norma UNI EN 4179. \u00c8 riconosciuto da ENAC (\"Ente Nazionale Aviazione Civile\") come l\u2019equivalente organismo italiano del \u201cNational Aerospace NDT Board\u201d previsto dalla Norma UNI EN 4179 (norma equivalente della NAS 410 per la formazione e certificazione del personale CND).\nTra le metodologie di controlli non distruttivi sono citabili i seguenti metodi:\nClassificazione delle metodologie di controllo.\nLe metodologie di controllo possono essere classificate in diversi modi.\nLa prima differenziazione \u00e8 fra metodologie \"volumetriche\" e \"superficiali\". Le prime mostrano indicazioni (difetti) presenti in tutto il volume dell'oggetto (RT, UT, AT, TIR), mentre le altre mostrano solo i difetti affioranti in superficie (PT, VT) o molto prossimi alla superficie su cui si sta effettuando il controllo (ET, MT).\nL'esame VT \u00e8 molto importante perch\u00e9 \u00e8 l'unico che verifica le geometrie del cordone di saldatura previste dal progettista, mentre tutti gli altri ne verificano la qualit\u00e0, proprio per questo motivo la norma UNI EN ISO 3834 prevede Il controllo Visivo (VT) su tutte le costruzioni metalliche strutturali.\nLe metodologie \"volumetriche\" possono essere divise fra metodologie per \"trasmissione\" e metodologie per \"riflessione\". I RT sono sempre per trasmissione, cio\u00e8 devono attraversare tutto il pezzo per essere rivelati sulla faccia opposta a quella da cui sono entrati. Gli UT possono essere effettuati per trasmissione, nel caso di controlli particolari, utilizzando due sonde poste su due facce opposte dell'oggetto, ma, generalmente, sono effettuati per riflessione. TIR e AT si basano sull'emissione di energia da parte del pezzo in condizioni particolari, quindi devono essere classificati a parte.\nI vantaggi dei metodi per trasmissione sono la minore attenuazione del segnale, che deve attraversare lo spessore dell'oggetto solo una volta, tuttavia richiedono che entrambe le superfici dell'oggetto siano accessibili, mentre i metodi per riflessione permettono che sia accessibile una sola superficie dell'oggetto. Le metodologie di controllo \"superficiali\", ovviamente, richiedono l'accessibilit\u00e0 della superficie su cui vengono effettuati i controlli.\nTecniche diagnostiche non distruttive in edilizia.\nTutti gli edifici, anche se realizzati a regola d'arte, sono soggetti a degrado a causa dell'invecchiamento dei materiali e della prolungata mancanza di manutenzione.\nPer una corretta analisi dello stato di degrado di un manufatto, a partire dagli ottanta, vengono impiegate indagini non distruttive, in alcuni casi affiancate ad interventi distruttivi quali il prelievo di campioni per prove fisico-chimiche da effettuare in laboratorio, in altri casi vengono utilizzate come unico metodo di indagine.\nIn realt\u00e0 queste indagini non hanno avuto la diffusione prevista, infatti il loro utilizzo \u00e8 limitato agli edifici monumentali, alle grandi strutture in cemento armato e alla verifica degli organismi edilizi e relativi componenti ai fini di contenere il consumo energetico.\nLe metodiche non distruttive presentano diversi vantaggi quali:\nTra le pi\u00f9 frequenti tecniche diagnostiche non distruttive ci sono:\nTermografia edile.\nLa termografia \u00e8 tra le metodiche non distruttive maggiormente utilizzate nel campo del riuso, per la diagnostica delle patologie edilizie.\nPrincipi di funzionamento.\nL'utilizzo della termografia permette la lettura delle radiazioni emesse nella banda dell'infrarosso da corpi sottoposti a sollecitazione termica.\nL'energia radiante \u00e8 funzione della temperatura superficiale dei materiali e questa \u00e8 a sua volta condizionata dalla conducibilit\u00e0 termica e dal calore specifico.\nQuesti ultimi esprimono in termini quantitativi l'attitudine dal materiale stesso a trasmettere il calore o a trattenerlo.\nQuindi un materiale con valori alti di conducibilit\u00e0 si riscalder\u00e0 velocemente ed altrettanto velocemente si raffredder\u00e0.\nPer effetto dei differenti valori di questi parametri, specifici per ciascun materiale, i diversi componenti di un manufatto, quale una muratura, assumeranno differenti temperature sotto l'azione di sollecitazioni termiche.\nTale caratteristica \u00e8 sfruttata dalla termografia per visualizzare, con appositi sistemi, i differenti comportamenti termici dei materiali.\nPrincipali applicazioni.\nGrazie alla termografia si possono evidenziare ad esempio:\nInfluenza dei fattori ambientali e climatici.\nPer quanto sopra, la termografia \u00e8 influenzata dalle condizioni ambientali e climatiche del luogo in cui si opera.\nPertanto occorre rispettare alcune regole generali per ottenere risultati corretti:\nLa temperatura, l'umidit\u00e0 e la velocit\u00e0 del vento influenzano la qualit\u00e0 dei risultati, in quanto essi modificano le modalit\u00e0 con cui avviene lo scambio termico tra materiali e l'ambiente circostante.\nPertanto \u00e8 necessario avere un controllo strumentale di questi fattori.\n\u00c8 necessario inoltre che a cavallo della struttura vi sia uno sbalzo termico di almeno 10\u00a0\u00b0C al fine di apprezzare sui termogrammi le anomalie termiche eventualmente presenti.\n\u00c8 importante infine tenere in considerazione la presenza di sorgenti calde, quali tubazioni non coibentate o elementi scaldanti, che possono influenzare la distribuzione di temperatura sui componenti l'involucro, e i riflessi provenienti da altre superfici che potrebbero essere scambiati per difetti della struttura.\nCaratteristiche tecniche.\nUn sistema termografico IR \u00e8 costituito da una telecamera collegata ad un sistema di elaborazione e registrazione delle immagini.\nI rilevatori IR hanno il compito di individuare la consistenza della radiazione che li investe e di analizzare punto per punto la superficie radiante, per giungere alla definizione della mappa termica.\nI sistemi termografici attualmente in commercio si differenziano per le diverse modalit\u00e0 di raffreddamento:\nIl sistema di raffreddamento pi\u00f9 efficace, per applicazioni della termografia in edilizia \u00e8 quest'ultimo, costituito da una pompa a pistola capace di cerare un punto freddo in un circuito sigillato con carica di elio.\nBoroscopia o endoscopia.\nI boroscopi sono comunemente utilizzati per raggiungere cavit\u00e0 inaccessibili all'osservazione diretta, hanno diametri di sezione compresa tra qualche centimetro a pochi millimetri.\nCaratteristiche tecniche.\nIn commercio vi sono due tipi costruttivi:\nLa sonda \u00e8 in genere collegata ad un video processore che fornisce sia un segnale tricromatrico RGB sia un segnale video composito che consente registrazione su supporto magnetico o trasmissione di segnale via modem.\nPrincipali applicazioni.\nGli endoscopi vengono utilizzati per:\nMagnetometria.\nLa magnetometria consente il rilievo di materiali metallici annegati in materiali non ferromagnetici (es. murature, calcestruzzo).\nIl principio del metodo si basa sul principio dell'induzione magnetica.\nCaratteristiche tecniche.\nLe apparecchiature (pacometri) in commercio sono in genere costituite da una centralina di rilevamento a cui \u00e8 collegata una sonda con due bobine disposte a distanza prefissata.\nAll'interno della sonda un flusso di corrente alternata, con frequenza prefissata, crea un campo magnetico di forma allungata secondo l'asse della sonda.\nGli oggetti metallici che intercettano il campo magnetico modificano il voltaggio della bobina nella misura espressa dal rapporto diametro/copriferro dell'oggetto metallico.\nCi\u00f2 permette di leggere su un display analogico della centralina il diametro dei materiali ferrosi, la posizione, e il relativo copriferro con un'incertezza della misurazione di \u00b1 1\u00a0cm.\nPrincipali applicazioni.\nLe principali applicazione della magnetometria sono:\nIndagini soniche.\nSi basano sulla misura e l'analisi delle caratteristiche di propagazione delle onde elastiche(onde soniche) con frequenza compresa fra 16 e 20\u00a0kHz, all'interno di corpi solidi.\nPrincipi di funzionamento.\nSe il mezzo \u00e8 omogeneo ed isotropo si hanno due tipi di onde:\ndette anche primarie e secondarie in quanto appaiono in sequenza come le onde sismiche.\nNel suo propagarsi l'onda perde energia sia per cause naturali sia in corrispondenza dei piani di discontinuit\u00e0 del materiale.\nQuesta caratteristica \u00e8 sfruttata per l'individuazione all'interno di strutture, che si possono considerare piuttosto omogenee, l'esistenza di lesioni o zone degradate.\nCaratteristiche tecniche.\nLa configurazione standard delle apparecchiature \u00e8 costituita da:\nPrincipali applicazioni.\nLe principali applicazione delle indagini soniche sono:\nProve ultrasoniche.\nLe prove ultrasoniche si basano sulla misura e sull'analisi delle caratteristiche di propagazione delle onde ultrasoniche con frequenza compresa tra i 50 KHz e i 10 MHz.\nPrincipi di funzionamento.\nCome per le onde soniche se il mezzo \u00e8 omogeneo ed isotropo si hanno due tipi di onde:\ndotate di capacit\u00e0 di propagazione su lunghe distanze.\nAl contrario delle onde soniche non si propagano nei gas dai quali sono riflesse e rifratte entrambe per\u00f2 possono essere trasmesse, anche per lunghe distanze, attraverso i liquidi e i solidi.\n\u00c8 questa la propriet\u00e0 che viene sfruttata per individuare discontinuit\u00e0 o per misurare lo spessore di strati.\nInfatti in presenza di una cavit\u00e0, l'onda viene quasi completamente riflessa.\nCaratteristiche tecniche.\nL'apparecchiatura \u00e8 costituita da:\nPrincipali applicazioni.\nLe principali applicazioni delle prove ultrasoniche per calcestruzzi e acciai sono:\nProve ultrasoniche per calcestruzzi.\nLe prove ultrasoniche consentono anche di stimare, in maniera indiretta, la resistenza meccanica del calcestruzzo in sito.\nInfatti la resistenza meccanica del conglomerato \u00e8 correlata al valore del modulo di Young del materiale che a sua volta \u00e8 correlato alla velocit\u00e0 di propagazione delle onde ultrasoniche.\nProve sclerometriche.\nLe prove sclerometriche consentono di determinare la durezza superficiale di un materiale (calcestruzzo, roccia, ecc.) la quale \u00e8 correlata alla resistenza meccanica dello stesso.\nPer la sua semplicit\u00e0 applicativa \u00e8 sicuramente la prova non distruttiva pi\u00f9 impiegata dai tecnici.\nProve pacometriche.\nla prova pacometrica si basa sull'utilizzo del pacometro che permette di rilevare la presenza, la direzione e il diametro delle barre nel calcestruzzo armato e misura inoltre lo spessore del copriferro con notevole precisione.\nProve sonreb.\nLa prova SONREB consente di determinare la resistenza meccanica di un calcestruzzo in opera combinando la velocit\u00e0 ultrasonica V, ottenuta con prove ultrasoniche, con l'indice di rimbalzo S ottenuto con prove sclerometriche."}
{"id": "64428", "revid": "647919", "url": "https://it.wikipedia.org/wiki?curid=64428", "title": "Eider Duck", "text": ""}
{"id": "64431", "revid": "933835", "url": "https://it.wikipedia.org/wiki?curid=64431", "title": "Voivodati della Polonia", "text": "I voivodati della Polonia (in polacco: \"wojew\u00f3dztwa\", singolare \"wojew\u00f3dztwo\") costituiscono la suddivisione territoriale di primo livello (NUTS-1) del Paese.\nStoria e istituzioni.\nI voivodati della Polonia sono 16, e si suddividono a loro volta in distretti (\"powiat\") e questi in comuni (\"gmina\"). Dai 49 voivodati istituiti nel 1975 si \u00e8 passati a 16 a seguito della riforma amministrativa del 1999. L'organo legislativo del voivodato \u00e8 il \"sejmik\", un'assemblea di eletti in carica per quattro anni. Il potere governativo \u00e8 condiviso da un esecutivo (\"zarz\u0105d wojew\u00f3dztwa\") presieduto dal \"marsza\u0142ek wojew\u00f3dztwa\" eletto dall'assemblea, e dal voivoda, incaricato dal governo centrale."}
{"id": "64434", "revid": "123108557", "url": "https://it.wikipedia.org/wiki?curid=64434", "title": "Nouvelle Vague", "text": "La Nouvelle vague \u00e8 un movimento cinematografico francese nato sul finire degli anni cinquanta.\nOrigine del nome Nouvelle vague.\nIl termine \"Nouvelle vague\" (\"nuova onda\") apparve per la prima volta sul settimanale francese \"L'Express\" il 3 ottobre 1957, in un'inchiesta sui giovani francesi a firma di Fran\u00e7oise Giroud, e venne ripreso da Pierre Billard nel febbraio 1958 sulla rivista \"Cin\u00e9ma 58\". Con questa espressione si fa riferimento ai nuovi film distribuiti a partire dal 1958 e in particolare a quelli presentati al festival di Cannes l'anno successivo.\nContesto storico.\nAlla fine degli anni cinquanta la Francia vive una profonda crisi politica, contraddistinta dai sussulti della guerra fredda e dai contrasti della guerra d'Algeria; il cinema francese tradizionale del tempo aveva assunto una connotazione quasi documentaristica nel testimoniare questa crisi interna, i film erano diventati mezzi attraverso i quali rifondare una sorta di morale nazionale, i cui dialoghi e personaggi erano spesso frutto di idealizzazione.\nProprio la tendenza idealistica e moralizzante facevano di questo cinema qualcosa di totalmente distaccato dalla realt\u00e0 quotidiana delle strade francesi. Fuori dalle finestre c'era una nuova generazione che stava cambiando, che parlava, amava, lavorava, faceva politica in modo diverso ed inconsueto; v'era una nuova generazione che esigeva un cinema in grado di rispecchiare fedelmente questo nuovo modo di vivere.\nCos\u00ec una nuova giovent\u00f9, designata dai giornali come \u201cNouvelle vague\u201d, si ritrova in sincronia con una nuova idea di cinema denominata a sua volta Nouvelle vague.\nLa Nouvelle Vague \u00e8 il primo movimento cinematografico a testimoniare in tempo reale l'immediatezza del divenire, la realt\u00e0 in cui esso stesso prende vita. I film che ne fanno parte sono girati con mezzi di fortuna, nelle strade, in appartamenti, ma proprio per la loro singolarit\u00e0, hanno la sincerit\u00e0 di un diario intimo di una generazione nuova, disinvolta, inquieta. Una sincerit\u00e0 nata dal fatto che gli stessi registi che si sono riconosciuti in questo movimento, tutti poco pi\u00f9 che ventenni, fanno anche loro parte di quella nuova generazione, di quel nuovo modo di pensare, di leggere, di vivere il cinema che fu chiamato Nouvelle vague.\nI fondatori del movimento.\nI primi registi a riconoscersi nel movimento sono Fran\u00e7ois Truffaut, Jean-Luc Godard, Jacques Rivette, Claude Chabrol e \u00c9ric Rohmer, un gruppo di amici con alle spalle migliaia di ore passate al cinema, la conoscenza profonda di centinaia di film, la stesura di decine di articoli, e l'articolazione di centinaia di dibattiti alle porte della Cin\u00e9math\u00e8que Fran\u00e7aise.\nProprio la Cin\u00e9math\u00e8que Fran\u00e7aise fu una tappa fondamentale per la formazione di questi giovani cinefili; fondata nel 1936 da Henri Langlois e Georges Franju, la Cin\u00e9math\u00e8que era un luogo dove venivano proiettati quei \u201cfilm maledetti\u201d, secondo la definizione di Jean Cocteau, che per il fatto di disprezzare ogni regola, di essere \u201cuno sgambetto al dogma\u201d, erano diventati letteralmente invisibili. Si trattava per lo pi\u00f9 di film di grandi cineasti europei allora largamente incompresi, Jean Renoir, Roberto Rossellini, Jacques Becker, Alfred Hitchcock e di registi americani del dopoguerra, Howard Hawks su tutti.\nAlcuni cineasti come Jacques Demy, Jean-Pierre Melville, Jean Rouch, Roger Vadim, pur non essendosi formati nell'ambiente della critica cinematografica, condivideranno gli stessi valori, cos\u00ec come far\u00e0 Alain Resnais, che firmer\u00e0 il suo celebre \"Hiroshima mon amour\" solo dopo 10 anni di cortometraggi.\nA questi vanno sicuramente aggiunti Louis Malle, che non si definir\u00e0 mai un appartenente al movimento ma piuttosto si riterr\u00e0 emarginato dai registi aderenti al movimento, e Maurice Pialat, troppo individualista per riconoscersi in un qualche movimento.\nCahiers du Cin\u00e9ma.\nPer i giovani cinefili della Nouvelle vague l'apprendistato naturale per approdare alla regia era recensire film degli altri come se ci si accingesse a girare i propri, fare della critica non solo una disquisizione orale tra amici, ma un vero e proprio mestiere giornalistico che trov\u00f2 la sua locazione ideale nei \"Cahiers du Cin\u00e9ma\", la pi\u00f9 autorevole rivista cinematografica francese fino agli anni sessanta, che raccolse progressivamente tra i suoi collaboratori tutti i principali autori della Nouvelle Vague. \"Cahiers du Cin\u00e9ma\" era un vero e proprio manifesto del movimento, ogni testo ed ogni recensione al suo interno costituiscono un programma e una definizione di un cinema prossimo venturo. \u00c8 in una serie di piccole frasi esemplari estratte da svariati articoli, che emerge questa nuova concezione di cinema: l\u00e0 dove si dice che la bellezza \u00e8 lo splendore del vero, che il cinema \u00e8 uno sguardo ad ogni istante talmente nuovo sulle cose, da trafiggerle.\nQueste dichiarazioni di politica (e quasi di poetica), rivendicate con forza dalla Nouvelle Vague, sono frutto di una profonda esigenza di realismo che va a coincidere con una vera e propria rivoluzione rispetto alla concezione tradizionale di cinema, quel cinema ironicamente denominato \u201ccinema di pap\u00e0\u201d dai giovani cinefili. Durante la permanenza ai Cahiers du Cin\u00e9ma Fran\u00e7ois Truffaut, Jean-Luc Godard, Jacques Rivette, Claude Chabrol e \u00c9ric Rohmer girano i primi cortometraggi, mentre la realizzazione di lungometraggi avverr\u00e0 per tutti nel periodo dal 1958 al 1959.\nLa politica degli autori.\nUn cinema, si \u00e8 detto, dai toni moralistici e dalle tematiche universali, che veniva considerato dall'opinione pubblica quanto di pi\u00f9 distante da una forma d'arte, quasi ridotto a un mero e semplice strumento di intrattenimento.\nL'amore e il rapporto mistico-religioso con lo schermo, portarono gli intellettuali della Nouvelle Vague a rifiutare una simile concezione di cinema, ed a sviluppare quella che loro stessi denominarono \u201cPolitica degli autori\u201d, secondo la quale un film non coincide mai con la sua sceneggiatura, o la sua scenografia, o ancor meno con i suoi attori, bens\u00ec con l'uomo che l'ha girato. Il regista diviene cos\u00ec un vero e proprio \u201cscrittore di cinema\u201d che utilizza consapevolmente il mezzo cinematografico per comunicare con lo spettatore attraverso non solo la semplice trama, ma con determinate scelte stilistiche capaci di delineare nel loro insieme una precisa realt\u00e0 artefatta e significante, che rende possibile riconoscere dai primi fotogrammi di una pellicola il suo autore.\n\u00c8 ovvio che dichiarare la sovranit\u00e0 del regista non ha solo un significato teorico, ma che ha un riscontro anche sul piano contenutistico. Lontana dall'ortodossia e dalla classica impersonalit\u00e0 del \u201ccinema di pap\u00e0\u201d, la Nouvelle Vague introdusse la personalizzazione nel cinema: un film non era pi\u00f9 quel mezzo di intrattenimento universale della tradizione, ma era una cosa privata, un'espressione personale del regista, i cui fotogrammi non erano altro che pagine strappate e rubate dal suo diario intimo. Forse non \u00e8 quindi un caso che molti dei film della Nouvelle Vague trattino il tema della fuga da costrizioni, siano esse familiari o istituzionali. Anche il fare cinema in fondo era un distacco: staccarsi dall'impersonalit\u00e0, dalla freddezza di un cinema ormai stantio e fasullo, e puntare la cinepresa sulla realt\u00e0, ma senza accontentarsi di registrare la vita cos\u00ec come trascorre davanti alla macchina da presa, anzi dandole una forma sempre diversa, catturando cos\u00ec la vera \u201canima delle cose\".\nLo stile.\nLo scopo cinematografico della Nouvelle Vague era catturare \"lo splendore del vero\", come disse Jean-Luc Godard nel periodo di critico ai \"Cahiers du Cin\u00e9ma\". A tale scopo nella realizzazione delle pellicole veniva eliminato ogni sorta di artificio che potesse compromettere la realt\u00e0: niente proiettori, niente costose attrezzature, niente complesse scenografie; i film vengono girati alla luce naturale del giorno, per strada o negli appartamenti degli stessi registi, con attori poco noti, se non addirittura amici del regista, e le riprese vengono effettuate con una camera a mano, accompagnata da una troupe tecnica essenziale costituita per lo pi\u00f9 da conoscenti.\nIn questo avvicinarsi sempre maggiormente alla realt\u00e0, i giovani registi furono avvantaggiati anche dai progressi tecnologici: in particolare dall'avvento del Nagra, un registratore portatile, quello della cinepresa 16mm, leggera e silenziosa. Questa rottura tra riprese in studio e riprese in esterni \u00e8 illustrata soprattutto in \"Effetto notte\" di Fran\u00e7ois Truffaut (1973): in una doppia finzione cinematografica, il film ci mostra la realizzazione di un altro film, evidenziando le finzioni tecniche tipiche del cinema classico (scene invernali girate in piena estate, o scene notturne girate, con il famoso \"effetto notte\" appunto, in pieno giorno); Ferrand, il regista (interpretato dallo stesso Truffaut), ammette che questo film sar\u00e0 senza dubbio l'ultimo girato in questo modo: una sorta di testamento del \"vecchio\" cinema e manifesto della \"Nouvelle Vague\".\nInoltre i registi seguaci del movimento rompono alcune convenzioni, ed in particolare quelle di continuit\u00e0. \u00c8 cos\u00ec che in \"Fino all'ultimo respiro\", Godard taglia i silenzi da un dialogo, o ancora in \"La jet\u00e9e\" (cortometraggio che ispirer\u00e0 \"L'esercito delle 12 scimmie\" di Terry Gilliam), Chris Marker presenta una sorta di diaporama: una successione d'immagini statiche, con un narratore unico e un lieve sottofondo sonoro. Non si tratta solamente di rompere con la tradizione per provocazione, ma piuttosto di trasmettere allo spettatore qualcosa di nuovo, o ancora di rappresentare un aspetto della realt\u00e0: i ricordi che ognuno di noi ha dei vari momenti della propria vita sono parziali, tronchi, e quando si guarda un album fotografico i ricordi riaffiorano in modo disordinato e confuso, con dei salti temporali.\nIl costo di queste pellicole era molto basso, per cui ogni regista era capace di auto-finanziare la sua opera, invece di affidarsi alle grandi societ\u00e0 di distribuzione, sempre restie nel dare fiducia ad autori che non avevano affrontato un lungo periodo di apprendistato come assistenti sui set di registi internazionalmente noti.\nEvoluzione.\nIl primo spunto al movimento fu offerto da \"Le coup du berger\", di Jacques Rivette, del 1956, che nel rifiuto del cinema francese ufficiale si ispira al periodo dell'occupazione tedesca della Francia e alla scoperta entusiasta, all'indomani della guerra, del cinema americano.\nIl primo film della Nouvelle Vague viene considerato Le beau Serge (1958), il film d'esordio di Claude Chabrol, mentre un primo vero riconoscimento ufficiale del movimento avverr\u00e0 l'anno successivo, nel 1959, con il Premio per la migliore regia al Festival di Cannes assegnato a \"I quattrocento colpi\" di Fran\u00e7ois Truffaut.\nIl trionfo accademico di un regista della Nouvelle Vague spinse il cinema francese a mettersi per la prima volta in discussione; centinaia di produttori \u201cclassici\u201d davanti al successo di un film talmente anomalo si trovano incredibilmente a porsi domande su come produrre film dello stesso genere.\nNel periodo tra il maggio 1959 ed il marzo 1960, considerato il \"periodo d'oro\" del movimento, \"I quattrocento colpi\" esce contemporaneamente ad altre due pietre miliari della Nouvelle Vague: \"I cugini\" (\"Les Cousins\", 1959) di Claude Chabrol e \"Hiroshima mon amour\" (1959) di Alain Resnais, seguiti da \"Fino all'ultimo respiro\" (\"\u00c0 bout de souffle\", 1960) di Jean-Luc Godard.\nQuesto periodo segn\u00f2 un vero trionfo per il movimento, che si tradusse anche in un successo economico, difatti la Nouvelle Vague \u00e8 ormai un mercato che funziona: i produttori, prima disorientati, danno in seguito fiducia ad un gran numero di giovani registi e per il cinema francese questo segner\u00e0 l'inizio di un periodo di suggestiva fioritura. In questo senso si \u00e8 imputato alla Nouvelle Vague di essere nata rivoluzionaria e morta borghese.\nMa gi\u00e0 dall'autunno del 1960 la Nouvelle Vague conosce l'insuccesso di pubblico e comincia a gettare i produttori nel panico; il cinema tradizionale riprende il posto di centralit\u00e0 che aveva lasciato e fa della Nouvelle Vague il nuovo oggetto di derisione. Da ci\u00f2 consegue che durante tutto il decennio del 1960 il cinema francese si sviluppa all'insegna della tradizione eccezion fatta per i lavori di Jean-Luc Godard, che prolunga e radicalizza lo spirito della Nouvelle Vague. Ma Godard \u00e8 un caso isolato: Claude Chabrol gira unicamente su commissione, Fran\u00e7ois Truffaut si \u00e8 esiliato in Gran Bretagna, \u00c9ric Rohmer e Jacques Rivette lavorano solo a sprazzi.\nTra le varie critiche quella mossa da Alberto Crespi, critico dell'Unit\u00e0 che rivaluta il periodo precedente ai film di Truffaut e Godard accusando i \u00abgiovani turchi\u00bb dei Cahiers, all'epoca ancora critici, di aver disprezzato anche in larga misura i registi precedenti anche per un odio politico, visto che si trattava di registi che in qualche misura si erano compromessi con il regime di Vichy e quindi allontanandosi dal parere puramente critico oggettivo. E sempre Crespi aggiunge: \u00abLa Nouvelle Vague ha festeggiato in questo 2009 i 50 anni. Barando: se il primo film Nouvelle Vague \u00e8 l'esordio di Chabrol (Le beau Serge, 1958), e su questo quasi tutti sono d'accordo, i 50 anni sono scaduti nel 2008. Forse i tempi sono maturi per rivedere i film di Duvivier (ma s\u00ec, anche il primo Don Camillo\u2026) e per dire che la Nouvelle Vague \u00e8 molto sopravvalutata. Cominciamo a farlo noi. Qualcuno, magari, ci seguir\u00e0.\u00bb\nL'eredit\u00e0.\nBisogner\u00e0 attendere gli anni settanta per veder risorgere i principali autori della Nouvelle Vague, assieme a loro i primi discendenti diretti: Jean Eustache, Philippe Garrel, Jacques Doillon, Andr\u00e9 T\u00e9chin\u00e9 e qualche tempo dopo Bertrand Tavernier, Claude Sautet, Michel Deville, Dominik Moll, Gilles Marchand, Yves Caumon, Philippe Ramos, Jean-Paul Civeyrac...\nLo stile ebbe inoltre un impatto molto forte sul cinema statunitense. Dopo \"Gangster Story\" (1967) di Arthur Penn, i registi della \"New Hollywood\" (Altman, Coppola, De Palma e Scorsese) dei tardi anni sessanta e primi anni settanta realizzarono diverse pellicole ispirate alla cinematografia europea e in particolare quella francese.\nL'ultimo regista statunitense ad aver ammesso di aver subito una grande influenza dalla \"Nouvelle Vague\" francese \u00e8 stato Quentin Tarantino, che ha voluto rendere omaggio al movimento con il film a episodi \"Four Rooms\"."}
{"id": "64435", "revid": "57342", "url": "https://it.wikipedia.org/wiki?curid=64435", "title": "Premio C\u00e9sar per la migliore attrice non protagonista", "text": "Il premio C\u00e9sar per la migliore attrice non protagonista (\"C\u00e9sar de la meilleure actrice dans un second r\u00f4le\", in precedenza \"C\u00e9sar du meilleur second r\u00f4le f\u00e9minin\") \u00e8 un premio cinematografico assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976 alla miglior attrice in un ruolo secondario di un film di produzione francese uscito nelle sale cinematografiche nel corso dell'anno precedente.\nDominique Blanc \u00e8 l'unica ad aver ricevuto tre volte questo riconoscimento: nel 1991 per \"Milou a maggio\", nel 1993 per \"Indocina\" e nel 1999 per \"Ceux qui m'aiment prendront le train\".\n\u00c8 stato assegnato quattro volte ad attrici non francesi: nel 1995 all'italiana Virna Lisi per \"La Regina Margot\", nel 2012 alla spagnola Carmen Maura per \"Le donne del 6\u00ba piano\", nel 2015 all'attrice statunitense Kristen Stewart per \"Sils Maria\" e nel 2016 alla danese Sidse Babett Knudsen per \"La corte\".\nAlbo d'oro.\nI vincitori sono indicati in grassetto, a seguire gli altri candidati."}
{"id": "64436", "revid": "2225", "url": "https://it.wikipedia.org/wiki?curid=64436", "title": "Nouvelle vague", "text": ""}
{"id": "64438", "revid": "647472", "url": "https://it.wikipedia.org/wiki?curid=64438", "title": "Neorealismo (cinema)", "text": "Il neorealismo \u00e8 stato un movimento culturale, nato e sviluppatosi in Italia durante il secondo conflitto mondiale e nell'immediato dopoguerra, che ha avuto dei riflessi molto importanti sul cinema contemporaneo (soprattutto negli anni compresi tra il 1943 e il 1955 circa). In ambito cinematografico i maggiori esponenti del movimento, sorto spontaneamente e non \"codificato\", furono, negli anni quaranta, i registi Roberto Rossellini, Luchino Visconti, Vittorio De Sica, Giuseppe De Santis, Pietro Germi, Alberto Lattuada, Renato Castellani, Luigi Zampa, Alessandro Blasetti e gli sceneggiatori Cesare Zavattini e Sergio Amidei, cui si affiancheranno, nel decennio successivo, Luciano Emmer, Luigi Comencini, Gianni Puccini, Antonio Pietrangeli, Francesco Maselli, Carlo Lizzani e Francesco Rosi. In una posizione a s\u00e9 stante si collocano Federico Fellini (per la cui cinematografia si conier\u00e0 il termine di \"realismo magico\" e, successivamente, \"fantarealismo\") e Michelangelo Antonioni, che inizialmente ader\u00ec al neorealismo con alcuni celebri documentari (fra cui \"Gente del Po\" del 1943/1947 e \"N. U. - Nettezza urbana\", del 1948) e, in qualche misura, con il film \"Cronaca di un amore\" (1950), per poi prenderne le distanze nel corso degli anni cinquanta (il suo neorealismo venne inizialmente definito \"esistenzialismo dell'anima\" o anche \"esistenzialismo interiore\").\nIl cinema neorealista \u00e8 caratterizzato da trame ambientate in massima parte fra le classi disagiate e lavoratrici, con lunghe riprese all'aperto, e utilizza spesso attori non professionisti per le parti secondarie e a volte anche per quelle primarie. I film trattano soprattutto la situazione economica e morale del dopoguerra italiano, e riflettono i cambiamenti nei sentimenti e le condizioni di vita: speranza, riscatto, desiderio di lasciarsi il passato alle spalle e di cominciare una nuova vita, frustrazione, povert\u00e0, disperazione. Per una maggiore fedelt\u00e0 alla realt\u00e0 quotidiana, nei primi anni di sviluppo e di diffusione del neorealismo i film vennero spesso girati in esterno, sullo sfondo delle devastazioni belliche; d'altra parte, il complesso di studi cinematografici che era stato, dall'aprile del 1937, il centro della produzione cinematografica italiana, ossia Cinecitt\u00e0, fu occupato nell'immediato dopoguerra dagli sfollati, risultando quindi temporaneamente indisponibile ai registi.\nOrigini e sviluppo.\nIl movimento si svilupp\u00f2 intorno a un circolo di critici cinematografici che ruotavano attorno alla rivista \"Cinema\", fra cui Michelangelo Antonioni, Luchino Visconti, Gianni Puccini, Giuseppe De Santis, e Pietro Ingrao. Lungi dal trattare temi politici (il direttore della rivista era Vittorio Mussolini, figlio di Benito Mussolini), i critici attaccavano i film ascrivibili al genere dei \"telefoni bianchi\", che al tempo dominavano l'industria cinematografica italiana. In opposizione alla scarsa qualit\u00e0 dei film commerciali, alcuni critici ritenevano che il cinema dovesse rivolgersi agli scrittori veristi di inizio secolo.\nI neorealisti furono molto influenzati dal realismo poetico francese, sebbene la definizione di \"neo\"-realismo in ambito cinematografico sia nata con riferimento al realismo degli anni venti di certe pellicole del muto. Di fatto, sia Luchino Visconti sia Michelangelo Antonioni lavorarono come aiuto registi in Francia, il primo nel 1939 con Jean Renoir e il secondo nel 1942 con Marcel Carn\u00e9. Inoltre molti registi neorealisti erano maturati lavorando su film calligrafisti, sebbene questo breve movimento fosse notevolmente diverso dal neorealismo. Elementi di neorealismo sono rintracciabili anche in alcune opere di Alessandro Blasetti e nei film documentari di Francesco De Robertis. Secondo alcuni critici, i due pi\u00f9 significativi lungometraggi che negli anni trenta anticiparono alcuni aspetti del neorealismo, furono \"Toni\" (Renoir, 1935) e \"1860\" (Blasetti), 1934) cui seguirono, all'inizio del decennio successivo, \"Uomini sul fondo\" (Francesco De Robertis, 1941), \"4 passi fra le nuvole\" (Blasetti, 1942), \"I bambini ci guardano\" (Vittorio De Sica, 1943, primo di una serie di film realizzati in collaborazione con lo sceneggiatore Cesare Zavattini).\nIl primo film che viene considerato dalla maggior parte dei critici pienamente ascrivibile al genere \u00e8 tuttavia il \"protogiallo\" \"Ossessione\" (1943), di Luchino Visconti. Il Neorealismo acquist\u00f2 per\u00f2 risonanza mondiale nel 1945, con \"Roma citt\u00e0 aperta\", primo importante film uscito in Italia nell'immediato dopoguerra. Il lungometraggio narra, con accenti fortemente drammatici, la resistenza della popolazione contro l'occupazione tedesca di Roma (anche i bambini, nel film, prendono parte a tale lotta con azioni di sabotaggio) \nAltro film importante dell'epoca fu \"Sciusci\u00e0\" (1946) di Vittorio De Sica, primo di una serie di film neorealisti realizzati dal regista, fra cui spiccheranno, poi, \"Ladri di biciclette\" (1948), \"Miracolo a Milano\" (1951) e \"Umberto D.\" (1952).\nAl culmine del neorealismo, nel 1948, Luchino Visconti adatt\u00f2 \"I Malavoglia\", il celeberrimo romanzo di Giovanni Verga scritto nel pieno del Verismo, il movimento del XIX secolo che fu per tanti aspetti la base del neorealismo. Ne ammodern\u00f2 il soggetto, apportando modifiche straordinariamente piccole alla trama o allo stile originale. Il film che ne risult\u00f2, \"La terra trema\", fu interpretato solo da attori non professionisti e fu girato nel medesimo paese, Aci Trezza, frazione di Aci Castello (Catania), dove il romanzo era ambientato. Poich\u00e9 il film venne girato in lingua siciliana, esso fu sottotitolato anche nella versione originale italiana. \nIl neorealismo propriamente detto si esaur\u00ec attorno alla met\u00e0 degli anni cinquanta, influenzando sensibilmente alcuni registi successivi, fra cui Pier Paolo Pasolini, che nei primi anni sessanta diresse alcuni film apparentemente ascrivibili al genere, anche se l'attenzione al picaresco in quel momento era evidente e apertamente dichiarata. Il contenuto neorealista fu allora nella rappresentazione, spettacolare e forse documentaria, ma comunque accessoria, di alcuni elementi della vera vita comune in Italia dopo il cosiddetto \"boom\" degli anni sessanta.\nL'eredit\u00e0 del neorealismo fu raccolta, durante gli anni ottanta, anche dai registi Claudio Caligari in \"Amore tossico\" del 1983 e Nico D'Alessandria ne \"L'imperatore di Roma\" del 1987. Entrambi i registi realizzarono dei film sulla tossicodipendenza nel contesto romano avvalendosi di attori non professionisti, persone che erano tossicodipendenti durante la lavorazione dei film o che lo erano state.\nCaratteristiche del neorealismo.\nCi sono vari aspetti che caratterizzano il neorealismo: i film neorealisti sono generalmente girati con attori non professionisti; le scene sono girate quasi esclusivamente in esterno, per lo pi\u00f9 in periferia e in campagna; il soggetto rappresenta la vita di lavoratori e di indigenti, impoveriti dalla guerra. \u00c8 sempre enfatizzata l'immobilit\u00e0, le trame sono costruite soprattutto su scene di gente normale impegnata in normali attivit\u00e0 quotidiane, completamente prive di consapevolezza come normalmente accade con attori dilettanti. I bambini occupano ruoli di grande importanza ma non solo di partecipazione, perch\u00e9 essi riflettono ci\u00f2 che \"dovrebbero fare i grandi\".\nI film neorealisti proponevano storie contemporanee ispirate a eventi reali e spesso raccontavano la storia recente come \"Roma citt\u00e0 aperta\" di Roberto Rossellini. Questo film \u00e8 l'epopea della Resistenza, messa in pratica grazie all'alleanza tra comunisti e taluni cattolici a fianco della popolazione. Ben presto per\u00f2 l'attenzione fu rivolta ai problemi sociali contemporanei: tra i film annoverati a questo tipo emerge \"Ladri di biciclette\" di Vittorio De Sica - nel film \u00e8 raccontato il dramma di un operaio e nella cui narrazione si rappresenta la durezza della vita nel dopoguerra. La denuncia del disagio sociale \u00e8 ancora pi\u00f9 forte nei film \"Riso amaro\" di Giuseppe De Santis e \"La terra trema\" di Visconti.\nTuttavia l'immagine dell'Italia, un paese povero e desolato, che traspariva da questi film infastidiva una certa classe politica. A questo proposito \u00e8 emblematico l'episodio di Vittorio Mussolini che, dopo aver visto \"Ossessione\" di Visconti, era uscito dalla sala urlando \"Questa non \u00e8 l'Italia!\". Anche la chiesa cattolica condann\u00f2 molti film per l'anticlericalismo e per come venivano trattati argomenti come il sesso, mentre la sinistra non accettava la visione pessimistica e la mancanza di un'esplicita dichiarazione di fede politica.\nNel 1949 fu emanata una legge, presentata dall'allora sottosegretario allo spettacolo Giulio Andreotti, che doveva sostenere e promuovere la crescita del cinema italiano e al contempo frenare l'avanzata dei film americani ma anche gli imbarazzanti eccessi del neorealismo. A seguito di questa norma, prima di poter ricevere finanziamenti pubblici, la sceneggiatura doveva essere approvata da una commissione statale.\nInoltre se si riteneva che un film \"diffamasse l'Italia poteva e\"ssere negata la licenza di esportazione, insomma era nata una sorta di censura preventiva."}
{"id": "64440", "revid": "123176284", "url": "https://it.wikipedia.org/wiki?curid=64440", "title": "Prodotto scalare", "text": "In matematica, in particolare nel calcolo vettoriale, il prodotto scalare \u00e8 un'operazione binaria che associa ad ogni coppia di vettori appartenenti ad uno spazio vettoriale definito sul campo reale un elemento del campo. Si tratta di un prodotto interno sul campo reale, ovvero una forma bilineare simmetrica definita positiva a valori reali. Essendo un prodotto puramente algebrico non pu\u00f2 essere rappresentato graficamente come vettore unitario.\nLa nozione di prodotto scalare \u00e8 generalizzata in algebra lineare dallo spazio euclideo ad uno spazio vettoriale qualsiasi: tale spazio pu\u00f2 avere dimensione infinita ed essere definito su un campo arbitrario (non necessariamente quello reale). Questa generalizzazione \u00e8 di fondamentale importanza ad esempio in geometria differenziale e in meccanica razionale. Aggiungendo un'ulteriore propriet\u00e0, la completezza, porta inoltre al concetto di spazio di Hilbert, per il quale la teoria si arricchisce di strumenti pi\u00f9 sofisticati, basilari nella modellizzazione della meccanica quantistica e in molti campi dell'analisi funzionale.\nDefinizione.\nSi definisce prodotto scalare sullo spazio vettoriale formula_1 una forma bilineare simmetrica che associa a due vettori formula_2 e formula_3 di formula_1 uno scalare nel campo reale formula_5, generalmente indicato con formula_6 o formula_7.\nSi tratta di un operatore binario che verifica le seguenti condizioni per formula_2, formula_3, formula_10 vettori arbitrari e formula_11 elemento del campo:\nDiversi autori richiedono anche che la forma sia \"definita positiva\", cio\u00e8 che:\nper ogni formula_2 diverso da zero.\nLe precedenti richieste implicano anche le seguenti propriet\u00e0:\ne dal momento che un vettore moltiplicato per 0 restituisce il vettore nullo, segue che:\nProdotto scalare degenere.\nIl prodotto scalare \u00e8 \"degenere\" se esiste un vettore formula_2 non nullo ortogonale a tutti i vettori, cio\u00e8 tale che:\nper ogni vettore formula_3 dello spazio.\nProdotto scalare definito positivo e negativo.\nUn prodotto scalare su uno spazio vettoriale formula_1 \u00e8 definito positivo se:\ndefinito negativo se:\nsemi-definito positivo:\nsemi-definito negativo se:\nUn prodotto scalare semi-definito positivo \u00e8 (raramente) chiamato anche \"prodotto pseudoscalare\".\nProdotto scalare nello spazio euclideo.\nIl prodotto scalare di due vettori formula_28 e formula_29 del piano, applicati sullo stesso punto, \u00e8 definito come:\ndove formula_31 e formula_32 sono le lunghezze di formula_28 e formula_29, e formula_35 \u00e8 l'angolo tra i due vettori. Il prodotto scalare si indica come formula_36, e soddisfa le propriet\u00e0 algebriche di simmetria:\nper ogni coppia di vettori formula_28 e formula_29, e di bilinearit\u00e0:\nper ogni tripletta di vettori formula_28, formula_29, formula_46 e per ogni numero reale formula_47. Le prime due relazioni esprimono la \"linearit\u00e0 a destra\" e le altre due \"a sinistra\".\nIl prodotto scalare di un vettore con se stesso \u00e8 sempre maggiore o uguale a zero:\nInoltre, questo \u00e8 zero se e solo se il vettore \u00e8 zero (propriet\u00e0 di annullamento del prodotto scalare):\nQuesta propriet\u00e0 pu\u00f2 essere espressa affermando che il prodotto scalare \u00e8 definito positivo.\nInterpretazione geometrica.\nPoich\u00e9 formula_50 \u00e8 la lunghezza della proiezione ortogonale di formula_28 su formula_29 se i vettori proiezione ortogonale di formula_28 su formula_29 e formula_29 hanno stessa direzione, altrimenti \u00e8 l'opposto della lunghezza, si pu\u00f2 interpretare geometricamente il prodotto scalare come il prodotto delle lunghezze di questa proiezione e di formula_29, moltiplicato per -1 se la proiezione ortogonale di formula_28 su formula_29 e formula_29 hanno direzione opposta. Si possono inoltre scambiare i ruoli di formula_28 e formula_29, interpretare formula_62 come la lunghezza (con segno definito come prima) della proiezione di formula_29 su formula_28 ed il prodotto scalare come il prodotto delle lunghezze di questa proiezione e della lunghezza di formula_28.\nProdotto scalare positivo, nullo e negativo.\nIl coseno di un angolo formula_35 \u00e8 positivo se formula_35 \u00e8 un angolo acuto (cio\u00e8 compreso fra -90\u00b0 e 90\u00b0), nullo se formula_35 \u00e8 un angolo retto e negativo se \u00e8 un angolo ottuso. Ne segue che il prodotto scalare formula_36 \u00e8:\nI casi in cui formula_35 \u00e8 acuto ed ottuso sono mostrati in figura. In entrambi i casi il prodotto scalare \u00e8 calcolato usando l'interpretazione geometrica, ma il segno \u00e8 differente.\nIn particolare, valgono inoltre le propriet\u00e0 seguenti:\nSe formula_28 e formula_29 sono versori, cio\u00e8 vettori di lunghezza 1, il loro prodotto scalare \u00e8 semplicemente il coseno dell'angolo compreso.\nIl prodotto scalare di un vettore formula_28 con se stesso formula_89 \u00e8 il quadrato della lunghezza formula_31 del vettore.\nApplicazioni in fisica.\nNella fisica classica, il prodotto scalare \u00e8 usato nei contesti in cui si debba calcolare la proiezione di un vettore lungo una determinata componente. Ad esempio, il lavoro formula_91 compiuto da una forza costante formula_92 su un corpo che si sposti in direzione formula_10 \u00e8 il prodotto scalare:\ndei due vettori.\nApplicazioni in geometria.\nIl teorema del coseno pu\u00f2 essere formulato agevolmente usando il prodotto scalare. Dati tre punti formula_95, formula_96, formula_97 qualsiasi del piano, vale la relazione seguente:\nEspressione analitica.\nIl prodotto scalare \u00e8 definito in geometria analitica in modo differente: si tratta della funzione che, in un qualsiasi spazio euclideo associa a due vettori formula_99 e formula_100 il numero:\ndove formula_102 denota una sommatoria.\nAd esempio, il prodotto scalare di due vettori tridimensionali [1, 3, \u22122] e [4, \u22122, \u22121] \u00e8 [1, 3, \u22122]\u00b7[4, \u22122, \u22121] = 1\u00d74 + 3\u00d7(\u22122) + (\u22122)\u00d7(\u22121) = 0.\nIn questo modo \u00e8 possibile \"definire\" l'angolo formula_35 compreso fra due vettori in un qualsiasi spazio euclideo, invertendo la formula data sopra, facendo cio\u00e8 dipendere l'angolo dal prodotto scalare e non viceversa:\nNotazioni.\nSpesso il prodotto scalare fra formula_28 e formula_29 si indica anche come formula_107 o come formula_108. Utilizzando il prodotto tra matrici e considerando i vettori come matrici formula_109, il prodotto scalare canonico si scrive anche come:\ndove formula_111 \u00e8 la trasposta di formula_112. L'esempio visto sopra si scrive quindi in notazione matriciale nel modo seguente:\nEquivalenza fra le due definizioni.\nL'equivalenza fra le due definizioni pu\u00f2 essere verificata facendo uso del teorema del coseno. Nella forma descritta sopra, il teorema asserisce che il prodotto scalare di due vettori formula_28 e formula_29 nel piano, definito in modo geometrico, \u00e8 pari a:\nPonendo formula_117 e formula_118 ed usando il teorema di Pitagora si ottiene:\nL'equivalenza in uno spazio euclideo di dimensione arbitraria pu\u00f2 essere verificata in modo analogo.\nApplicazioni.\nIl prodotto scalare riveste fondamentale importanza sia in fisica che in vari settori della matematica, ad esempio nella classificazione delle coniche, nello studio di una funzione differenziabile intorno ad un punto stazionario, delle trasformazioni del piano o nella risoluzione di alcune equazioni differenziali. Spesso in questi contesti viene fatto uso del teorema spettrale, un importante risultato connesso al prodotto scalare.\nNorma di un vettore.\nNel piano cartesiano il prodotto scalare permette di definire e trattare la nozione geometrica di lunghezza di un vettore. Tale concetto pu\u00f2 essere esteso ad uno spazio vettoriale di dimensione arbitraria introducendo un concetto analogo: la norma. Formalmente, se formula_120 ed il prodotto scalare \u00e8 definito positivo, \u00e8 possibile dotare lo spazio vettoriale di una norma. Pi\u00f9 precisamente, la funzione:\nsoddisfa per ogni vettore formula_122, formula_123 e per ogni scalare formula_47 le propriet\u00e0:\ne dunque rende lo spazio vettoriale uno spazio normato.\nMatrice associata.\nIn modo analogo alla matrice associata ad una applicazione lineare, fissata una base formula_129, un prodotto scalare formula_130 \u00e8 identificato dalla matrice simmetrica associata formula_131, definita nel modo seguente:\nformula_132\nD'altro canto, ogni matrice simmetrica d\u00e0 luogo ad un prodotto scalare. Molte propriet\u00e0 del prodotto scalare e della base possono essere lette sulla matrice associata.\nFissata la matrice formula_133, per ogni coppia di vettori colonna formula_134 il prodotto scalare \u00e8 definito dalla legge\nformula_135\nDove formula_136 \u00e8 il vettore riga formula_137 trasposto.\nLa matrice scritta rispetto ad una base ortonormale di un certo prodotto scalare \u00e8 la matrice identit\u00e0; se la base \u00e8 ortogonale ma non normalizzata, invece, la matrice sar\u00e0 semplicemente diagonale.\nRadicale.\nIl \"radicale\" di un prodotto scalare \u00e8 l'insieme dei vettori formula_138 per cui:\nper ogni formula_140. Il radicale \u00e8 un sottospazio vettoriale di formula_1. Il prodotto scalare si dice \"degenere\" se il radicale ha dimensione maggiore di zero.\nSe formula_1 ha dimensione finita e formula_131 \u00e8 la matrice associata a formula_130 rispetto ad una qualsiasi base, applicando il teorema della dimensione si trova facilmente che:\ndove formula_146 \u00e8 il rango di formula_131 e formula_148 \u00e8 il radicale. Quindi un prodotto scalare \u00e8 non degenere se e solo se la matrice associata \u00e8 invertibile. Si definisce il \"rango\" del prodotto scalare come formula_146.\nUn prodotto scalare definito positivo o negativo \u00e8 necessariamente non degenere. Non \u00e8 vero il contrario, infatti il prodotto scalare associato rispetto alla base canonica alla matrice:\nnon \u00e8 degenere, ma non \u00e8 n\u00e9 definito positivo n\u00e9 definito negativo.\nVettori isotropi.\nUn vettore formula_2 \u00e8 \"isotropo\" se formula_152 = 0. Tutti i vettori del radicale sono isotropi, ma possono esistere vettori isotropi che non appartengono al radicale. Ad esempio, per il prodotto scalare associato alla matrice formula_95 descritta sopra il vettore formula_154 \u00e8 isotropo ma non \u00e8 contenuto nel radicale, che ha dimensione zero.\nOrtogonalit\u00e0.\nDue vettori formula_2 e formula_3 si dicono ortogonali se formula_157. Il sottospazio ortogonale a formula_158 (sottospazio vettoriale di formula_1 ) \u00e8 definito come:\nIl sottospazio ortogonale \u00e8 appunto un sottospazio vettoriale di formula_1. Contrariamente a quanto accade con il prodotto canonico nello spazio euclideo, un sottospazio ed il suo ortogonale non si intersecano in generale in un punto solo (possono addirittura coincidere). Per quanto riguarda le loro dimensioni, vale la seguente disuguaglianza:\nSe il prodotto scalare \u00e8 non degenere, vale l'uguaglianza\nInfine, se il prodotto scalare \u00e8 definito positivo o negativo, effettivamente uno spazio e il suo ortogonale si intersecano solo nell'origine e sono in somma diretta. Si ottiene:\nUna base ortogonale di vettori di formula_1 \u00e8 una base di vettori a due a due ortogonali. Una base \u00e8 ortogonale se e solo se la matrice associata al prodotto scalare rispetto a questa base \u00e8 diagonale.\nTrasformazione ortogonale.\nUna trasformazione ortogonale \u00e8 una applicazione lineare invertibile formula_166 in s\u00e9 che preserva il prodotto scalare, cio\u00e8 tale che:\nTeorema di Sylvester.\nSe formula_120 \u00e8 il campo dei numeri reali e formula_1 ha dimensione \"n\", il teorema di Sylvester reale afferma che, dato un prodotto scalare formula_130 su formula_1, si ha che:\nQuindi la matrice associata \u00e8 una matrice diagonale avente sulla diagonale solo i numeri 0, 1, e -1, in ordine sparso. Siano formula_176, formula_177 e formula_178 rispettivamente il numero di volte che compaiono i numeri 0, 1 e -1 sulla diagonale: la terna formula_179 \u00e8 la segnatura del prodotto scalare.\nLa segnatura \u00e8 un invariante completo per l'isometria: due spazi vettoriali con prodotto scalare sono isometrici se e solo se hanno la stessa segnatura.\nIl teorema di Sylvester complesso dice invece che esiste sempre una base ortogonale formula_180 tale che per ogni formula_181 il numero formula_182 \u00e8 uguale a 0 oppure 1. In questo caso, il rango \u00e8 un invariante completo per l'isometria: due spazi vettoriali complessi con prodotto scalare sono isometrici se e solo se hanno lo stesso rango.\nEndomorfismo simmetrico.\nUn endomorfismo formula_166 \u00e8 simmetrico o \"autoaggiunto\" rispetto al prodotto scalare se:\nper ogni coppia di vettori formula_185. Un endomorfismo \u00e8 simmetrico se e solo se la matrice associata rispetto ad una qualsiasi base ortonormale \u00e8 simmetrica."}
{"id": "64463", "revid": "1787046", "url": "https://it.wikipedia.org/wiki?curid=64463", "title": "KHTML", "text": "KHTML \u00e8 il componente dell'ambiente grafico KDE (introdotto nella versione 2) dedicato alla visualizzazione di pagine Web. Fa parte dei KPart di KDE ed \u00e8 quindi facilmente integrabile in qualsiasi programma che si appoggia a questa piattaforma.\n\u00c8 uno dei principali e pi\u00f9 completi \"motori di visualizzazione\" HTML in circolazione. Viene utilizzato all'interno dei browser web Konqueror di KDE, Safari di Apple e Chrome di Google.\n\u00c8 leggermente pi\u00f9 tollerante di Gecko agli errori presenti nel sorgente delle pagine: nel tentativo di visualizzare correttamente il maggior numero possibile di pagine, KHTML supporta alcune estensioni standard ai linguaggi Web come codificato dal World Wide Web Consortium, ma non utilizzate da Internet Explorer.\n\u00c8 stato scritto in C++ facendo uso delle librerie Qt ed \u00e8 distribuito con licenza LGPL.\nCaratteristiche.\nLe sue caratteristiche principali sono:\nLa collaborazione con Apple.\nNel 2002 la Apple scelse il componente di KDE come interprete HTML per il suo nuovo browser web Safari. Da allora Apple pubblica il codice sorgente aggiornato della propria versione del motore KHTML (WebCore), sul sito degli sviluppatori, e inoltre restituisce al progetto KDE sotto forma di \"patch\" le singole modifiche apportate. Questo dovrebbe teoricamente permettere un proficuo scambio del rispettivo lavoro. Tuttavia la condivisione di codice tra le due versioni di KHTML non \u00e8 semplice come potrebbe apparire e sono stati avanzati dubbi che le due derivazioni riusciranno mai effettivamente a convergere. Una delle ragioni di questa situazione risale al fatto che Apple lavor\u00f2 segretamente per un intero anno prima di rendere pubblico il proprio lavoro. Un altro ostacolo deriva dal fatto che Apple tende a mettere a disposizione delle \"patch\" relativamente grosse che incorporano un gran numero di differenti modifiche, spesso scarsamente documentate, rendendo materialmente difficile per gli sviluppatori KDE interpretare il tipo di lavoro fatto di modo da poterlo riutilizzare. Questo non ha impedito comunque di integrare in KHTML un certo numero di migliorie, specialmente sotto il profilo della velocizzazione del motore. Nel giugno 2005, grazie alla collaborazione con Apple, il motore KHTML integrato nel browser web Konqueror ha superato il test Acid2, test di riferimento per la verifica del supporto agli standard da parte dei browser."}
{"id": "64470", "revid": "287204", "url": "https://it.wikipedia.org/wiki?curid=64470", "title": "Terramare", "text": "Le terramare erano villaggi dell'et\u00e0 del bronzo media e recente (ca 1650-1150 a.C.) appartenenti a una civilt\u00e0 sviluppatasi nelle aree di pianura dell'Emilia e nelle zone meridionali delle province di Cremona, Mantova e Verona.\nEtimologia.\nIl nome Terramara deriva da \"terra marna\", termine utilizzato dagli agronomi del XIX secolo per designare il terriccio fertilizzante che si ricavava dai depositi archeologici pluristratificati risalenti all\u2019et\u00e0 del Bronzo.\nQuesti depositi, prodottisi nell\u2019et\u00e0 del bronzo durante la vita dei villaggi con il progressivo sovrapporsi dei resti delle abitazioni, formavano delle collinette, alte fino a 4/5 metri, che costituivano ancora nel XIX secolo un tratto caratteristico del paesaggio padano. Nel corso dell'Ottocento queste collinette furono per la maggior parte distrutte dall'attivit\u00e0 di cava volta al recupero del terriccio, che veniva venduto come concime destinato prevalentemente allo spargimento sui prati stabili, dai quali si ricavava il foraggio. Il termine \"terramara\" ha quindi un\u2019origine agronomica ma successivamente rest\u00f2 in uso nella letteratura archeologica ad indicare, fino ad oggi, i villaggi dell'et\u00e0 del bronzo dell\u2019area emiliana.\nPrimi scavi e storia degli studi.\nLo sfruttamento a fini commerciali delle cave di \"terra marna\", iniziato dalla fine del Settecento e proseguito durante tutto il corso dell\u2019Ottocento, aveva portato alla luce ingenti quantit\u00e0 di reperti risalenti all\u2019et\u00e0 del bronzo, che avevano destato soprattutto a partire dalla met\u00e0 del XIX secolo un grande interesse negli studiosi di antichit\u00e0. La tradizione archeologica dominante nella prima met\u00e0 dell\u2019Ottocento riconosceva nelle Terramare siti utilizzati per roghi funerari o riti sepolcrali dai Galli o dai Romani. A partire dalla met\u00e0 del XIX secolo, sull\u2019onda degli studi effettuati sulle palafitte preistoriche dei laghi svizzeri da Ferdinand Keller, iniziarono le prime pionieristiche indagini sui villaggi costruiti su palafitte nei laghi dell\u2019Italia settentrionale, dovute soprattutto al geologo e archeologo torinese Bartolomeo Gastaldi. \nFu per\u00f2 in Emilia, dove molte terramare erano in corso di sbancamento per fini agricoli, che gli studi sugli insediamenti preistorici trovarono maggiori possibilit\u00e0 di sviluppo. Nella provincia di Parma Pellegrino Strobel e Luigi Pigorini condussero importanti ricerche, tra le altre sulla Terramara di Castione Marchesi. Sui siti del territorio di Reggio Emilia si concentr\u00f2 l\u2019attivit\u00e0 di Gaetano Chierici, che nel 1862 raccolse i reperti nel Gabinetto di Antichit\u00e0 Patrie, poi denominato Museo di Storia Patria nel 1870. A Modena Giovanni Canestrini, primo traduttore in Italia dell\"Origine delle Specie\" di Charles Darwin, e in seguito Carlo Boni si occuparono delle terramare modenesi. Canestrini esegu\u00ec a partire dal 1863 ricerche sulle terramare finanziate dal Comune di Modena, grazie alle quali pot\u00e9 raccogliere una consistente quantit\u00e0 di reperti dell\u2019et\u00e0 del bronzo che costitu\u00ec il primo nucleo del Museo Civico di Modena, fondato nel 1871 da Carlo Boni, che si distinse anche negli scavi della Terramara di Montale.\nIl 1871 fu un anno di svolta per gli studi sulla preistoria, perch\u00e9 il Congresso Internazionale di Antropologia e Archeologia preistoriche, tenuto in quell\u2019anno a Bologna, sanc\u00ec ufficialmente anche in Italia il riconoscimento di questa nuova disciplina e diede fondamento scientifico alla teoria tutt\u2019oggi accettata delle terramare come resti di abitazioni risalenti all\u2019et\u00e0 del bronzo. In quegli stessi anni fu definito il modello paradigmatico delle terramare: abitati di forma generalmente quadrangolare, perimetrati da un fossato e da un terrapieno o argine, con all\u2019interno abitazioni costruite su piattaforme lignee, organizzate secondo un modulo planimetrico ortogonale.\nGli studi sulle Terramare proseguirono intensamente fino alla fine dell\u2019Ottocento, per poi subire una battuta di arresto nel corso della prima met\u00e0 del Novecento. Dalla fine degli anni Settanta ad oggi gli studi sulle Terramare sono ripresi con nuovo vigore, portando un notevolissimo ampliamento delle nostre conoscenze.\nEsordi e sviluppo delle Terramare.\nLo sviluppo delle Terramare in pianura padana \u00e8 un processo che si pu\u00f2 far risalire tra la fine dell\u2019antica et\u00e0 del bronzo e una fase evoluta del Bronzo medio 1 (circa 1700-1600 a.C.), periodo durante il quale compaiono i primi abitati definibili come terramare, cio\u00e8 dotati di strutture perimetrali quali fossato e argine. In questo momento sembrano convergere verso la pianura padana centrale diverse componenti \u201cculturali\u201d, dall\u2019area palafitticola settentrionale (cultura di Polada), dall\u2019ambito peninsulare (facies di Grotta Nuova), dall\u2019area occidentale (Piemonte meridionale, Pavese, Liguria), e forse anche dall\u2019area danubiana. Il motivo principale che determin\u00f2 questa progressiva colonizzazione della pianura, precedentemente scarsamente abitata e occupata da una estesa foresta planiziaria, fu un generalizzato aumento demografico e probabilmente un\u2019oscillazione delle condizioni climatiche verso un clima pi\u00f9 fresco ed umido (oscillazione climatica di L\u00f6bben).\nCon il Bronzo medio 2 (circa 1550-1450 a.C.) l\u2019occupazione del territorio si consolida; questo periodo \u00e8 caratterizzato da un netto aumento del numero di insediamenti, di dimensioni solitamente comprese entro i due ettari, che coprono fittamente il territorio con un\u2019organizzazione di tipo policentrico, senza apparenti gerarchie che permettano di individuare degli abitati egemoni rispetto ad altri.\nLa tecnica costruttiva sia delle strutture perimetrali dei villaggi che delle abitazioni al loro interno diventa omogenea in quasi tutti gli abitati. Questi ultimi, come gi\u00e0 proposto dagli studiosi ottocenteschi, erano di forma generalmente quadrangolare, delimitati da un fossato, nel quale scorreva acqua derivata da un vicino fiume o canale, e da un terrapieno sostenuto da palizzate o da grandi gabbioni di legno. Gli scavi archeologici del XIX secolo e quelli pi\u00f9 recenti hanno dimostrato che internamente i villaggi avevano di solito un'organizzazione molto regolare, con case allineate secondo uno schema ortogonale determinato dall'incrocio delle strade. Le abitazioni erano frequentemente costruite su impalcati in legno che, a differenza delle palafitte, sorgevano su terreno asciutto.\nA partire dal Bronzo medio 3 (circa 1450-1325 a.C.) si assiste ad una riorganizzazione del territorio e dei rapporti tra gli abitati, che riflette un nuovo assetto politico. Alcune terramare cominciano ad essere abbandonate e contestualmente altre si ingrandiscono considerevolmente. Questo fenomeno \u00e8 evidente soprattutto nel momento pi\u00f9 avanzato del Bronzo medio 3 e nel Bronzo recente 1. In queste due ultime fasi cronologiche si registra quindi una vera e propria ristrutturazione politico-territoriale tendente a una pi\u00f9 razionale occupazione del territorio, in cui gli abitati pi\u00f9 grandi e popolosi (fino ad oltre 1000 abitanti), possono raggiungere l\u2019estensione di quasi 20 ettari con strutture perimetrali e infrastrutture territoriali (argine, fossato, estese reti di canali esterni per irrigare i campi coltivati, strade) di dimensioni notevoli e particolarmente complesse. Queste terramare maggiori controllano politicamente territori comprendenti altri insediamenti di dimensioni pi\u00f9 piccole, probabilmente in posizione subalterna. Questa fase corrisponde all\u2019apogeo dello sviluppo economico delle terramare, in cui le attivit\u00e0 artigianali (lavorazione del corno di cervo, dei tessuti, del metallo) si accompagnano allo sviluppo dei traffici anche a lunga distanza.\nLa fine delle Terramare.\nCon il passaggio al Bronzo recente 2 (fine XIII \u2013 met\u00e0 XII sec. a.C.) il mondo terramaricolo entra in crisi fino a giungere, negli anni attorno al 1150 a.C., a un vero e proprio collasso che porta allo spopolamento della pianura emiliana e di buona parte del territorio terramaricolo a nord del Po.\nLe motivazioni della crisi si possono ricondurre a un insieme di fattori. In presenza di una forte pressione demografica come quella che ha caratterizzato le terramare, che raggiunge nel suo apogeo la probabile consistenza di almeno 200.000 abitanti, insieme ad un intenso sfruttamento dei suoli durato vari secoli, una crisi climatica in senso pi\u00f9 arido, anche di breve durata, attestata da vari indicatori quali le evidenze archeobotaniche e l\u2019abbassamento delle falde acquifere, pu\u00f2 aver determinato gravi conseguenze sul piano alimentare. \nLa crisi economica pu\u00f2 avere innescato ulteriori problematicit\u00e0, quali ad esempio crisi epidemiche, ma anche una maggiore instabilit\u00e0 politica e un aumento della conflittualit\u00e0, come sembra ipotizzabile considerando il decremento dei villaggi e la sopravvivenza pi\u00f9 lunga di quelli con maggiori difese perimetrali. Il sistema sociale e politico delle terramare, nonostante si trasformi nel tempo, rimane sostanzialmente un modello comunitario, in cui le \"\u00e9lites\", che pure sono presenti, sono fortemente integrate all\u2019interno della societ\u00e0 e mantengono il controllo attraverso un sistema inclusivo e poco gerarchizzato. Un modello di societ\u00e0 che basa la sua sopravvivenza sulla condivisione dei beni e dei mezzi di produzione, sulla costruzione e sul mantenimento di dispendiose infrastrutture comunitarie come terrapieni, fossati, canali di irrigazione e magazzini comuni pu\u00f2 non essere sopravvissuto ad una sopravvenuta difficolt\u00e0 produttiva, determinando l\u2019implosione del sistema economico e socio-politico che per quasi cinque secoli aveva garantito stabilit\u00e0 e benessere.\nLa fine delle terramare rappresenta ancora un problema aperto, cos\u00ec come il destino della popolazione. Recenti studi hanno proposto che a seguito della crisi e del collasso del sistema terramaricolo si sia prodotta una diaspora, perdurata verosimilmente per alcuni decenni, che avrebbe spinto piccoli gruppi di abitanti verso nuovi territori. In tal senso non mancano evidenze archeologiche che potrebbero confermare tale ipotesi, in particolare lungo la fascia adriatica ma anche in Campania.\nTecniche edilizie.\nI villaggi terramaricoli erano difesi da possenti fortificazioni che consistevano in un largo fossato esterno, entro il quale veniva incanalato un vicino corso d\u2019acqua, e in un possente terrapieno, irrobustito da \u201cgabbioni\u201d in legno e sormontato spesso da una palizzata anch\u2019essa in legno. Le porte di accesso al villaggio erano probabilmente munite di torri di difesa, sempre in legno.\nLe abitazioni all\u2019interno dei villaggi seguivano uno schema regolare ed erano intervallate da strade pi\u00f9 o meno larghe a seconda dell\u2019importanza. Le strutture portanti delle case erano realizzate in legno di quercia, mentre le pareti venivano costruite con un\u2019orditura di paletti verticali che sostenevano intrecci di rametti di frassino o nocciolo, poi ricoperti da un intonaco contenente limo e secondariamente sabbia, con l\u2019aggiunta di limitate quantit\u00e0 di sterco animale. La pavimentazione era in terra battuta e poggiava su un impalcato di legno, mentre il tetto era probabilmente realizzato mediante la sovrapposizione di canne palustri.\nNecropoli.\nLe necropoli delle terramare presentano differenze nel rituale funerario. In Emilia e nell\u2019area a Ovest del fiume Mincio si trovano necropoli a cremazione fin dalla media et\u00e0 del bronzo. Ad Est del Mincio invece le necropoli sono inizialmente ad inumazione, poi a partire dal Bronzo medio 3 e durante la fase pi\u00f9 antica del Bronzo recente sono attestati entrambi i rituali. A partire da questa ultima fase e in particolare nel suo momento pi\u00f9 avanzato prevale o \u00e8 esclusiva la cremazione.\nLe necropoli erano di solito poste fra 200 e 400 metri di distanza dall\u2019abitato, generalmente verso monte. La necropoli delle terramare emiliane pi\u00f9 sistematicamente scavata e studiata \u00e8 quella della Terramara di Casinalbo, che pu\u00f2 essere presa ad esempio per le necropoli delle terramare a Sud del Po.\nA Nord del Po si possono ricordare le necropoli di Olmo di Nogara, di Franzine e di Scalvinetto (Verona), che possono essere considerate birituali in quanto sono presenti sia tombe ad inumazione che a cremazione.\nSociet\u00e0.\nNella societ\u00e0 delle terramare, quale emerge dallo studio degli abitati e delle necropoli, sembra essere fondamentale la componente comunitaria, che risulta avere una importanza maggiore rispetto a quella parentelare, cio\u00e8 fondata prevalentemente sui legami famigliari. \nL\u2019organizzazione comunitaria dei villaggi permetteva di organizzare l\u2019abitato e il territorio con infrastrutture di notevole impegno, quali fossati, terrapieni, canali e strade, realizzati attraverso il lavoro collettivo indirizzato dalle \"\u00e9lites\" dominanti. Nel mondo delle terramare all\u2019apice dell\u2019organizzazione sociale si collocavano i guerrieri, il cui status era definito dalla spada, portata da un numero ristretto di maschi adulti; il ruolo eminente dei maschi guerrieri si estendeva presumibilmente anche alle loro consorti e alla loro famiglia, come indicano alcuni corredi funerari femminili e di infanti o adolescenti di rilievo rispetto agli altri.\nLa presenza di artigiani specialisti nella lavorazione del bronzo che producevano armi, ornamenti e utensili da lavoro era funzionale a questo modello di societ\u00e0 di tipo comunitario, sostenuto da un\u2019economia primaria basata sull\u2019agricoltura e sull\u2019allevamento.\nEconomia.\nL'agricoltura produceva cereali (frumento, orzo, segale, avena) e legumi (fave, lenticchie, cicerchia e piselli). Altro pilastro fondamentale dell\u2019economia terramaricola era l\u2019allevamento di caprovini, suini e bovini, che oltre alla carne fornivano lana (le pecore) e forza lavoro in agricoltura (i bovini).\nImportante era anche il ruolo dell'artigianato, in particolare quello correlato alla fabbricazione di oggetti in bronzo: armi (spade, pugnali e punte di lancia), utensili (asce, punteruoli, scalpelli, falcetti ecc), ornamenti e oggetti per la cura personale (spilloni, fibule, rasoi). Artigiani metallurghi specializzati erano generalmente presenti all\u2019interno dei villaggi, dove utilizzavano attrezzature particolari (mantici terminanti con ugelli in terracotta, forme di fusione in pietra) per lo svolgimento del loro lavoro. Nella Terramara di Montale sono stati rinvenuti molti resti di questi oggetti associati a una fossa di fusione.\nLa produzione di ceramica era una attivit\u00e0 artigianale fondamentale, che veniva svolta di norma a livello domestico, ma nel caso di contenitori pi\u00f9 grandi e di maggiore complessit\u00e0 tecnica forse anche da artigiani specializzati. La produzione ceramica forniva agli abitanti delle terramare i vasi nei quali conservare, cucinare e consumare il cibo. \nUn\u2019altra attivit\u00e0 artigianale particolarmente sviluppata e probabilmente di tipo semi-specialistico, se non proprio specialistico, si basava sull\u2019utilizzo della materia dura animale ed in particolare sul corno di cervo, con cui venivano realizzati innumerevoli ornamenti, utensili ed armi.\nLegate alla produzione di lana, la filatura e la tessitura dovevano essere voci molto importanti nell\u2019economia terramaricola. Nel caso della terramara di Montale \u00e8 stato ipotizzato che vi si svolgesse una attivit\u00e0 specializzata di filatura della lana, testimoniata da migliaia di fusaiole in ceramica. Oltre alla lana dovevano essere usate, come fibre per realizzare vestiario o tessuti, il lino e la canapa, quest\u2019ultima forse utilizzata anche per la realizzazione di contenitori, ottenuti anche con l\u2019intreccio di rametti di nocciolo, frassino, salice.\nGli scambi commerciali erano significativamente incentivati dalla necessit\u00e0 di approvvigionamento del metallo, non presente nella pianura padana. A questa attivit\u00e0 di scambio si associavano altri beni e merci, anche di tipo \u201cesotico\u201d come l\u2019ambra, che almeno in parte dovevano circolare in base a un sistema di scambio basato su norme formali, come \u00e8 indicato dal ritrovamento di pesi da bilancia appartenenti a sistemi ponderali internazionali (di area egea, del Mediterraneo orientale o di altre zone d\u2019Europa)."}
{"id": "64475", "revid": "299640", "url": "https://it.wikipedia.org/wiki?curid=64475", "title": "Termocamera", "text": "La termocamera (anche detta \"telecamera termografica\") \u00e8 una particolare telecamera, sensibile alla radiazione infrarossa, capace di ottenere immagini o riprese termografiche.\nA partire dalla radiazione rilevata si ottengono dunque delle \"mappe di temperatura\" delle superfici esposte spesso utilizzate a fini scientifici o anche militari.\nLe termocamere si dividono in radiometriche e non radiometriche. Le prime consentono di misurare il valore di temperatura assoluto di ogni punto dell'immagine. L'immagine, infatti, \u00e8 costruita su una matrice di un certo numero di pixel per un certo numero di righe.\nL'elettronica dello strumento \"legge\" velocemente il valore di energia immagazzinata da ogni singolo pixel e genera un'immagine, in bianco e nero o in falsi colori, dell'oggetto osservato.\nDescrizione.\nTra le caratteristiche che distinguono tra loro le termocamere:\nTipo di sensore.\nIl tipo di sensore influenza direttamente tutte le caratteristiche della termocamera. Per applicazioni comuni \u00e8 attualmente utilizzato un sensore di tipo microbolometrico a matrice piana, esistono sensori a maggiori prestazioni a cella singola (scansione meccanica) o a matrice di punti.\nI sensori possono essere sia non raffreddati che raffreddati (in genere con celle peltier o pompa stirling).\nI sensori raffreddati sono utilizzati per applicazioni di ricerca e sviluppo e hanno sensibilit\u00e0 termica superiore rispetto ai microbolometri non raffreddati.\nIl materiale costituente il sensore influenza la sensibilit\u00e0 termica della termocamera, i sensori pi\u00f9 comuni sono o in silicio amorfo o in ossido di vanadio, quest'ultimo ha una migliore qualit\u00e0 rispetto al silicio amorfo (che ha anche un tempo di vita medio pi\u00f9 basso).\nI produttori di sensori microbolometrici sono statunitensi, francesi o giapponesi (con rare altre eccezioni).\nPer gli statunitensi \u00e8 necessario, in Europa, il rilascio di una licenza di esportazione da parte del dipartimento del commercio americano perch\u00e9 il sensore \u00e8 considerato \"strategico\" e i tempi di consegna della strumentazione (a meno di non scegliere uno strumento con basse frequenze di acquisizione) sono lunghi (in genere pi\u00f9 di 3 mesi).\nRisoluzione geometrica.\nCome per le macchine fotografiche digitali, la risoluzione geometrica della termocamera influenza la qualit\u00e0 dell'informazione acquisita esistono termocamere per le seguenti risoluzioni:\nMinima sensibilit\u00e0.\nCapacit\u00e0 di distinguere una minima differenza di temperatura tra 2 punti adiacenti, direttamente influenzata dalla catena di misura sensore, elettronica di controllo.\nFrequenza di acquisizione.\nIn funzione dell'applicazione sono disponibili termocamere con caratteristiche differenti\nLa frequenza di acquisizione \u00e8 un parametro fondamentale nell'utilizzo della termocamera, se si cerca di misurare la temperatura di un oggetto in movimento (o ugualmente l'operatore muove lo strumento durante la misurazione) e lo strumento non ha una frequenza di acquisizione sufficiente, si ha un fenomeno di \"smearing\" sull'immagine che impedisce di avere una misura di temperatura accurata.\nA parit\u00e0 di costo sono sicuramente pi\u00f9 convenienti le termocamere con frequenza di acquisizione uguale o superiore ai 60\u00a0Hz, perch\u00e9 ricoprono una maggior parte di applicazioni.\nMisura della temperatura.\nCon le termocamere \u00e8 possibile misurare la temperatura in ogni singolo punto dell'immagine ma bisogna inserire nello strumento (o nei software di elaborazione in post processing) due parametri, emissivit\u00e0 e temperatura ambiente (o riflessa) che permettono di ottenere la temperatura corretta. Alcune termocamere incorporano molte funzionalit\u00e0 per facilitare l'uso dello strumento in ambienti industriali e civili: possibilit\u00e0 di memorizzare commenti di testo, commenti vocali, fotografie nello spettro del visibile. Le termocamere sono utilizzate anche per le rilevazione delle temperature corporee degli individui.\nPer misurare le temperature della pelle, le pi\u00f9 indicate sono le fotocamere con risoluzione e sensibilit\u00e0 pi\u00f9 elevate, come le serie A, T o E; queste, infatti, permettono un rilevamento istantaneo della temperatura con un altissimo grado di precisione (+/\u2212 0,2% gradi Celsius).\nNel 2020, a fronte dell'emergenza sanitaria mondiale dovuta al Covid 19, l'OMS ha deciso di acquistare questo modello di termocamera per lo screening di temperatura elevate e distribuirle in tutto il mondo. In diversi luoghi pubblici, infatti, si \u00e8 ritenuto necessario installare queste termocamere per tentare di contenere il contagio.."}
{"id": "64483", "revid": "1543377", "url": "https://it.wikipedia.org/wiki?curid=64483", "title": "Bono Giamboni", "text": "Biografia.\nPoco si sa della vita di Bono Giamboni: nato presumibilmente prima del 1240, esercit\u00f2 come gi\u00e0 il padre Giambono del Vecchio la professione di giudice podestarile, presso la curia del Sestiere di Por San Piero a Firenze, e in tale veste appare in atti datati agli anni 1261, 1262, 1281, 1286, 1290, 1291.\nCompare inoltre, come testimone o procuratore, in atti compresi tra il 1264 e il 7 agosto 1292: dopo questa data non si hanno pi\u00f9 sue notizie e si pensa che sia morto di l\u00ec a breve. Ebbe un fratello di nome Giovanni e un figlio di nome Iacopo, la cui morte, avvenuta il 12 marzo 1346 (1345 secondo lo stile fiorentino dell'Incarnazione), \u00e8 registrata da Giovanni Villani nella \"Nova Cronica\", XIII, xxxvi.\nTra i suoi meriti vi fu il suo contributo alla diffusione della cultura tra la borghesia comunale di Firenze.\nLa sua opera \"Della miseria dell'uomo\" si pu\u00f2 considerare parzialmente originale, anche se integrava pagine di Lotario di Segni e di Albertano, rivedute e corrette partendo da una fonte originale ascetica e pessimistica per approdare ad un trattato di morale e di religione indirizzato ai laici.\nLa sua opera principale fu comunque il \"Libro de' Vizi e delle Virtudi\", scritto sulla falsariga della \"Psychomachia\", caratterizzato dal combattimento tra vizi e virt\u00f9. L'opera, scritta con uno stile elegante, pu\u00f2 essere ritenuta una delle pi\u00f9 significative prose precedenti al Convivio.\nOpere spurie.\nIn passato sono state ascritte a Bono Giamboni anche le seguenti volgarizzazioni, attribuzioni oggi non pi\u00f9 accettate:\nBibliografia.\nSulla vita di Bono, gli unici studi disponibili sono:\nBasato su Debenedetti, ma con importanti rettifiche per quanto riguarda il catalogo delle opere di Bono, \u00e8:\nBono \u00e8 stato riconosciuto come autore, e non pi\u00f9 come rimaneggiatore, del \"Fiore di rettorica\" in:\nNon aggiunge nulla a quanto gi\u00e0 noto, ma fornisce una bibliografia aggiornata:\nPer una panoramica delle nuove acquisizioni manoscritte delle varie opere di Bono e per l'edizione di un breve compendio del \"Libro de' Vizi e delle Virtudi\" contenuto nel ms. Riccardiano 1642 vd.\nUn ulteriore testimone del \"Libro de' Vizi e delle Virtudi\" \u00e8 segnalato in:\nPer quanto riguarda due traduzioni aragonesi delle \"Historiae adversus paganos\" di Paolo Orosio derivate dalla versione italiana di Bono Giamboni, vedansi:\nA proposito di un capitolo spurio presente in alcuni testimoni del trattato \"Della miseria dell'uomo\" vd.\nCollegamenti esterni.\nTutte le opere di Bono Giamboni sono interrogabili, ma non scaricabili, sul database dell'OVI (Opera del Vocabolario Italiano): \u00e8 richiesta la registrazione (gratuita)."}
{"id": "64486", "revid": "1226", "url": "https://it.wikipedia.org/wiki?curid=64486", "title": "Niccol\u00f2 Fontana", "text": ""}
{"id": "64487", "revid": "2519", "url": "https://it.wikipedia.org/wiki?curid=64487", "title": "Stille Nacht, heilige Nacht", "text": "Stille Nacht, heilige Nacht, nota anche semplicemente come Stille Nacht, \u00e8 uno fra i pi\u00f9 celebri canti di Natale al mondo, di origine austriaca, tradotto in pi\u00f9 di 300 lingue e dialetti.\nIn italiano la canzone \u00e8 nota col titolo di Astro del Ciel, con un testo differente; la versione inglese \u00e8 Silent Night.\nStoria.\nLe parole furono scritte nel 1816 dal prete salisburghese Joseph Mohr, allora assistente parrocchiale nella chiesa di Mariapfarr \u2013 nel Lungau, regione di Salisburgo \u2013 tenendole nel cassetto in attesa di trovare qualcuno che potesse metterle in musica. Due anni dopo trov\u00f2 Franz Xaver Gruber, allora maestro elementare ad Arnsdorf e organista a Oberndorf, originario dell'Alta Austria: fu lui a comporre la musica, che suon\u00f2 nella vigilia di Natale del 1818.\nIl territorio non era stato risparmiato dalle recenti guerre napoleoniche, e devastazioni a miseria erano ovunque. I versi del giovane sacerdote dovevano essere di conforto e speranza alla popolazione prostrata. Nel Natale del 1816 furono soltanto letti, mentre due anni dopo poterono anche esser cantati, con la musica che Gruber compose di getto.\nInfatti, il 24 dicembre 1818 Mohr chiese a Gruber di musicare il brano da lui scritto per due voci soliste, coro e chitarra. Gruber fece vedere la partitura a Mohr, che approv\u00f2 subito. Non \u00e8 noto il motivo per cui venne fatta tale richiesta. Un racconto tradizionale riporta che ci\u00f2 sarebbe avvenuto in quanto l'organo della chiesa di San Nicola era guasto poich\u00e9 il mantice era stato rosicchiato dai topi e la riparazione era impossibile in tempi brevi (questo spiegherebbe il ricorso alla chitarra).\nLa prima esecuzione pubblica avvenne nella notte del 24 dicembre 1818 durante la Messa di Natale nella chiesa di San Nicola a Oberndorf, presso Salisburgo; il brano venne eseguito dai suoi due autori con Mohr che cantava la parte del tenore ed accompagnava con la chitarra Gruber che intonava la parte del basso.\nLo spartito fu raccolto da Karl Mauracher, fabbricante di organi della Zillertal, che lo port\u00f2 con s\u00e9 in Tirolo, dove ebbe subito larga diffusione. Da questa regione ogni anno erano in molti a mettersi in viaggio per vendere nei paesi vicini i prodotti dell'artigianato locale. Da allora portarono con s\u00e9 anche le note di \"Stille Nacht\". In particolare, le famiglie Strasser e Rainer fecero conoscere la melodia di Gruber in tutta Europa e poi nel mondo.\nOggigiorno \u00e8 una delle pi\u00f9 note e conosciute canzoni natalizie: sono oltre due miliardi le persone che la conoscono. Nel 2018, anno del bicentenario, una serie di eventi ha celebrato in Austria l'evento, tra cui una mostra regionale articolata in 13 localit\u00e0 \u2013 tutte quelle legate ai luoghi dove furono scritti i versi, dove fu composta la musica, dove insegn\u00f2 Gruber, dove mor\u00ec e fu sepolto, ecc\u2026 \u2013 l'inaugurazione di alcuni musei dedicati al canto e un musical, la cui prima si \u00e8 tenuta il 24 dicembre 2018 nella sala dei concerti del Festival di Salisburgo. L'opera \u00e8 stata commissionata in lingua inglese a John Debney.\nLa versione italiana, dal titolo \"Astro del ciel\" non \u00e8 una traduzione del testo tedesco, bens\u00ec un testo originale scritto dal prete bergamasco Angelo Meli (1901-1970) e pubblicata nel 1937 dalle Edizioni Carrara di Bergamo.\nTesto originale in tedesco.\nLa versione nel tedesco moderno ha solo alcune differenze minori (si canta \"Christ\" per \"Jesus/Jesum\") e, di solito, si cantano solo la prima strofa, poi l'ultima strofa, e poi la strofa originariamente seconda."}
{"id": "64491", "revid": "599013", "url": "https://it.wikipedia.org/wiki?curid=64491", "title": "Pgp", "text": ""}
{"id": "64494", "revid": "599013", "url": "https://it.wikipedia.org/wiki?curid=64494", "title": "St\u00e9phane Sarrazin", "text": "Da anni specializzato nelle corse del genere endurance, si \u00e8 dedicato anche ai rally e ha disputato anche un Gran Premio di Formula 1.\nCarriera.\nInizi.\nSarrazin ha iniziato la sua carriera col karting dove ha vinto due titoli di campione francese, per poi passare a guidare le monoposto. Nel 1997 disputa il campionato francese di Formula 3 e nonostante corra per un team dal budget ridotto chiude al 2\u00ba posto in classifica piloti. Questo risultato gli consente di approdare nel 1998 in Formula 3000 con la squadra Apomatox, junior team della Prost Grand Prix di F1, del quale diviene pilota collaudatore. Nel 1999, termina al 5\u00ba posto il campionato di Formula 3000, mentre nei due anni seguenti disputa solo alcune gare.\nFormula 1.\nIn Formula 1 Sarrazin ha preso parte a una sola gara, il Gran Premio del Brasile 1999 con la Minardi in sostituzione dell'infortunato Luca Badoer. \u00c8 poi stato collaudatore per la Prost e per la Toyota.\nDebutto nell'endurance.\nNel 2001 viene ingaggiato come pilota ufficiale Chrysler, per guidare nella 24 Ore di Le Mans una delle sue vetture LMP progettate dalla Dallara, ma in gara \u00e8 costretto al ritiro. L'anno seguente con la stessa vettura ma motorizzata Judd schierata dalla scuderia Oreca, conclude al 6\u00ba posto la classica maratona automobilistica francese. Nel 2003 corre per il team Pescarolo Sport alcune gare del Campionato FIA Sportcar ottenendo una vittoria e 2 secondi posti; corre anche a Le Mans chiudendo allo 8\u00ba posto assoluto.\nRally.\nSarrazin fa il suo debutto nei rally nel 2001: nella sua prima corsa, il Rallye du Var, arriva 1\u00ba nella categoria Gruppo N al volante di una Mitsubishi Lancer.\nNel 2004, passa ai rally a tempo pieno, disputa il campionato nazionale francese di rally alla guida di una Subaru Impreza vincendolo al primo tentativo e nel 2005 partecipa al campionato mondiale per la squadra ufficiale Subaru, ottenendo come miglior risultato un 4\u00ba posto alla Rally di Catalogna. Nello stesso anno corre anche per l'Aston Martin, guidando la DBR9 di classe GT1 alla 24 Ore di Le Mans, nella quale termina al 9\u00ba posto assoluto.\nRitorno nell'endurance.\nNel 2006 diventa pilota ufficiale Aston Martin e disputa il campionato American Le Mans Series in classe GT1, nel quale vince 3 gare e ottiene 6 piazzamenti a podio, che gli valgono il 2\u00ba posto il classifica piloti.\nNel 2007 viene ingaggiato dal team Peugeot Sport come pilota del nuovo sport prototipo Peugeot 908 HDi FAP, alla guida di questa vettura vince il campionato Le Mans Series 2007 ottenendo 3 vittorie e 2 podi; alla 24 Ore di Le Mans 2007 stabilisce la pole position, ma in gara arriva 2\u00ba in coppia con S\u00e9bastien Bourdais e Pedro Lamy.\nNel 2008 termina 4\u00ba in classifica piloti LMS ottenendo 2 vittorie, arriva 2\u00ba alla Petit Le Mans con la Peugeot 908; disputa anche la 24 Ore di Spa al volante di una Maserati MC12 vincendo la gara.\nNel 2009 partecipa al Rally di Monte Carlo chiudendo al 3\u00ba posto alla guida di una Peugeot 207 S2000, arriva 2\u00ba alla 12 Ore di Sebring, alla 24 Ore di Le Mans 2009 conquista nuovamente la pole position (la 3\u00aa consecutiva in tre anni) e in gara termina al 2\u00ba posto; vince infine la Petit Le Mans di Road Atlanta insieme a Franck Montagny.\nNel 2010 vince il Campionato LMS pilotando la Peugeot 908 del team Oreca e rivince la Petit Le Mans assieme a Montagny e Lamy con la squadra ufficiale Peugeot.\nNel 2011 ottiene un terzo assoluto a Le Mans con i suoi compagni di equipaggio, Franck Montagny e Nicolas Minassian, a bordo della Peugeot 908.\nNel 2012, dopo il ritiro della Peugeot dalle competizioni, esordisce nel nuovo Mondiale Endurance nella classe LMP2. A Le Mans gareggia di nuovo nella LMP1, con la Toyota TS030, esordiente in quella gara, insieme a Anthony Davidson e S\u00e9bastien Buemi. All'ottantaduesimo giro sono per\u00f2 costretti al ritiro.\nNel 2013 la Toyota lo riconferma e partecipa a tutte le otto gare di campionato, con gli stessi compagni del 2012. A Le Mans sono secondi assoluti, mentre ottengono l'unica vittoria stagionale nell'ultima gara di campionato in Bahrein. A fine campionato sono terzi con 106,25 punti.\nNel 2014 corre ancora nel WEC con la Toyota, ma cambia equipaggio, e i suoi compagni sono ora Alexander Wurz e Kazuki Nakajima. Nella prima gara a Silverstone sono secondi, dietro i loro compagni di squadra Buemi, Davidson e Lapierre, dando alla Toyota una fantastica doppietta, mentre a Spa sono terzi. A Le Mans partono in pole e dominano buona parte della gara. Durante la notte sono per\u00f2 costretti al ritiro per un guasto elettrico. Dopo un deludente sesto posto ad Austin, tornano sul podio alla 6 Ore del Fuji, alla spalle di Buemi e Davidson, replicando cos\u00ec la doppietta di Silverstone.\nFormula E.\n2014-15.\nNel 2014, viene annunciata la sua partecipazione al neonato campionato di Formula E con il team Venturi Grand Prix. Durante la stagione ottiene alcune buone prestazioni che culminano con la pole position all'E-Prix di Londra 2015. Termina il campionato al quattordicesimo posto in campionato e viene confermato per la stagione successiva.\n2015-16.\nNella seconda stagione viene affiancato dal canadese Jacques Villeneuve, poi sostituito da Mike Conway. La stagione inizia meglio della precedente, grazie a 5 piazzamenti a punti nelle prime 5 gare. Nella sesta gara stagionale ottiene il suo primo podio nella categoria. Alla fine di quella che si rivela essere la sua stagione migliore nella categoria sar\u00e0 l'unico pilota ad essere giunto a punti in tutte le gare. Conclude al sesto posto in classifica generale con 70 punti.\n2016-17.\nConfermato dal team anche per la terza stagione, il francese coglie un solo punto nelle prime gare, complice una vettura poco competitiva. Dall'E-Prix di Berlino 2017 passa al team Techeetah, con cui conquista due podi nella parte finale della stagione.\n2017-18.\nNella stagione 2017-18 prende il posto di Tom Blomqvist nel Team Andretti per la parte finale della stagione, senza riuscire per\u00f2 ad ottenere punti."}
{"id": "64498", "revid": "124928334", "url": "https://it.wikipedia.org/wiki?curid=64498", "title": "Gola (anatomia)", "text": "Il termine gola (lat. \"fauces, gula\") viene utilizzato per indicare le strutture anatomiche presenti nella parte anteriore del collo dei vertebrati. Questi organi fanno parte dell'apparato respiratorio e gastrointestinale, e sono formati da faringe, laringe e porzioni cervicali dell'esofago e della trachea.\nUna parte importante della gola \u00e8 l'epiglottide, un lembo che separa l'esofago dalla trachea impedendo che il bolo, e in generale ci\u00f2 che \u00e8 deglutito, sia convogliato nei polmoni. La gola contiene vari vasi sanguigni, i muscoli faringei, le tonsille, l'ugola palatina, e le corde vocali.\nDeriva dal latino \"g\u016dla\", a sua volta dalla radice indoeuropea \"*gel-\" o \"*g\u02b7el-\"."}
{"id": "64505", "revid": "729019", "url": "https://it.wikipedia.org/wiki?curid=64505", "title": "Biscarto", "text": "Il biscarto \u00e8 uno schema enigmistico che lega tre parole o frasi: le prime due presentano un segmento comune (la stessa lettera o lo stesso gruppo di lettere consecutive si ripete, cio\u00e8, identico, in entrambe) mentre la terza risulta dall'unione delle precedenti, una volta scartato da esse tale segmento.\nLo schema pu\u00f2 assumere diverse denominazioni:\nGli attributi \"semplice\" e \"centrale\" del biscarto non sono mai specificati dai giochi che sfruttano questa combinazione.\nIl biscarto pu\u00f2 essere multiplo (ossia avere pi\u00f9 di tre parti), ma ci\u00f2 ne comporta il cambio di denominazione. Il pi\u00f9 frequente scarto multiplo \u00e8 il \"triscarto\".\nStoria.\nCome il lucchetto, anche il biscarto fu proposto dall'enigmista \"Carminetta\", nel 1963. Esso \u00e8 il capostipite (in senso logico se non cronologico) di una famiglia di schemi che comprende il lucchetto, la cerniera e la doppia estrazione, nelle quali la collocazione del segmento comune \u00e8 fissa e segue regole precise. L'ultima evoluzione del biscarto (1975) \u00e8 la cernita, che per\u00f2 unisce una logica anagrammatica a quella del \"doppio scarto\"."}
{"id": "64506", "revid": "116188479", "url": "https://it.wikipedia.org/wiki?curid=64506", "title": "Lente gravitazionale", "text": "In astronomia una lente gravitazionale \u00e8 una distribuzione di materia, come una galassia o un buco nero, in grado di curvare la traiettoria della luce in transito in modo analogo a una lente ottica. Le lenti gravitazionali sono previste dalla teoria della relativit\u00e0 generale, secondo la quale la traiettoria della radiazione elettromagnetica, come la luce, \u00e8 determinata dalla curvatura dello spazio-tempo prodotta dai corpi celesti. Le prime evidenze sperimentali di tale effetto furono raccolte nel 1919 osservando durante un'eclissi totale la deflessione dei raggi luminosi delle stelle prodotta dal Sole, da allora un grande numero di lenti gravitazionali \u00e8 stato scoperto grazie agli sviluppi tecnologici della strumentazione astronomica.\nL'effetto di una lente gravitazionale \u00e8 la deformazione apparente dell'immagine dei corpi celesti la cui luce emessa si trovi a passare nei pressi delle masse che producono la curvatura dello spazio-tempo. Pu\u00f2 accadere che la deviazione dei raggi faccia apparire la loro sorgente spostata rispetto alla sua posizione reale. Per gli stessi motivi, possono verificarsi distorsioni pi\u00f9 o meno nette dell'immagine della sorgente per effetto di una lente gravitazionale, come l'anello di Einstein.\nLe lenti gravitazionali possono agire anche su scala galattica o su ammassi di galassie e sono stati rilevati anche effetti di lente gravitazionale attribuibili alla materia oscura presente nell'universo.\nOrigine teorica e prime osservazioni.\nNel 1913 Albert Einstein, nel contenuto di una breve pagina indirizzata a George Hale, ipotizza la possibilit\u00e0 di provare l'incurvamento della radiazione elettromagnetica all'attraversare i campi gravitazionali esaminando la luce proveniente dalle stelle fisse apparentemente site in prossimit\u00e0 del Sole. Ma in tale scritto la quantit\u00e0 calcolata per l'angolazione dei raggi luminosi risulta di soli 0,84\" (secondi d'arco); successivamente questa misura proposta venne rettificata, dal medesimo autore, con una quantit\u00e0 equivalente a poco pi\u00f9 del suo doppio: ossia in 1,75\", cifra convalidata dalla rilevazione astronomica realizzata dopo circa sei anni dall'invio della lettera sopra ricordata. In essa (tracciato da Einstein) si nota lo stilizzato bozzetto ove la linea d'una radiazione, iniziata nel punto sinistro dello schema, si piega vicino al bordo d'una circonferenza, il disco solare, e continua cos\u00ec appena declinata verso il punto opposto. Probabilmente \u00e8 il primo diagramma esposto a terzi che illustri il fenomeno qui trattato.\nLa prima osservazione della deflessione dei raggi luminosi consistette nel misurare semplicemente la variazione della posizione delle stelle per effetto della curvatura dello spazio-tempo attorno al Sole. Il 29 maggio 1919, durante un'eclissi di Sole, il gruppo guidato da Arthur Eddington e Frank Watson Dyson osserv\u00f2 che la luce delle stelle nei pressi del disco solare era leggermente deviata, dato che le stelle apparivano in posizioni spostate rispetto al caso in cui erano osservate usualmente, in accordo con la teoria di Einstein. L'eclissi permise quindi di osservare chiaramente lo spostamento delle stelle, che altrimenti sarebbe stato impossibile da rilevare vista la luminosit\u00e0 intensa del Sole stesso.\nIl risultato dell'esperimento fu annunciato il 6 novembre del 1919 a Londra dinanzi alla Royal Society e alla Royal Astronomical Society, riunite nella conferenza stampa per l'eccezionalit\u00e0 dell'evento che sanciva la superiorit\u00e0 della teoria relativit\u00e0 generale rispetto alla meccanica classica. La notizia fu presto diffusa dai giornali di tutto il mondo. Infatti, sebbene la teoria corpuscolare della luce, insieme con la legge di gravitazione universale di Newton, prevedessero una deviazione dei raggi luminosi, questa era solo la met\u00e0 rispetto a quella prevista da Einstein e osservata da Arthur Eddington e Frank Watson Dyson.\nIl microlensing.\nLe microlenti gravitazionali sono un fenomeno astronomico che si origina da sorgenti di lenti gravitazionali che hanno masse minori di quelle delle stelle e delle galassie, come ad esempio i pianeti gassosi. Le microlenti gravitazionali producono solo una variazione della luminosit\u00e0 apparente di un corpo celeste nello sfondo, ma permettono di rilevare la presenza di corpi celesti anche di piccole dimensioni che non emettono luce o altra radiazione elettromagnetica.\nAnello di Einstein.\nL'anello di Einstein \u00e8 tra i fenomeni pi\u00f9 spettacolari prodotti dalle lenti gravitazionali. Si verifica quando la sorgente luminosa ed il corpo celeste che funge da lente gravitazionale risultano posti sulla stessa linea di vista rispetto all'osservatore: in questo caso, in conseguenza della simmetria circolare della configurazione ottica si osservano non delle immagini multiple della sorgente ma un anello luminoso centrato sulla posizione in cielo della lente gravitazionale. Un completo anello si verifica se la fonte primaria di radiazione \u00e8 abbastanza compatta da apparire, rispetto al corpo che flette i suoi raggi, come un punto luminoso e altrettanto compatta dev'essere la forma della lente, affinch\u00e9 il fascio di radiazione infine ottenuto sia il pi\u00f9 regolare possibile. In genere \u00e8 difficile che tali configurazioni si concretizzino e dunque nella gran maggioranza dei casi pi\u00f9 che veri e propri anelli appaiono semi-archi o striature luminose incurvate.\nUlteriori conferme.\nLe previsioni relativistiche furono sottoposte alla prova sperimentale quando l'innovazione tecnologica, negli anni trenta, permise l'impiego di antenne telescopiche capaci di captare le onde-radio degli emittenti celesti che ciclicamente si eclissano dietro il Sole.\nDal 1937, per merito di Grote Reber, furono disponibili i prototipi dei radiotelescopi. Furono da allora effettuati esperimenti specifici che comprendevano anche lo studio di onde emesse appositamente da sonde (quali le \"Viking\") e quelle riflesse dai pianeti passanti vicino al bordo solare, come la ricerca proposta da I.Shapiro nel 1964 (misurante anche i ritardi del ricevimento dei segnali dovuti alle loro curve nel campo gravitazionale) nei cui diagrammi riepilogativi, come quello relativo all'eco radar di Venere(nel diagramma cartesiano l'ordinata indica il ritardo in microsecondi e l'ascissa il tempo in giorni) appare un esaustivo accordo con i conti predittivi relativistici\nUn'ulteriore conferma della teoria fu ottenuta nel 1979. Si scopr\u00ec l'esistenza infatti di due quasar molto vicini tra loro e sorprendentemente simili per luminosit\u00e0 e spettro. In un primo momento venne avanzata l'ipotesi che si trattasse di un \"quasar binario\", considerata la frequente osservazione in precedenza di oggetti astronomici doppi, come le stelle binarie. Tuttavia dall'esame del suo spettro luminoso si not\u00f2 che la luce proveniente dal supposto quasar binario, nonostante attraversasse una nube di gas e polveri, presentava immagini praticamente identiche. Questa osservazione sarebbe possibile soltanto se l'agglomerato gassoso attraversato dalla radiazione luminosa fosse perfettamente omogeneo in ogni punto. Si giunse dunque alla conclusione che si trattava di due immagini dello stesso quasar: fu la prima osservazione diretta dello sdoppiamento dell'immagine di un oggetto astronomico provocata da un campo gravitazionale.\nSi tratta del quasar doppio (classificato come QSO 0957+561 A/B), composto da due immagini distanti sei arcosecondi. L'osservazione inizi\u00f2 nel 1979 da parte del gruppo di astronomi condotto da D. Walsh, R.F. Carswell e R. J. Weyman. Successivamente, nel 1981, fu ottenuta la conferma definitiva dell'effetto lente gravitazionale con l'individuazione della galassia lente YGKOW G1, che in precedenza restava invisibile per la minore risoluzione ottica della strumentazione. La fattibilit\u00e0 di questa direzione di ricerca era stata rilanciata nel 1937 dal noto astronomo Fritz Zwicky, che allora preannunci\u00f2 l'importanza delle galassie quali efficienti motori gravitazionali in grado di curvare, in modo rilevante, lo spazio-tempo.\nUno degli ulteriori eventi, confermanti tale effetto ma riguardante altra categoria di corpo celeste, si \u00e8 verificato nel 1996 con MACHO-96-BLG-5.\nUsi specifici delle lenti gravitazionali.\n Si sfrutta questo fenomeno per studiare le zone pi\u00f9 remote dell'universo o per individuare corpi astronomici meno evidenti (ottica gravitazionale) come le propriet\u00e0 di stelle e quasar pi\u00f9 lontane o altri oggetti pi\u00f9 piccoli o occultati da materia cosmica gassosa.\nTramite l'osservazione del fenomeno si pu\u00f2 misurare con pi\u00f9 accuratezza la distanza di un oggetto. Sapendo che le doppie immagini che ci raggiungono percorrono lunghezze differenti \u00e8 possibile, valutando il ritardo con cui appare una loro eventuale variazione di luminosit\u00e0, ricavare una stima della lontananza dell'oggetto emittente (qualora esso abbia una temporale e costante variabilit\u00e0 intrinseca dipendente dalla sua natura e dinamica fisica, gi\u00e0 conosciuta dall'osservatore in oggetti analoghi o simili).\nTal metodo fu in buona parte applicato per migliorare e affinare il fattore calcolato per la costante di Hubble e quindi il ritmo d'espansione globale dell'universo; nonch\u00e9 per comprendere la distribuzione complessiva della densit\u00e0 d'energia (radiante, cinetica, massa dei corpi solidi) nelle regioni cosmiche prossime al nostro orizzonte degli eventi.\nSe le variazioni radiative osservate avvengono con le modalit\u00e0 specifiche dei modelli relativi a campioni di riferimento (variabili Cefeidi, supernove di classe Ia, rotazioni galattiche per relazione Tully-Fisher, stelle super giganti rosse...), conoscendo forma e concentrazione che provoca la curvatura del campo gravitazionale si pu\u00f2 dedurre empiricamente (mediante spettroscopia) la propriet\u00e0 originaria delle radiazioni emesse, dunque individuando anche la velocit\u00e0 di allontanamento dei corpi osservati rispetto al punto di controllo terrestre.\nFra i principali enormi ammassi galattici con qualit\u00e0 di potenti lenti se ne scrutano due in particolare: catalogati come Abell-2218 e l'altro Abell-1689, le cui distanze stimate rispetto a noi risultano di circa 3 miliardi di anni-luce per l'uno e 2.2 miliardi di anni-luce per l'altro. In quest'ultimo caso, valutando dinamica e intensit\u00e0 della luce deflessa, la maggior parte della sua materia \u00e8 considerata oscura (ossia invisibile ai nostri apparati recettivi e a quelli artificiali) e periferica, quindi principalmente non-barionica. Le immagini degli oggetti astronomici ad essi retrostanti e che rendono percepibili a noi risalgono ad oltre 10 miliardi di anni (in tempo-luce)."}
{"id": "64507", "revid": "201640", "url": "https://it.wikipedia.org/wiki?curid=64507", "title": "Gola", "text": ""}
{"id": "64508", "revid": "41310", "url": "https://it.wikipedia.org/wiki?curid=64508", "title": "Gola (peccato)", "text": ""}
{"id": "64509", "revid": "968255", "url": "https://it.wikipedia.org/wiki?curid=64509", "title": "Cambio (enigmistica)", "text": "In enigmistica il cambio rappresenta l'insieme degli schemi in cui, per modificare una parola in un'altra, viene cambiata una lettera. Non si parla mai di un cambio, ma se ne specifica la natura in ragione del tipo di lettera cambiata o della sua posizione. Si possono cos\u00ec avere:\nNon appartiene alla famiglia dei cambi, bens\u00ec a quella dei falsi derivati, il cambio di genere.\nIl cambio pu\u00f2 essere praticato \"a frase\": in tal caso il mutamento della lettera avviene tra una parola e una frase in senso enigmistico. Oppure pu\u00f2 essere una \"frase a cambio\", se esso avviene tra frasi. Pu\u00f2 infine essere praticato in successione: in questo caso, per\u00f2, le lettere cambiate si trovano sempre nella stessa posizione."}
{"id": "64512", "revid": "1703207", "url": "https://it.wikipedia.org/wiki?curid=64512", "title": "Lutrinae", "text": "Le lontre (Lutrinae ) sono una sottofamiglia di Mustelidi (Mustelidae) dalle abitudini anfibie. Ne esistono tredici specie ripartite in sette generi.\nDescrizione.\nTutti i membri di questa sottofamiglia hanno un corpo allungato, zampe corte e palmate, una coda lunga e potente e una testa rotonda con un muso smussato. Alle lontre appartengono i rappresentanti pi\u00f9 grandi della loro famiglia (la lontra gigante del Brasile e la lontra marina, con la preistorica \"Megalenhydris barbaricina\", trovata in Sardegna, che probabilmente raggiungeva dimensioni ancora pi\u00f9 grandi), che raggiungono una lunghezza di circa un metro e un peso compreso tra 22 e 45 chilogrammi. Come presso tutti i Mustelidi, i maschi sono circa un quarto pi\u00f9 grandi delle femmine. La pelliccia \u00e8 uniformemente bruno-grigiastra, a volte leggermente screziata e spesso un po' pi\u00f9 chiara sul \u00abcolletto\u00bb e/o sul ventre. Con pi\u00f9 di 1000 peli per millimetro quadrato, hanno una delle pelliccie pi\u00f9 fitte del regno animale. Grazie alla struttura della pelliccia - con peli di guardia che proteggono un sottopelo fitto e morbido - sono in grado di trattenere uno strato d'aria isolante intorno al corpo anche rimanendo in acqua per molto tempo. Inoltre, quando sono in acqua, possono chiudere le piccole orecchie e le narici.\nDistribuzione e habitat.\nLe lontre si trovano in quasi tutto il mondo: sono assenti solo in Australia e sulle isole remote. Vivono principalmente vicino all'acqua. Sono eccellenti nuotatrici e subacquee e hanno colonizzato tutti i tipi di corsi d'acqua interni, persino le coste rocciose del mare. Di norma, non si trovano mai a pi\u00f9 di 500 metri dall'acqua. A volte si nascondono in tane abbandonate da altri animali o sotto le pietre, ma possiedono almeno un rifugio permanente fuori dall'acqua. L'ingresso pu\u00f2 essere sott'acqua, ma la tana stessa \u00e8 sempre sopra la superficie. Alcune specie creano persino tane comprendenti pi\u00f9 camere.\nLe lontre sono animali territoriali. Il territorio di un maschio \u00e8 solitamente pi\u00f9 ampio di quello delle femmine, ma pu\u00f2 sovrapporsi al loro territorio. I conspecifici dello stesso sesso vengono per lo pi\u00f9 allontanati.\nBiologia.\nLe lontre nuotano muovendo le zampe posteriori e la coda. Possono rimanere sott'acqua per un massimo di otto minuti. A terra, si muovono spesso in una combinazione di corsa e scivolata sul ventre. Sebbene preferiscano l'acqua come habitat, possono, se necessario, coprire distanze pi\u00f9 lunghe sulla terraferma, ad esempio quando devono cercare corsi d'acqua non ricoperti dal ghiaccio in inverno. A terra possono raggiungere velocit\u00e0 fino a 29 km/h. Le lontre possono essere diurne o notturne, ma di solito sono pi\u00f9 attive di notte.\nCome il resto dei Mustelidi, le lontre sono carnivore. Di solito catturano in acqua le loro prede, costituite da pesci, rane, granchi e altri invertebrati. Le lontre hanno un metabolismo molto elevato: ad esempio, la lontra comune deve assumere giornalmente una quantit\u00e0 di cibo pari al 15% del suo peso corporeo, una lontra marina fino al 20-25%, a seconda della temperatura dell'acqua. In acque fredde di 10 \u00b0C devono catturare circa 100 grammi di pesce all'ora per sopravvivere. La maggior parte delle specie caccia da tre a cinque ore al giorno, le femmine che allattano fino a otto ore.\nLe lontre hanno ghiandole anali ben sviluppate. Marcano i confini del loro territorio e quindi probabilmente \u00abcomunicano\u00bb cos\u00ec la volont\u00e0 e la possibilit\u00e0 di accoppiarsi (estro). Mentre i maschi di solito vivono solitari, le femmine spesso formano un gruppo familiare con i loro piccoli fino alla gravidanza successiva. L'accoppiamento avviene solitamente alla fine dell'inverno o all'inizio della primavera e i piccoli, da uno a cinque, nascono tra aprile e maggio. I piccoli pesano circa 130 grammi alla nascita e aprono gli occhi dopo circa un mese. Iniziano le lezioni di nuoto quando hanno circa due mesi. Lasciano la madre quando hanno circa un anno e raggiungono la maturit\u00e0 sessuale quando hanno due o tre anni.\nConservazione.\nTutte le lontre sono minacciate dalla distruzione dell'habitat, dall'inquinamento delle acque, dall'aumento delle concentrazioni di insetticidi, dalla caccia e dalla pesca eccessiva. Inoltre, vengono ancora viste come concorrenti alimentari dell'uomo e, spesso nonostante il divieto, vengono cacciate.\nTassonomia.\nLe lontre sono suddivise in sette generi con un totale di tredici specie (esclusa la lontra giapponese, estintasi recentemente):"}
{"id": "64514", "revid": "1543377", "url": "https://it.wikipedia.org/wiki?curid=64514", "title": "Direttiva Seveso", "text": "L'incidente di Seveso ha spinto gli Stati dell'Unione europea a dotarsi di una politica comune in materia di prevenzione dei grandi rischi industriali a partire dal 1982.\nLa direttiva europea denominata \"direttiva Seveso\" (direttiva europea 82/501/CEE, recepita in Italia con il DPR 17 maggio 1988, n. 175 nella sua prima versione) impone agli stati membri di identificare i propri siti a rischio.\nDisposizioni della direttiva.\nLa direttiva non include le installazioni militari ed i rischi connessi all'emissione di radiazioni ionizzanti.\nIn Italia il controllo dei siti a rischio \u00e8 affidato alle agenzie regionali per la protezione ambientale (ARPA, Vigili del fuoco, Comitato Tecnico Regionale dei VVF).\nSeveso II.\nSi pens\u00f2 successivamente di cambiare il sistema di approccio ai sistemi di sicurezza nell'ambito industriale con la direttiva 96/82 CEE, successivamente recepita in Italia con il D.Lgs. 334/99, in cui venne diminuito il numero di sostanze definite materie pericolose da 180 a 50 e si affianc\u00f2 a questo elenco una lista di classi di pericolosit\u00e0 che ampli\u00f2, di conseguenza, il campo di applicazione del decreto.\nSeveso II bis.\nDopo l'incidente di una fabbrica di fertilizzanti a Tolosa che ha causato uno sversamento di nitrato d'ammonio nell'ambiente circostante e lo scoppio di un'azienda di materiale pirotecnico nei Paesi Bassi si \u00e8 vista l'esigenza di attuare delle modifiche alla Seveso II con la direttiva 2003/105/CE, erroneamente conosciuta come Seveso III (o \"Seveso ter\"), recepita in Italia con Decreto Legislativo 21 settembre 2005, n. 238.\nIn questa normativa si sono introdotti nuovi limiti per le aziende che detengono nitrato di ammonio, materiale pirotecnico e per le aziende minerarie, oltre all'abbassamento dei valori limite per le sostanze tossiche e l'innalzamento dei limiti per le sostanze ritenute cancerogene.\nADEMPIMENTI DELLE DIVERSE CATEGORIE\nSeveso III.\nLa nuova edizione della direttiva ha preso il via quando il 24 luglio 2012 \u00e8 stata pubblicata sulla Gazzetta Ufficiale dell'Unione Europea n. 197 la Direttiva 2012/18/UE del 4 luglio 2012. Entrata in vigore il 13 agosto dello stesso anno, per essere recepita dagli Stati Membri entro il 1\u00ba giugno 2015.\nL'Italia l'ha recepita nel proprio ordinamento giuridico con il decreto legislativo n\u00b0105 del 26 giugno 2015, che ha integralmente abrogato i precedenti D.Lgs. n. 334/1999 e 238/2005."}
{"id": "64520", "revid": "125755255", "url": "https://it.wikipedia.org/wiki?curid=64520", "title": "La Rivoluzione liberale", "text": "La Rivoluzione liberale fu la seconda rivista di cultura politica di Piero Gobetti, uscita nel 1922 e terminata nel 1925.\nPiero Gobetti, cessate le pubblicazioni della rivista \"Energie Nove\", tra il 1920 e il 1921, sotto l'influenza di \"L'Ordine Nuovo\" (al quale collabor\u00f2, dietro invito di Antonio Gramsci, come critico teatrale) e delle lotte operaie di quel periodo, matur\u00f2 la propria linea politica, staccata decisamente dal modello di Gaetano Salvemini e improntata all'\"operaismo liberale\" che animer\u00e0 il nuovo settimanale \"La Rivoluzione liberale\".\nStoria.\nL'esordio programmatico.\nLa nuova rivista, che esce il 12 febbraio 1922 a Torino, riporta sul primo numero un trafiletto intitolato \"Ai lettori\" che spiega come formare una nuova classe politica capace di guidare le forze popolari, operaie e contadine.\nCoerente con le premesse del Manifesto e il sottotitolo \"Rivista storica settimanale di politica\", questo secondo periodico di Gobetti non si occupa di letteratura ma solamente di ricerche storiche e di politica militante.\nSui primi numeri appaiono articoli riguardanti problemi di economia che vengono affrontati da Luigi Einaudi, Guido De Ruggiero e Angelo Crespi (filosofo). Sempre nei primi numeri, Giuseppe Stolfi e Bernardo Giovenale affrontano questioni agricole, mentre Gobetti traccia la storia della Rivoluzione russa e Salvemini informa su come si evolve, in senso democratico, il Partito Popolare di don Sturzo.\nIl dibattito politico.\nIl 28 maggio 1922 esce un numero speciale dedicato al fascismo.\nIn settembre, sulla rivista si apre un ampio dibattito in seguito alla lettera\ndi Giuseppe Prezzolini per una \"Societ\u00e0 degli Apoti\" (\"La Rivoluzione liberale\" n. 28, 28 settembre 1922). In una fase politica in cui le libert\u00e0 democratiche e civili vanno precipitando (siamo a un mese dalla marcia su Roma), il vociano Prezzolini scrive una lettera aperta avanzando l'ipotesi di una \"Societ\u00e0 degli Apoti\", cio\u00e8 di individui liberi, raggruppati tra loro, che non parteggiano, che vogliono differenziarsi dalla vita e dalla \"malavita\" pubblica contemporanea per poter valutare l'attualit\u00e0 politica e la cronaca contingente con chiarezza e imparzialit\u00e0.\nA questa lettera risponde Gobetti (n. 31, 25 ottobre 1922) con una lucida analisi ad appena tre giorni dalla presa del potere di Mussolini:\nDa questo numero nella tematica della rivista la battaglia contro il fascismo diventa primaria.\nNegli anni successivi, vantando contributi illustri (da Don Sturzo a Lelio Basso, per citarne alcuni), la rivista ospit\u00f2 approfondimenti di notevole spessore.\nDopo il delitto Matteotti.\nDopo il delitto Matteotti e la Secessione dell'Aventino, Gobetti deve amaramente denunciare il fallimento del fronte parlamentare antifascista con un articolo comparso il 21 ottobre 1924 dal titolo \"Processo al trasformismo\".\nRimane intatta invece la fiducia di Gobetti nell'autonomia degli operai, nelle forze del \"proletariato moderno\" organizzate al Nord nel triangolo Genova-Torino-Milano, fiducia che lo stesso dichiara nell'articolo dal titolo \"Lettera da Parigi\", pubblicata sulla rivista il 18 ottobre 1925, numero sequestrato proprio a causa del suddetto articolo.\nDurante tutto il 1925 \"La Rivoluzione liberale\" viene continuamente censurata per la sua tenace opposizione al regime e l'8 novembre 1925, su diffida del prefetto di Torino e dietro precisi ordini di Benito Mussolini \u00e8 costretta a sospendere le pubblicazioni. Gobetti proseguir\u00e0 brevemente le sue attivit\u00e0 sulla rivista \"Il Baretti\", nata come supplemento letterario de \"La Rivoluzione liberale\", fino alla morte avvenuta nel febbraio 1926.\nLa rifondazione.\nNel maggio 2011 nasce \"Rivoluzione Liberale\", webmagazine plurisettimanale del Partito Liberale Italiano, pubblicato in continuit\u00e0 col settimanale fondato da Piero Gobetti."}
{"id": "64525", "revid": "322321", "url": "https://it.wikipedia.org/wiki?curid=64525", "title": "Arcidiocesi di Colonia", "text": "Larcidiocesi di Colonia (in latino: \"Archidioecesis Coloniensis\") \u00e8 una sede metropolitana della Chiesa cattolica in Germania. Nel 2019 contava 1.942.733 battezzati su 5.509.371 abitanti. \u00c8 retta dall'arcivescovo cardinale Rainer Maria Woelki.\nTerritorio.\nL'arcidiocesi comprende le citt\u00e0 di Colonia, Bonn, D\u00fcsseldorf, Leverkusen, Remscheid, Solingen e Wuppertal, parte del circondario Euskirchen (Bad M\u00fcnstereifel, Euskirchen, Z\u00fclpich, Weilerswist, Mechernich), i distretti Mettmann, Oberbergischer Kreis, i comuni Neuss, Dormagen, Grevenbroich, Kaarst, Rommerskirchen, B\u00fcderich (Meerbusch) e Glehn (Korschenbroich), i distretti Rhein-Erft-Kreis, Rhein-Sieg-Kreis e Rheinisch-Bergischer Kreis. Anche alcuni comuni dello stato Renania-Palatinato fanno parte della diocesi.\nSede arcivescovile \u00e8 la citt\u00e0 di Colonia, dove si trova la cattedrale, dedicata a San Pietro e a Santa Maria.\nIl territorio si estende su 6.181\u00a0km\u00b2 ed \u00e8 suddiviso in 527 parrocchie, raggruppate in 7 decanati urbani e 8 decanati foranei.\nProvincia ecclesiastica.\nLa provincia ecclesiastica di Colonia comprende le seguenti suffraganee.\nAbbazie, monasteri e collegiate.\nFin dagli inizi della sua fondazione, la citt\u00e0 di Colonia e il suo territorio diocesano si arricchirono di molte abbazia, monasteri e collegiate.\nNella citt\u00e0 episcopale, oltre al duomo (la \"Hohe Domkirche St. Peter und Maria\"), si trovavano delle importanti e potenti collegiate, ossia le chiese di San Severino, Sant'Orsola, San Gereone, San Cuniberto, Santa Maria in Campidoglio, Sant'Andrea, Santi Apostoli, Santa Maria \"ad Gradus\", Santa Cecilia. Quasi tutte queste chiese subirono pesanti danni durante la seconda guerra mondiale e la maggior parte di esse fu praticamente ricostruita: tali ricostruzioni furono accompagnate da scavi archeologici, che hanno permesso di stabilire non solo la storia dell'edificio si culto, ma anche la storia della primitiva comunit\u00e0 cristiana di Colonia.\nMolte sono le istituzioni abbaziali presenti del territorio dell'arcidiocesi e il loro numero era ancora pi\u00f9 grande prima delle perdite territoriali, che hanno diminuito di molto il territorio odierno rispetto a quello dell'antica arcidiocesi (precedente il 1821). Appartenevano all'arcidiocesi, tra le altre, le abbazie di Werden, di Kornelim\u00fcnster, di Grafschaft, di Stavelot, di Kamp, di Steinfeld, di Brauweiler, di Deutz.\nStoria.\nNon si pu\u00f2 stabilire con certezza l'epoca in cui la \"civitas\" romana di Colonia Agrippina ebbe per la prima volta un vescovo. Scavi archeologici hanno rivelato l'esistenza di cristiani a Colonia gi\u00e0 verso la met\u00e0 del II secolo e Ireneo di Lione, nel suo \"Adversus haereses\", parla dei cristiani che vivono in Germania, e senza dubbio gruppi di cristiani esistevano nelle due capitali provinciali dell'epoca, Colonia per la Germania inferiore e Magonza per la Germania superiore.\nIl primo vescovo documentato \u00e8 san Materno, che fu inviato a Roma dall'imperatore Costantino nel 313 e che partecip\u00f2 al primo concilio di Arles nel 314. Dopo di lui, gli antichi cataloghi episcopali riportano una serie di nomi di vescovi per i quali tuttavia \u00e8 pura congettura stabilire date certe di episcopato; molti di loro inoltre sono noti solo per la loro presenza nei cataloghi, ma non sono comprovati da documenti storici.\nSembra che Colonia, in qualit\u00e0 di capitale provinciale, abbia esercitato, sul finire dell'impero romano, alcuni diritti metropolitici sulla \"civitas Tungrorum\", primitiva sede dei futuri vescovi di Liegi; di certo in epoca franca, la sede di Tongeren appare costantemente come suffraganea di Colonia, la quale tuttavia non era sede metropolitana, cos\u00ec come risulta, ad esempio, nel concilio di Reims del 627, dove il vescovo Cuniberto non siede assieme ai metropoliti; alcuni vescovi ebbero comunque il titolo di arcivescovo, ma come titolo personale.\nSolo verso la fine dell'VIII secolo, con il vescovo Ildeboldo, si afferm\u00f2 la provincia ecclesiastica di Colonia; inizialmente comprendeva le diocesi di Liegi e di Utrecht, e quelle sassoni di M\u00fcnster, Osnabr\u00fcck e Brema (fino all'864); a queste si aggiunse ben presto la diocesi di Minden.\nIn epoca carolingia furono anche stabiliti in modo definitivo i confini dell'arcidiocesi: attraversata dal Reno, che la divideva in due parti quasi uguali, era delimitata a nord dalle sedi di Utrecht e di M\u00fcnster, ad est da quelle di Paderborn e di Magonza, a sud dalla diocesi di Treviri e ad ovest da quella di Liegi. La suddivisione interna in decanati sembra risalire all'epoca del vescovo Anno II (1056-1075); comprendeva 22 decanati rurali e il decanato urbano di Colonia, raggruppati in dieci arcidiaconati, quattro maggiori (Colonia, Bonn, Xanten e Soest) e sei minori.\nIl primo sinodo provinciale certo che si svolse a Colonia fu quello dell'870, durante il quale l'arcivescovo Williberto consacr\u00f2 la cattedrale. Dei precedenti sinodi, quello che ha fatto maggiormente discutere gli storici fu quello celebrato il 12 maggio 346, i cui atti risalgono tuttavia non prima del X secolo; gli atti sono certamente spuri, cosa che inficia lo stesso concilio, ma l'elenco dei vescovi ivi riportato \u00e8 autentico.\nA partire dal X secolo, grazie ai privilegi concessi dall'imperatore Ottone I, inizi\u00f2 ad affermarsi il principato ecclesiastico di Colonia, che fu uno dei maggiori del Sacro Romano Impero. I diritti comitali sui gau di Colonia e di Bonn costituirono il nucleo principale attorno ai quali si costitu\u00ec la potenza territoriale degli arcivescovi di Colonia, che venne pian piano ad accrescersi nel corso dell'XI e del XII secolo, fino all'acquisizione nel 1180 del ducato di Vestfalia. La citt\u00e0 di Colonia divenne una citt\u00e0 libera nel 1288 e la capitale del principato fu trasferita a Bonn, dove gli arcivescovi fecero costruire un sontuoso palazzo. L'arcivescovo di Colonia fu ufficialmente riconosciuto nel 1357 come uno dei principi elettori dell'impero con l'ufficio di arcicancelliere imperiale per l'Italia. Il principato elettorale ecclesiastico con vari acquisti e donazioni si estendeva lungo una striscia di terra di circa 100\u00a0km. sulla riva sinistra del Reno ad est di J\u00fclich e, sull'altra riva possedeva il ducato di Vestfalia e le regioni di Berg e la Mark.\nIl 21 maggio 1388, con bolla di papa Urbano VI, fu fondata l'universit\u00e0 di Colonia, che apr\u00ec i suoi corsi il 6 gennaio successivo con 21 professori e circa 700 studenti. Quella di Colonia fu la prima universit\u00e0 in ambito imperiale istituita dalla Chiesa. Durante la riforma protestante, l'universit\u00e0 fu una roccaforte cattolica contro i tentativi di imporre la nuova confessione religiosa.\nIn seguito alla riorganizzazione ecclesiastica dei territori del Belgio e dei Paesi Bassi nel XVI secolo, il 12 maggio 1559 Colonia cedette una porzione del suo territorio a vantaggio dell'erezione della diocesi di Roermond. Contestualmente, la provincia ecclesiastica fu ridotta alle diocesi di Liegi, di M\u00fcnster e di Osnabr\u00fcck; la diocesi di Minden scomparve con l'affermarsi della riforma protestante.\nAll'inizio degli anni ottanta del XVI secolo l'arcivescovo Gebardo Truchsess von Waldburg (1577-83) si convert\u00ec al luteranesimo e cerc\u00f2 di secolarizzare l'arcivescovato, ma la popolazione, aiutata dalla Baviera, imped\u00ec questo processo, insediando come nuovo arcivescovo il principe Ernesto di Baviera. Da allora fino al 1761 la carica di arcivescovo fu assegnata ai secondogeniti dei principi bavaresi Wittelsbach. Nel corso del XVIII secolo l'elettore gradualmente assomm\u00f2 altre sovranit\u00e0 ecclesiastiche in unione personale (Ratisbona, Osnabr\u00fcck, Hildesheim, Paderborn, M\u00fcnster), rendendolo uno dei principi pi\u00f9 importanti della Germania nord-occidentale.\nIl principato ecclesiastico fu soppresso tra Settecento e Ottocento: dopo il 1795 i suoi territori sulla riva sinistra del Reno furono occupati dalla Francia, a cui furono annessi nel 1801 dopo la pace di Lun\u00e9ville; il \"Reichsdeputationshauptschluss\" del 1803 secolarizz\u00f2 il resto del principato ecclesiastico (27 aprile 1803), assegnando il ducato di Vestfalia al langravio di Assia-Darmstadt.\nAnche l'arcidiocesi, a seguito degli avvenimenti politici, sub\u00ec importanti variazioni. L'arcivescovo Massimiliano d'Asburgo-Lorena, di fronte all'avanzata delle truppe rivoluzionarie francesi, fugg\u00ec a Vienna, dove mor\u00ec nel 1801; in seguito, l'arcidiocesi rimase vacante fino al 1824. I territori sulla riva sinistra del Reno, compresa la citt\u00e0 di Colonia, entrarono a far parte della nuova diocesi di Aquisgrana, mentre quelli posti sulla riva destra furono amministrati dal vicario capitolare von Kaspers e dal vescovo ausiliare Klemens August Maria von Merle (\u2020 1810).\nIl 16 luglio 1821, con la bolla \"De salute animarum\", papa Pio VII riorganizz\u00f2 le circoscrizioni ecclesiastiche cattoliche nel regno di Prussia. L'arcidiocesi di Colonia vide ridursi di molto il suo antico territorio, buona parte del quale pass\u00f2 alle diocesi di M\u00fcnster e di Paderborn; porzioni minori furono cedute alle diocesi di Liegi (dalla quale per\u00f2 acquis\u00ec diverse parrocchie) e di Treviri; d'altro canto, l'arcidiocesi acquis\u00ec la quasi totalit\u00e0 del territorio della soppressa diocesi di Aquisgrana. Contestualmente, la nuova provincia ecclesiastica di Colonia comprendeva le diocesi di Treviri, di M\u00fcnster e di Paderborn.\nTre anni dopo si raggiunse un accordo per la nomina del nuovo arcivescovo, Ferdinand August von Spiegel, al quale spett\u00f2 il compito di riorganizzare l'arcidiocesi. Momenti di tensione con il governo prussiano, luterano, si ebbe in occasione della questione dei matrimoni misti fra cattolici e protestanti, che vide coinvolto anche il suo successore, Clemens August Droste zu Vischering, il quale fu arrestato e imprigionato per un anno e mezzo.\nL'arcivescovo Paul Ludolf Melchers partecip\u00f2 al concilio Vaticano I e visse gli anni difficili del \"Kulturkampf\"; fu arrestato e imprigionato per diversi mesi, prima di essere deposto d'autorit\u00e0 dal governo nel 1876; costretto all'esilio a Maastricht, dette le dimissioni nel 1885.\nL'arcidiocesi divenne nell'Ottocento il vero centro culturale e religioso del cattolicesimo tedesco. Le maggiori organizzazioni cattoliche tedesche ebbero la loro origine nell'arcidiocesi: la \"Gesellenverein\" a Colonia, la \"Borrom\u00e4usverein\" a D\u00fcsseldorf, le \"Missionsverein\" ad Aquisgrana. Due sono le istituzioni teologiche principali dell'arcidiocesi: l'universit\u00e0 cattolica di Bonn, fondata nel 1818, e il seminario maggiore di Bensberg, presso Colonia, inaugurato il 27 marzo 1929.\nTra l'Ottocento e il Novecento, l'arcidiocesi sub\u00ec alcune modifiche territoriali:\nIn forza del concordato con la Prussia del 1929, al capitolo della cattedrale \u00e8 concesso il privilegio di eleggere i propri arcivescovi su una terna di nomi proposta dalla Santa Sede, cui segue la nomina formale e canonica da parte del papa.\nA Colonia si \u00e8 tenuta la Giornata Mondiale della Giovent\u00f9 2005 dal 15 al 21 agosto, alla presenza di papa Benedetto XVI.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nSono diversi i manoscritti antichi che riportano il catalogo episcopale di Colonia. Il pi\u00f9 antico di questi \u00e8 della fine del X secolo e si ferma al vescovo Warino (976-984). Secondo Louis Duchesne la serie episcopale antica \u00e8 degna di fede, bench\u00e9 sia lacunosa nei primi secoli, non sempre ordinata cronologicamente e vi siano alcune omissioni di vescovi storicamente accertati.\nStatistiche.\nL'arcidiocesi nel 2019 su una popolazione di 5.509.371 persone contava 1.942.733 battezzati, corrispondenti al 35,3% del totale."}
{"id": "64531", "revid": "124134373", "url": "https://it.wikipedia.org/wiki?curid=64531", "title": "Glucosio", "text": "Il glucosio, noto anche come glicosio o destrosio (limitatamente all'enantiomero destrogiro), \u00e8 un monosaccaride aldeidico; \u00e8 il composto organico pi\u00f9 diffuso in natura, sia libero sia sotto forma di polimeri.\nCaratteristiche.\nHa formula CH2OH(CHOH)4CHO [(C6H12O6)], e differisce dal galattosio per la sua configurazione al C4.\n\u00c8 una molecola chirale, ne esistono quindi due enantiomeri:\n\u00c8 uno degli zuccheri pi\u00f9 importanti ed \u00e8 usato come fonte di energia sia dagli animali che dalle piante. Il glucosio \u00e8 il principale prodotto della fotosintesi ed \u00e8 il combustibile della respirazione.\nPossiede una buona solubilit\u00e0 in acqua (909 g/L a 25\u00a0\u00b0C) mentre risulta meno solubile in etanolo. Una soluzione di 100 g/L in acqua a 20\u00a0\u00b0C possiede un pH attorno a 7.\nIl glucosio \u00e8 uno zucchero \"aldoesoso\" perch\u00e9 la sua molecola \u00e8 composta da sei atomi di carbonio (\"-esoso\") e contiene un gruppo carbonilico aldeidico -CHO tipico delle aldeidi (\"aldo-\"). La sua forma pi\u00f9 stabile \u00e8 quella in cui uno dei gruppi ossidrile si lega al carbonio C1 del gruppo aldeidico (-CHO) a formare un anello a 6 atomi, un \"anello piranosico\", la cui struttura \u00e8 riportata in figura. La reazione di formazione dell'anello \u00e8 reversibile; a pH 7 circa lo 0,0026% delle molecole \u00e8 presente in forma aperta.\nIl glucosio \u00e8 una fonte di energia onnipresente in biologia. Il motivo del perch\u00e9 sia questo e non un altro monosaccaride, ad esempio il fruttosio, \u00e8 ancora oggetto di speculazione. In assenza di forme di vita che lo sintetizzino, il glucosio pu\u00f2 formarsi chimicamente dalla formaldeide, \u00e8 quindi probabile che fosse presente e ben disponibile quando nacquero i primi sistemi biochimici primitivi. Un'altra propriet\u00e0, forse pi\u00f9 importante per le forme di vita superiori, \u00e8 la sua ridotta tendenza (rispetto ad altri zuccheri esosi) a reagire con i gruppi amminici delle proteine. Questa reazione (detta \"glicazione\" o \"glicosilazione non enzimatica\") riduce o annulla l'attivit\u00e0 di molti enzimi ed \u00e8 responsabile di numerosi effetti a lungo termine del diabete, quali la cecit\u00e0 e la ridotta funzione renale. La bassa reattivit\u00e0 del glucosio verso la glicosilazione \u00e8 dovuta al suo prevalente permanere nella forma ciclica, meno reattiva.\nNella respirazione, attraverso una serie di reazioni catalizzate da enzimi, il glucosio viene ossidato fino a formare biossido di carbonio e acqua; l'energia prodotta da questa reazione viene usata per produrre molecole di ATP.\nUna molecola di glucosio ed una di fruttosio unite da un legame glicosidico formano una molecola di saccarosio, il comune zucchero da tavola. L'amido, la cellulosa ed il glicogeno sono polimeri del glucosio e vengono generalmente classificati come \"polisaccaridi\".\nIl nome \"destrosio\" \u00e8 dovuto al fatto che una soluzione di -glucosio ruota il piano della luce polarizzata verso destra (ossia in senso orario).\nIsomeria.\nLa molecola del glucosio \u00e8 chirale; esistono quindi due enantiomeri, l'uno speculare all'altro, il -glucosio e l'-glucosio. Dei due, solo il primo () \u00e8 quello utilizzato e prodotto dagli organismi viventi.\nQuando la molecola del glucosio si chiude ad anello, pu\u00f2 farlo in due modi diversi; il gruppo -OH legato all'atomo di carbonio immediatamente successivo a quello di ossigeno percorrendo l'anello in senso orario pu\u00f2 infatti puntare verso il basso o verso l'alto rispetto al piano medio della molecola, nel primo caso si parla di forma \u03b1, nel secondo di forma \u03b2. In soluzione acquosa le due forme si convertono l'una nell'altra (\"mutarotazione\") e nel giro di qualche ora le proporzioni si stabilizzano sul rapporto \u03b1:\u03b2 36:64.\nPer stabilire se un carboidrato appartiene alla serie o alle serie occorre considerare la forma aperta della molecola e confrontare la disposizione dei sostituenti attorno al penultimo atomo di carbonio con la disposizione dei sostituenti attorno al secondo atomo di carbonio della -gliceraldeide. Il carboidrato \u00e8 se ha il penultimo carbonio con il gruppo alcolico a destra, se a sinistra.\nSintesi.\nNei sistemi viventi\nRuolo nel metabolismo.\nIl glucosio \u00e8 la principale fonte di energia per gli organismi viventi, ma anche tutti gli altri carboidrati hanno un ruolo molto importante. La combustione del glucosio attraverso la respirazione (ossidazione aerobica) fornisce fino a 285 kilocalorie per mole (circa 4 kilocalorie per grammo).\nLa capacit\u00e0 del fegato di immagazzinare glucosio \u00e8 piuttosto limitata (70-100 g), e gli eventuali carboidrati in eccesso (rispetto al fabbisogno calorico) vengono convertiti in grassi e depositati nel tessuto adiposo.\nAttraverso la \"glicolisi\", il glucosio \u00e8 immediatamente coinvolto nella produzione dell'adenosin-trifosfato (ATP), che \u00e8 il vettore energetico delle cellule. \u00c8 altres\u00ec un composto critico nella sintesi delle proteine e nel metabolismo dei lipidi. Inoltre, dato che le cellule del sistema nervoso non sono in grado di metabolizzare i lipidi, il glucosio rappresenta la loro fonte principale di energia.\nIl glucosio \u00e8 assorbito nel sangue attraverso le pareti intestinali. Parte di esso viene indirizzato direttamente alle cellule cerebrali, mentre il rimanente si accumula nei tessuti del fegato e dei muscoli in una forma polimerica affine all'amido, il glicogeno. Quest'ultimo \u00e8 una fonte di energia ausiliaria per il corpo e funge da riserva che viene consumata quando \u00e8 necessario.\nProprio il rapido assorbimento del glucosio ne fa uno degli zuccheri semplici a pi\u00f9 alto indice glicemico, tanto che viene internazionalmente utilizzato come unit\u00e0 di misura di tale indice, e posto a 100.\nIl fruttosio ed il galattosio, altri zuccheri che si formano dalla scissione dei carboidrati, vengono indirizzati al fegato, dove vengono a loro volta convertiti in glucosio. Questo percorso pi\u00f9 lungo ne fa degli zuccheri pi\u00f9 adatti per un utilizzo dilazionato nel tempo, in quanto il loro indice glicemico \u00e8 inferiore, ma la loro efficacia \u00e8 pi\u00f9 duratura, in virt\u00f9 del lento rilascio in forma di glucosio da parte del fegato.\nTrasporto transepiteliale del glucosio.\nL'assorbimento del glucosio a livello intestinale richiede l'intervento di diversi trasportatori del glucosio, ovvero proteine integrali di membrana che mediano il passaggio delle molecole del monosaccaride da una parte all'altra dell'epitelio.\nIl modello che descrive questo processo prende in considerazione tre trasportatori detti SGLUT1, Na+/K+ ATPasi (pompa sodio-potassio) e GLUT2.\nIl sodio entra nelle cellule dell'epitelio tramite un simporto Sodio-Glucosio, SGLUT1, grazie a un gradiente di concentrazione favorevole trascinando con s\u00e9 il glucosio. La differenza di concentrazione \u00e8 mantenuta grazie alla pompa sodio/potassio che espelle costantemente ioni Na+ fuori dalla cellula. Il glucosio poi pu\u00f2 raggiungere la circolazione sanguigna attraverso GLUT2 senza bisogno di ulteriore energia perch\u00e9 si muove secondo gradiente."}
{"id": "64536", "revid": "1573940", "url": "https://it.wikipedia.org/wiki?curid=64536", "title": "Lutra", "text": "Le lontre del Vecchio Mondo (Lutra ) sono un genere di carnivori della sottofamiglia delle lontre (Lutrinae) all'interno della famiglia dei Mustelidi (Mustelidae). Il genere comprende tre specie: la lontra comune (\"Lutra lutra\"), che vive anche in Europa, la lontra giapponese (\"Lutra nippon\") e la lontra dal naso peloso (\"Lutra sumatrana\").\nDescrizione.\nLe lontre del Vecchio Mondo hanno un corpo allungato e cilindrico con zampe corte e una coda spessa e muscolosa. La testa \u00e8 arrotondata, il muso smussato; le piccole orecchie e le narici possono essere chiuse sott'acqua. La pelliccia, spessa e idrorepellente, \u00e8 di colore brunastro; la parte inferiore \u00e8 pi\u00f9 chiara e la gola pu\u00f2 essere di colore biancastro. Questi animali presentano una lunghezza testa-tronco di 50-82 centimetri, una coda di 33-50 centimetri e un peso di 5-14 chilogrammi; i maschi sono pi\u00f9 pesanti delle femmine.\nQuesti animali sono strettamente dipendenti dalla vicinanza dell'acqua: si incontrano per lo pi\u00f9 in acque dolci, pi\u00f9 raramente anche negli estuari dei fiumi o sulla costa del mare. Possono essere attivi sia di giorno che di notte, ma \u00e8 pi\u00f9 probabile che si alimentino di notte. Di giorno si nascondono nella loro tana sulla riva; sono ottimi nuotatori e subacquei.\nLa loro dieta \u00e8 costituita da pesci, rane e crostacei, ma talvolta mangiano anche uccelli acquatici e piccoli mammiferi.\nTassonomia.\nIl genere comprende tre specie:\nAnche la lontra dal collo macchiato (\"Hydrictis maculicollis\") veniva da alcuni collocata in questo genere, ma \u00e8 attualmente considerata come un genere monotipico separato."}
{"id": "64538", "revid": "1543377", "url": "https://it.wikipedia.org/wiki?curid=64538", "title": "Battaglia della strada Watling", "text": "La battaglia della strada Watling (in inglese Watling Street), 60 d.C., vide contrapporsi le legioni dell'Impero romano e una coalizione formata dalle trib\u00f9 britanniche dell'Inghilterra meridionale, aizzatesi in rivolta sotto la guida di Budicca, regina degli Iceni. Nonostante la netta superiorit\u00e0 numerica dei nemici, i Romani, comandati dal legato Gaio Svetonio Paolino, ottennero una schiacciante vittoria e riuscirono a stroncare una ribellione che aveva messo in discussione il predominio imperiale sulla Britannia.\nFonti storiche e prove archeologiche.\nDella ribellione di Budicca e della battaglia di Watling Street si parla negli Annales di Tacito e nella Storia romana di Cassio Dione. Data la sostanziale carenza di evidenze archeologiche dirette, gli studiosi moderni si affidano principalmente a quanto tramandato dalle due fonti. Il resoconto di Cassio Dione, successivo di quasi duecento anni, \u00e8 indubbiamente il pi\u00f9 lontano dai fatti e ci \u00e8 inoltre pervenuto solo attraverso un'epitome del IX secolo, opera del monaco Giovanni Xifilino. Incerte sono le fonti su cui l'autore greco potrebbe essersi basato, anche se proprio l'opera di Tacito pare l'indiziata principale: Cassio Dione, tuttavia, \u00e8 spesso semplicistico e retorico nella cronaca degli eventi e cita particolari che non vengono menzionati dal suo predecessore. L'attendibilit\u00e0 della versione di Tacito, invece, \u00e8 in parte suffragata da alcuni riscontri archeologici circostanziali e soprattutto dal fatto che Gneo Giulio Agricola, futuro governatore della provincia e suocero dello storico, all'epoca della ribellione facesse parte del seguito personale di Svetonio Paolino. Attraverso la testimonianza del suocero, Tacito potrebbe aver beneficiato di una fonte di informazioni di prima mano. L'autore, del resto, fa brevemente menzione della rivolta di Budicca anche nella sua biografia di Agricola.\nLa mancanza di prove archeologiche dirette rende difficile anche stabilire il luogo preciso dello scontro. Negli ultimi cinquant'anni sono state avanzate numerose ipotesi: vicino Atherstone, nel Leicestershire, due miglia a sudest di Lactodorum (Towcester), vicino Ashwell nell'Hertfordshire, nel Northamptonshire, vicino Silchester o poco pi\u00f9 a sud di Dunstable. Gli studiosi concordano nel dire che la battaglia si sia svolta da qualche parte nell'ampia area compresa fra le citt\u00e0 di Londinium e Viroconium (oggi Wroxeter), lungo il corso della Watling Street, la strada pavimentata che tagliava la Britannia per 444\u00a0km dal Galles fino al porto di Dubris (Dover) e da cui la battaglia stessa prende nome. Il termine \"Watling Street\", in realt\u00e0, \u00e8 stato coniato solo in et\u00e0 anglo-sassone e ci \u00e8 sconosciuto il nome con cui i Romani e gli antichi Britanni conoscessero la strada.\nContesto storico: la rivolta di Budicca.\nAl momento dello sbarco delle truppe imperiali in Britannia, nel 43 d.C., diverse trib\u00f9 indigene offrirono appoggio agli invasori, vedendo nei Romani l'occasione di affrancarsi dalla tirannia dei clan rivali. Tacito stesso individua nella divisione interna dei Britanni una delle principali ragioni del successo romano:\nFra i vari e solerti collaborazionisti figuravano anche gli Iceni, una trib\u00f9 anticamente stanziata nell'Anglia orientale, che ottennero di mantenere la propria indipendenza in cambio di ingenti tributi. Principali oppositori dei Romani furono invece i Catuvellauni, ma il grosso delle resistenze venne rapidamente abbattuto e gi\u00e0 per il 46 d.C. la presenza imperiale sull'isola pareva quanto mai salda. Carataco, condottiero dei Catuvellauni, continu\u00f2 per anni a guidare la resistenza anti-romana da esule, ma nel 51 d.C. venne definitivamente sconfitto e catturato. Frattanto, il governo romano sulla provincia appena istituita cominciava ad assumere contorni sempre pi\u00f9 autoritari ed oppressivi. Fu pi\u00f9 volte imposto il disarmo alle trib\u00f9 britanniche alleate o sottomesse (Iceni compresi). Scrive Tacito che le appropriazioni arbitrarie di terre e beni ai danni degli indigeni erano all'ordine del giorno, cos\u00ec come la cooptazione di giovani uomini per servire nelle truppe ausiliarie o per lavorare nei cantieri pubblici. La situazione non fece che peggiorare quando, nel 59 d.C., il legato Gaio Svetonio Paolino venne nominato governatore della provincia. Influente uomo politico ed acclamato generale, Paolino era noto per l'inflessibilit\u00e0 mostrata nel trattare con i barbari (fossero essi alleati o nemici) e promosse immediatamente un'aggressiva politica di sottomissione delle trib\u00f9 del Galles.\nTacito scrive che i semi della ribellione vennero gettati nel 60 d.C. alla morte di Prasutago, re degli Iceni ed alleato di vecchia data di Roma. Essendo quello degli Iceni un regno-cliente dell'Impero e non avendo Prasutago legittimi eredi maschi, la consuetudine non scritta voleva che al momento della morte del re il suo territorio passasse fra i domini diretti dell'allora imperatore Nerone. Prasutago, invece, nomin\u00f2 come co-eredi anche le due giovani figlie avute dal matrimonio con l'affascinante e carismatica Budicca, nobildonna britannica. Dal momento che la legge romana non riconosceva alle donne il diritto di regnare, i veterani romani che risiedevano nella capitale della provincia (Camulodunum, l'odierna Colchester), probabilmente aizzati dal procuratore Catone Deciano, saccheggiarono i territori degli Iceni, fustigarono Budicca in pubblico e stuprarono le sue figlie. In questo frangente risulta quantomeno ambigua la condotta delle autorit\u00e0 romane ed in particolare del procuratore Catone, che Cassio Dione ci dice abbia imposto agli Iceni la restituzione di alcuni crediti concessi dall'imperatore Claudio e dal filosofo Seneca, unicamente allo scopo di ricavarne interessi spropositati. Secondo alcuni studiosi moderni, non \u00e8 improbabile che Deciano si sia servito della riscossione dei debiti o dell'illegittimit\u00e0 del testamento di Prasutago agli occhi della legge romana come scuse per saccheggiare i territori iceni e tenere per s\u00e9 una fetta cospicua del bottino (la corruzione era del resto molto diffusa fra i funzionari provinciali).\nLa regina, in risposta all'aggressione ed all'umiliazione subita, sollev\u00f2 in rivolta gli Iceni e la trib\u00f9 vicina dei Trinovanti, radun\u00f2 un esercito di 12.000 uomini e marci\u00f2 contro la capitale romana. Il momento per la ribellione era pi\u00f9 che mai propizio: i veterani della Legio XX erano stati da poco congedati e nuove reclute non erano ancora arrivate a sostituirli, mentre il governatore Paolino si era spostato con la Legio XIV Gemina verso l'isola di Mona, in Galles, lasciando sguarnita l'area sud-occidentale della Britannia. Mona era uno dei luoghi sacri pi\u00f9 cari alle popolazioni britanniche e soprattutto ai druidi, custodi di riti religiosi ed antiche tradizioni. I druidi, per\u00f2, erano anche tra i principali fautori della resistenza anti-romana in Britannia: nonostante la loro usuale politica di tolleranza religiosa, i Romani avevano deciso di eradicare completamente il druidismo in quanto minaccia costante al controllo imperiale sulla nuova provincia. Budicca riusc\u00ec ad espugnare e saccheggiare Camulodunum, che Tacito ci riferisce essere sprovvista di adeguate fortificazioni e protetta da una guarnigione di appena 200 uomini (anche se \u00e8 probabile che questo numero non tenga conto dei veterani risiedenti in citt\u00e0). Le fonti storiche raccontano che gli abitanti della colonia furono sottoposti alle torture ed ai supplizi pi\u00f9 orrendi:\nIn epoca moderna, gli archeologi hanno rinvenuto sul sito dell'antica citt\u00e0 uno spesso strato di ceneri e macerie databile al 60 d.C., lasciando intendere che Camulodunum fu rasa al suolo fino all'ultima pietra. Sull'onda dell'entusiasmo generato dalla vittoria, la regina ottenne l'appoggio di altre trib\u00f9 della regione e, messa insieme una grande armata, sconfisse facilmente un contingente di 2.000 soldati e 500 cavalieri della Legio IX Hispana che il legato Quinto Petilio Ceriale conduceva in un tardivo tentativo di salvare la citt\u00e0: la fanteria venne massacrata, mentre Ceriale riusc\u00ec a salvarsi e a ripiegare a Nord con la cavalleria. Tacito scrive che a queste notizie il procuratore Catone Deciano, alla cui avidit\u00e0 lo storico imputava lo scoppio della ribellione, fugg\u00ec in Gallia. Svetonio Paolino aveva da poco occupato Mona, uccidendo i druidi che vi risiedevano, quando venne informato dello scoppio della ribellione. Il governatore fece rapidamente dietrofront e, precedendo il suo esercito con la cavalleria, raggiunse la citt\u00e0 di Londinium (Londra), prossimo obiettivo dei ribelli. Constatando di avere a disposizione troppo pochi uomini per allestire una difesa, Paolino ripart\u00ec ordinando che la citt\u00e0 fosse evacuata ed offrendo protezione a chiunque fosse disposto a venire con lui. Il governatore fece poi tappa nella vicina Verulamium (St Albans), offrendosi anche l\u00ec di portare con s\u00e9 chiunque volesse lasciare la citt\u00e0. Mentre il governatore si ricongiungeva col suo esercito seguito da una lunga colonna di profughi, Londinium e Verulamium vennero razziate e tutti coloro che erano troppo deboli per mettersi in cammino o che anche solo si rifiutarono di abbandonare la propria casa furono trucidati dai ribelli: \nA quanto ci \u00e8 riportato da Tacito, durante il sacco delle tre citt\u00e0 gli uomini di Budicca si resero responsabili dell'uccisione di almeno 70.000 persone, per la quasi totalit\u00e0 civili, non distinguendo fra uomini e donne, vecchi e bambini, Romani o Britanni stessi (evidenze archeologiche, infatti, dimostrano come all'epoca le citt\u00e0 fossero congiuntamente abitate da immigrati romani ed indigeni). I commentatori moderni, pur non mettendo in dubbio l'attendibilit\u00e0 generale dei resoconti, tendono a considerare esagerati i numeri forniti dalle fonti storiche. Frattanto il governatore Svetonio Paolino era alla disperata ricerca di nuove forze per contrastare i ribelli: richiam\u00f2 in servizio i veterani della Legio XX e raccolse tutti i reparti ausiliari disponibili. Tuttavia pot\u00e9 a stento arrivare a 13.000 uomini, mentre l'armata di Budicca era almeno quattro volte pi\u00f9 numerosa. I superstiti della IX Legione erano troppo lontani a Nord. La Legio II Augusta, di stanza a Sud, rifiut\u00f2 di lasciare la sicurezza del proprio accampamento per muoversi in soccorso del governatore. Inutile sarebbe stato attendere l'arrivo di rinforzi da oltremanica, perch\u00e9 il consenso di Budicca presso i popoli britannici era in ascesa ed il suo esercito si accresceva di volontari ogni giorno. Secondo Cassio Dione, inoltre, Svetonio Paolino era a corto di rifornimenti per l'esercito e per i profughi sotto la sua protezione. Con tutti gli svantaggi del caso, bisognava fronteggiare l'armata ribelle il prima possibile.\nForze in campo.\nSvetonio Paolino (Romani):\nBudicca (Britanni):\nNonostante la netta sproporzione numerica fra i due eserciti, i Romani godevano di armamentario ed equipaggiamento migliori e, soprattutto, possedevano maggiore esperienza e disciplina. L'armata britannica era pi\u00f9 simile ad una grande banda disorganizzata, costituita per la maggior parte da giovani guerrieri non adeguatamente armati e con scarsa esperienza in guerra, in preda all'esaltazione e all'ottimismo per le vittorie raccolte contro nemici in schiacciante inferiorit\u00e0 numerica. In pi\u00f9, i ribelli erano rallentati dal corposo seguito di famiglie (migliaia di donne, vecchi e bambini) che li accompagnava.\nN\u00e9 Tacito n\u00e9 Cassio Dione forniscono informazioni su quali e quante trib\u00f9 britanniche abbiano supportato gli Iceni nella rivolta, limitandosi a menzionare i Trinovanti (spinti alle armi dai continui soprusi subiti per mano dei veterani romani). Ci\u00f2 pu\u00f2 lasciare intendere che anche in questo frangente i Britanni non vennero meno alla loro fama di popolo litigioso e diviso e furono pochi i capo-trib\u00f9 che offrirono effettivo appoggio alla regina. D'altra parte, la mancanza di fonti storiche di parte celtica ci impedisce di avere una chiara idea su quali fossero le reali intenzioni di Budicca e se lo scopo della sua ribellione fosse la semplice vendetta, assicurare l'indipendenza degli Iceni o estromettere completamente i Romani dalla Britannia (secondo alcuni studiosi moderni, non \u00e8 improbabile che gli Iceni intendessero migrare a Nord in territori lontani dal giogo romano, come parrebbe indicare la presenza di beni e famiglie al seguito). Durante il sacco di Camulodunum, Londinium e Verulamium, del resto, i ribelli si erano dimostrati nei confronti degli abitanti indigeni ugualmente spietati che verso i coloni romani. Secondo gli studiosi moderni, ci\u00f2 potrebbe essere dovuto al fatto che le tre citt\u00e0 e specialmente Verulamium fossero abitate soprattutto da Catuvellauni, popolazione che prima dell'avvento di Roma aveva imposto la propria egemonia sui Trinovanti e gli Iceni stessi. Per i ribelli, forse, la rivolta fu anche l'occasione di sistemare vecchie animosit\u00e0 fra vicini mai del tutto sopite.\nBattaglia.\nSia Tacito che Cassio Dione riportano i discorsi pronunciati dai condottieri davanti alle rispettive armate prima della battaglia. Mentre Cassio Dione sembra perdersi in un lungo e poco plausibile esercizio retorico, Tacito \u00e8 molto pi\u00f9 conciso e pragmatico, soprattutto nel riportare le parole di Paolino: \u00e8 probabile che il suocero Agricola possa avergli fornito una versione abbastanza veritiera dei discorsi effettivamente pronunciati.\nTacito scrive che Budicca pass\u00f2 in rassegna il proprio esercito con le figlie sul suo carro da guerra, ricordando agli uomini che quel giorno non avrebbero combattuto per la ricchezza o per la gloria, ma per vendicare le ingiustizie subite e per riscattare la libert\u00e0 perduta:\nSvetonio rispose esortando i suoi a non lasciarsi intimorire dal gran numero di nemici e a ricordare la loro forza ed il loro valore: che combattessero lanciando i giavellotti e serrando i ranghi, con la vittoria avrebbero soggiogato l'intera provincia ribelle. \nSenza seguire alcuna tattica precisa, Budicca ordin\u00f2 ai guerrieri di lanciarsi alla carica nell'angusta vallata, persuasa che il loro numero e la loro furia sarebbero bastati per avere la meglio sui nemici. Per primi si fecero avanti i famigerati carri da guerra britannici, i quali non erano progettati per sfondare i ranghi nemici quanto pi\u00f9 per trasportare lanciatori di giavellotti. I Romani resistettero all'azione dei carri (che probabilmente erano in numero ridotto e la cui efficacia risentiva della conformazione del campo di battaglia) mantenendo ranghi compatti e proteggendosi con scudi e corazze. Quando i carri si fecero da parte senza essere riusciti a produrre danni significativi, i legionari accolsero i guerrieri Britanni appiedati con una pioggia di proiettili e dardi. Svetonio Paolino aveva con s\u00e9 alcuni reparti di arcieri ausiliari e disponeva inoltre di un congruo numero di scorpioni, macchine da guerra di dimensioni ridotte e molto maneggevoli, capaci di scagliare dardi di ferro lunghi in media 70\u00a0cm fino a 400 metri di distanza. In pi\u00f9 ogni legionario portava in dotazione due giavellotti (pila), che vennero scagliati sui ribelli non appena la distanza fu giudicata ottimale. Il bersagliamento dei Romani inflisse gravi perdite ai Britanni (in gran parte sprovvisti di armature ed adeguate protezioni), frenando l'impeto dei guerrieri e facendo loro perdere coesione. Vedendo ci\u00f2, Svetonio Paolino fece disporre i legionari in tre \"cunei\" (formazioni larghe alla base e strette al vertice, dalla forma vagamente triangolare) ed ordin\u00f2 loro di caricare a testa bassa. I Britanni, trasformati da assalitori in assaliti, furono completamente colti alla sprovvista. Le due armate entrarono in contatto e le prime file dei ribelli cedettero di schianto, poi gli uomini di Budicca riuscirono ad assestarsi in virt\u00f9 del loro numero ed inizi\u00f2 la vera battaglia d'attrito fra le rispettive fanterie. La compattezza dello schieramento romano e lo stretto spazio della vallata trasformarono la battaglia in una mischia serrata dove il gran numero dei ribelli si ritorceva contro di loro. Le spade lunghe e le lance dei Britanni, armi che necessitavano di almeno un metro di spazio per essere usate adeguatamente, si rivelarono incapaci di contrastare il gladio, la spada corta dei Romani appositamente congegnata per questo tipo di situazioni. Iniziata all'alba, la battaglia si protrasse per ore e la superiore disciplina dei legionari consent\u00ec ai Romani di operare un ricambio continuo di uomini nelle prime file, mentre i nemici combattevano fino a sfinirsi. Verso mezzogiorno i Britanni diedero i primi segnali di cedimento, iniziando a perdere terreno e a ritirarsi. Svetonio mand\u00f2 avanti gli ausiliari germanici, fino ad allora defilati, per lanciare l'affondo decisivo. La cavalleria ausiliaria strinse la morsa sui nemici caricando dalle colline lancia in resta e travolgendo i fianchi dello schieramento di Budicca. A questo punto la ritirata dei Britanni si sgretol\u00f2 in una fuga disordinata, ma si cre\u00f2 un ingorgo convulso presso i carri dove ancora erano sedute le loro famiglie. Questo permise ai Romani, gi\u00e0 lanciati all'inseguimento, di avventarsi su guerrieri e civili, uccidendo o catturando indistintamente:\nTacito scrive che Budicca, per evitare di essere presa prigioniera, si diede la morte con del veleno insieme alle giovani figlie. Cassio Dione sostiene invece che la regina riusc\u00ec a scappare, ma si ammal\u00f2 e mor\u00ec mentre riorganizzava le sue forze per muovere nuovamente guerra contro l'Impero. Nonostante il resoconto di Tacito, le perdite dei Romani furono probabilmente superiori ai 2.000 uomini e i Britanni morti, fra guerrieri e civili, non furono pi\u00f9 di 40.000. Si tratt\u00f2 comunque di una sconfitta pesantissima per gli insorti, avendo significato la perdita di pi\u00f9 di met\u00e0 dell'esercito ed un durissimo colpo al loro morale. Budicca si era dimostrata un comandante militare non all'altezza, mentre Gaio Svetonio Paolino aveva dato prova di notevole preparazione tattica. A vincere la battaglia, per\u00f2, erano stati la tempra, l'addestramento e l'inarrivabile disciplina dei legionari, che ebbero la meglio sul coraggio, la sete di vendetta e la voglia di libert\u00e0 dei ribelli.\nConseguenze.\nRacconta Tacito che Penio Postumo, il prefetto di campo della Legio II che aveva disobbedito agli ordini di Svetonio Paolino rifiutandosi di accorrere in suo aiuto, si diede la morte per il disonore. Dopo la battaglia le trib\u00f9 ribelli continuarono per qualche mese ad opporre resistenza, ma, private della loro leader carismatica e di gran parte della forza guerriera, non rappresentavano pi\u00f9 una seria minaccia: di fatto, la Battaglia di Watling Street risolse la guerra in favore dei Romani. Scrive sempre Tacito che, allo scopo di rafforzare la presenza romana sull'isola, vennero inviati dalla Germania 2.000 legionari, 8 coorti ausiliarie (circa 4.000 uomini) e 1.000 cavalieri. Secondo Gaio Svetonio Tranquillo, autore del De vita Caesarum, la notizia della ribellione aveva tanto sconvolto l'imperatore Nerone da indurlo a soppesare l'ipotesi di ritirarsi completamente dall'isola. L'idea era destinata a morire con lui: Roma sarebbe rimasta in Britannia per i successivi 350 anni, fino al 410 d.C.\nMentre i cittadini si preoccupavano di ricostruire le citt\u00e0 distrutte dagli insorti, Svetonio Paolino comand\u00f2 durissime spedizioni punitive ai danni delle popolazioni sconfitte. Gli Iceni vennero quasi totalmente deportati ed il Norfolk, la regione da loro originariamente abitata, si tramut\u00f2 in un'area spopolata e tagliata fuori dalle principali vie di comunicazione almeno per i successivi sessant'anni. La politica repressiva di Paolino fu cos\u00ec violenta che l'imperatore Nerone, sotto pressioni del nuovo procuratore Giulio Alpino Classiciano, mand\u00f2 il liberto Policlito in Britannia per sincerarsi della situazione. Comprendendo che la condotta repressiva di Paolino non avrebbe fatto altro che aumentare il risentimento dei Britanni nei confronti dei Romani, Policlito lo sollev\u00f2 dal suo ruolo con un pretesto: al suo posto divenne governatore il console uscente Publio Petronio Turpiliano. Di pi\u00f9 mite temperamento rispetto al suo predecessore, Turpiliano riusc\u00ec a pacificare la turbolenta provincia. Da allora i Romani adottarono una politica pi\u00f9 conciliante in Britannia, volta a cercare l'accordo con le popolazioni locali. \nSebbene ricostruita, la citt\u00e0 di Camulodunum perse rapidamente la sua centralit\u00e0 politica ed economica in favore di Londinium, che divenne la nuova capitale della provincia."}
{"id": "64541", "revid": "1543377", "url": "https://it.wikipedia.org/wiki?curid=64541", "title": "Battaglia di Lugdunum", "text": "La battaglia di Lugdunum fu combattuta il 19 febbraio 197, a Lugdunum (l'odierna Lione, Francia) tra l'esercito romano di Settimio Severo e quello di Clodio Albino. La vittoria conseguita da Settimio Severo e la morte di Clodio Albino misero fine alla guerra civile romana del 193-197 e fece di Severo l'unico imperatore dell'Impero romano.\nContesto storico.\nDopo la morte di Commodo (192) e dei suoi due successori Pertinace (193) e Didio Giuliano (193), tre generali romani si contendevano il trono: Clodio Albino, con le truppe della Britannia, Pescennio Nigro, con quelle d'oriente (9 legioni) e Settimio Severo che si trovava in Pannonia. Quest'ultimo giunse per primo a Roma e, con l'appoggio dei pretoriani, ne divenne imperatore. Ma anche gli altri due generali volevano tale nomina, minacciando l'Impero (provato dalle follie di Commodo, dalle minacce barbariche e dalla peste appena conclusasi) di una terribile guerra civile.\nAlleatosi temporaneamente con Clodio Albino, al quale riconobbe il titolo di Cesare, Settimio Severo inizi\u00f2 la sua campagna militare contro Pescennio Nigro, sostenuto persino dal re dei Parti Vologese V. Dopo un'iniziale sconfitta, Settimio riusc\u00ec a sbaragliare le truppe di Nigro (battaglia di Isso, 194), costringendolo a rifugiarsi tra i Parti, ma prima che superasse l'Eufrate fu raggiunto e ucciso (195). Dopo l'eliminazione di Nigro, Settimio Severo si volt\u00f2 contro Albino.\n\"Casus belli\".\nDecimo Clodio Settimio Albino, preoccupato di come le cose stessero evolvendosi a suo danno, si ribell\u00f2 a Settimio Severo (196), forte dell'appoggio di una frangia di 29 senatori guidati da Sulpiciano, del governatore della Hispania Tarraconensis, Lucio Novio Rufo e delle legioni di Britannia (\"II Augusto\", \"VI Victrix\" e \"XX Valeria Victrix\"), Gallia Lugdunensis (coorte di stanza a Lugdunum) e Hispania Tarraconensis (\"Legio VII Gemina\"). Attravers\u00f2 la Manica e pose il proprio quartier generale a Lugdunum.\nTemendo che Settimio Severo lo attaccasse con un esercito pi\u00f9 grande, cerc\u00f2 di guadagnarsi la fiducia delle legioni della Germania, ma non riuscendoci fu costretto a battersi contro un esercito mandatogli contro da Virio Lupo, governatore della Germania Inferiore (l'esercito di Clodio era probabilmente formato dagli ausiliari sarmati della Legio VI Victrix). Questo primo scontro si concluse con la sua vittoria, di certo non decisiva, poich\u00e9 Settimio Severo, che nel frattempo era ritornato a Roma, aveva gi\u00e0 iniziato a raccogliere un esercito per sconfiggerlo.\nClodio Albino cerc\u00f2 allora di prenderlo di sorpresa, mandando un distaccamento a invadere l'Italia, ma questa mossa si rivel\u00f2 sbagliata, poich\u00e9 Settimio aveva gi\u00e0 provveduto a proteggere i passi alpini e, a met\u00e0 dell'inverno del 196-197, arriv\u00f2 di persona a guidare il suo esercito alla conquista della Gallia. Dopo uno scontro avvenuto nei pressi di Tinurtium (l'attuale Tournus, 60 miglia a nord di Lugdunum), conclusosi a favore di Severo, l'africano marci\u00f2 verso il quartier generale di Albino, posto a Lugdunum.\nForze in campo.\nSecondo quanto ci raccontano le fonti, le armate che si scontrarono ammontavano a 150.000 armati complessivi. E se da una parte Albino poteva disporre di circa 50.000 soldati dalla sola provincia di Britannia, tra legioni (15.000) e truppe ausiliarie (35.000), a questi poteva aggiungersi l'esiguo esercito della Tarraconensis (10.000 armati), per un totale di 60.000 armati. Non tutti potevano per\u00f2 essere trasferiti in Gallia, lasciando sguarnito il vallo di Adriano. Al contrario, Severo poteva disporre dell'intero esercito presente sul limes renano e danubiano (200.000 armati), quindi pi\u00f9 numeroso.\nTra legionari e ausiliari l'impero romano in questo periodo raggiunse quasi le 450.000 unit\u00e0 complessive, con ben 33 legioni (pari a 182.000 legionari) e oltre a 400 unit\u00e0 ausiliarie (pari a 250.000 ausiliari, di cui almeno 75.000 armati a cavallo circa). Questa cifra, per\u00f2, dopo le guerre civili, le guerre di difesa (dai barbari e dai Parti) e la peste \u00e8 probabile che si sia molto ridimensionata: se escludiamo per questa battaglie le forze in stanza nelle province africane e orientali (troppo pericoloso lasciare sguarniti quei settori e inoltre ci sarebbero voluti mesi per far giungere in Gallia quelle truppe), dobbiamo considerare solo le truppe che si trovavano nella frontiera del Reno, del Danubio, della Britannia e quelle pi\u00f9 interne della Spagna. Se consideriamo che \u00e8 molto improbabile che i due generali abbiano svuotato le frontiere per il loro scontro o abbiano arruolato decine di migliaia di mercenari germani, si scopre che le cifre sono esagerate; \u00e8 pi\u00f9 probabile infatti che fossero schierati 120.000/140.000 uomini in tutto.\nBattaglia.\nLa battaglia ebbe luogo all'estremit\u00e0 del pianoro di Dombes, ai piedi dei Monts d'Or, o sul pianoro ad ovest della citt\u00e0, dove ora sorge Tassin-la-Demi-Lune.\nEbbe inizio il 19 febbraio 197, con una mossa a sorpresa di Severo. Egli, infatti, avanz\u00f2 con l'ala destra per poi ripiegare, inseguito dalla cavalleria sarmata, attirando quest'ultima in un'imboscata e distruggendola completamente, in una zona di trincee nascoste.\nDopo questo primo successo Severo guid\u00f2 l'avanzata della sua ala sinistra, insieme ai generali Claudio Claudiano, Mario Massimo, Tiberio Claudio Candido e Fulvio Plauziano. L'attacco non ebbe esito positivo, tanto che lo stesso imperatore africano fu disarcionato dal suo cavallo. Dopo due giorni di combattimenti incerti per il valore dei soldati di entrambe le parti, Giulio Leto, comandante della cavalleria imperiale, attacc\u00f2 i fianchi delle legioni avversarie, sfondandone le linee. Cedette infatti l'ala sinistra di Albino. Sentendosi perduto, Clodio Albino prefer\u00ec correre al proprio accampamento, per poi suicidarsi con la propria spada. Della sua morte ne parla anche la \"Historia Augusta\", che racconta:\nConseguenze.\nNel frattempo i legionari di Severo inseguirono i soldati di Albino fino alle mura della citt\u00e0, vi penetrarono e massacrarono i nemici nel punto in cui la Saona confluisce nel Rodano, dove non potevano pi\u00f9 fuggire. Lugdunum fu punita e saccheggiata per aver sostenuto Albino e non riusc\u00ec pi\u00f9 a riprendersi nei secoli successivi. Si racconta poi che Severo fece tagliare la testa di Albino e la invi\u00f2 su una picca a Roma, come monito a chi lo aveva sostenuto, tra cui Sulpiciano, il suocero di Pertinace, e molti senatori che avevano colmato di onori molti membri della sua famiglia ed in particolare il fratello. Il corpo di Albino rimase parecchi giorni davanti al quartier generale di Severo fino a mandare fetore, fino a quando, una volta straziato dai cani, fu gettato nelle acque del fiume. I suoi figli (uno secondo alcuni o due secondo altri) in un primo momento furono perdonati, ma poi anch'essi decapitati insieme alla loro madre e gettati nel fiume Rodano.\nClaudio Candido fu inviato nella Spagna Tarraconensis a sostituire il governatore che si era schierato dalla parte di Albino. Severo riusc\u00ec a battere l'ultimo dei suoi rivali ed ebbe campo libero per poter governare da solo e fondare una nuova dinastia, quella dei Severi."}
{"id": "64544", "revid": "124808", "url": "https://it.wikipedia.org/wiki?curid=64544", "title": "Terramaricoli", "text": ""}
{"id": "64546", "revid": "31789", "url": "https://it.wikipedia.org/wiki?curid=64546", "title": "Colli Albani", "text": "I Colli Albani (o Monti Albani) sono un gruppo di rilievi, appartenenti all'Antiappennino laziale, che si innalzano nella campagna romana a sud-est di Roma, costituiti dalla caldera e dai coni interni di un vulcano quiescente: si tratta del cosiddetto Vulcano Laziale, attorno al quale si sviluppa la zona dei Castelli Romani. Il vulcano \u00e8 considerato attualmente quiescente.\nOriginario del Quaternario, ha protratto le sue eruzioni fino a poche migliaia di anni fa e ne rimangono tracce ben visibili nei laghi Albano e di Nemi, formatisi da due dei suoi numerosi crateri; sfiorano i mille metri di quota con i coni di scorie di Monte Cavo (950 m) e Maschio delle Faete (956 m).\nGeografia fisica.\nTerritorio.\nIl territorio dei Castelli Romani \u00e8 un'area di natura vulcanica, originata dal collasso del Vulcano Laziale alcune centinaia di migliaia di anni fa. La bocca principale del Vulcano Laziale occupava l'intera aerea della \"cintura interna\" dei Castelli: in seguito collass\u00f2 dando origine a varie bocche secondarie, di cui la pi\u00f9 importante era l'attuale Monte Cavo (949 ). Le altre bocche minori del Vulcano sono divenute dei bacini lacustri tra i 100.000 ed i 20.000 anni or sono, e in gran parte sono stati prosciugati nel corso dei secoli.\nSecondo la classificazione data dal \"Servizio Geologico d'Italia\" la maggior parte del territorio dei Castelli Romani \u00e8 composta da terreni classificati come \"v\", cio\u00e8 materiale eruttivo finale che ha dato origine al famoso \"peperino\". Le zone di estrazione pi\u00f9 note del peperino sono a Marino, ad Albano Laziale, ad Ariccia e in alcune aree della Valle Latina.\nI Castelli possono essere suddivisi in diverse sottozone: l\"area Tuscolana\" (Frascati, Monte Porzio Catone, Monte Compatri, Rocca di Papa, Rocca Priora, Colonna) facente perno su Frascati, l\"area Appia\" o \"Albana\" (Castel Gandolfo, Albano Laziale e Ariccia) facente perno su Albano Laziale e l\"area Lanuvina\" (Lanuvio, Genzano di Roma, Nemi) facente perno nominalmente su Lanuvio, ma effettivamente su Genzano di Roma. Velletri e Lariano, che potremmo chiamare \"area Artemisia\" dove si potrebbe aggiungere anche Cisterna di Latina, sono un'area a s\u00e9 stante, cos\u00ec come Marino, che rappresenta l'anello di raccordo tra \"area Tuscolana\" e \"Albana\".\n\u00c8 ancora in corso un dibattito accesso sull'esatta determinazione dei confini dei Castelli Romani. Elio Migliorini elenca quattordici comuni includendo anche le due localit\u00e0 di Colonna e Lanuvio, specificandole come estremit\u00e0 periferiche che presentano gi\u00e0 elementi di separazione; anche Lidia Piccioni elenca quattordici comuni. Entrambi gli autori escludono Velletri che tuttavia condivide alcune prerogative dei Castelli, pur avendo una storia sostanzialmente differente. Armando Ravaglioli invece elenca tredici comuni menzionando anche Velletri e Lanuvio per la tendenza contemporanea ad includerli.\nAd ogni modo possiamo affermare che i comuni \"storici\" dei Castelli Romani sono quattordici:\nA questi quattordici, se ne aggiungono ormai altri sei:\nVelletri \u00e8 dubbiosamente accolta tra i Castelli perch\u00e9 dal Medioevo fino al XVI secolo la citt\u00e0 mantenne sempre lo \"status\" di libero comune, distinguendosi dunque dalla totalit\u00e0 della localit\u00e0 della zona e non essendo mai infeudata a nessun signore, dunque non essendo mai un \"castello\".\nLariano invece, pur essendo stata un importante castello infeudato alla famiglia Savelli, dal 1436, anno della sua distruzione, fino al 1969 rimase una frazione di Velletri. Tuttavia convenzionalmente le due localit\u00e0, geograficamente parte dei Colli Albani, sono considerate Castelli a tutti gli effetti. Cisterna di Latina accoglie anch'essa dei rilievi dei Colli Albani dai 50 situati sia a Nord che a Nord Ovest in quanto si diramano sino al Monte Artemisio di Velletri.\nAprilia accoglie, con le sue frazioni di Casalazzara, Campoleone e Carano, solo i rilievi che arrivano da Lanuvio, Velletri e Genzano di Roma, a Nord del Comune pontino. Ardea invece, con la sua frazione di Montagnano, accoglie i rilievi che arrivano da Albano e Ariccia. Pomezia accoglie invece rilievi di Albano Laziale e Castel Gandolfo. Altri considerano anche la citt\u00e0 di Ciampino, che nel 1974 si distacc\u00f2 dal comune di Marino, nonostante Ciampino sia nata, anche come toponimo, solo nel XVII secolo da una tenuta di monsignor Giovanni Giustino Ciampini (1633-1698), chiamata appunto \"vigna Ciampini\" e ubicata nel territorio di Marino.\nI Castelli Romani in sedici cos\u00ec coprono un'estensione di 435,86\u00a0km\u00b2 e ospitano una popolazione di 291.056 abitanti. Il comune dei Castelli con la maggiore estensione territoriale \u00e8 Velletri, seguita da Lanuvio, mentre il comune pi\u00f9 piccolo \u00e8 Colonna; il comune con il maggior numero di abitanti \u00e8 ancora Velletri, seguita da Albano Laziale e da Marino, invece il comune con il minor numero di abitanti \u00e8 Nemi. Velletri \u00e8 il settimo comune della provincia di Roma per numero di abitanti, mentre Albano Laziale \u00e8 il decimo e Marino il dodicesimo.\nOrografia.\nLa cime pi\u00f9 elevate dei Colli Albani sono le seguenti:\nTuttavia, sotto i 600 si elevano un po' dovunque altre alture importanti, come \"Colle Tondo\" (596 ) e \"Colle Caldaro\" (467 ) nel comune di Genzano di Roma, \"Monte Gentile\" (580 ) nel comune di Ariccia, l'altura del centro storico di Nemi (521 ), le alture del centro storico di Castel Gandolfo (426 ) e di \"Villa Vaselli\" (381 ) nel comune di Castel Gandolfo, \"Monte Crescenzio\" (379 ) e \"Belpoggio\" (376 ) nel comune di Marino, il \"Colle dei Cappuccini\" (380 ) e \"Colle degli Olmi\" (405 ) nel comune di Velletri e Monte Savello (325 ) nel comune di Albano Laziale. Sono da menzionare anche le altitudini dei centri storici di Monte Compatri (576 ), Monte Porzio Catone (451 ) e Lanuvio (324 ).\nIdrografia.\nLa principale risorsa idrica dei Castelli \u00e8 rappresentata dai due laghi vulcanici Albano e di Nemi. Entrambi i laghi, insieme ad altri bacini in seguito prosciugati, sono nati durante la \"fase idromagmatica\" del Vulcano Laziale, dall'incontro del magma e dell'acqua nel sottosuolo avvenuto tra 100\u00a0000 e 6\u00a0000 anni fa.\nOltre al lago Albano e al lago di Nemi vanno menzionati i laghi prosciugati di \"Campovecchio\" a Grottaferrata, del \"laghetto di Turno\" o \"di Pavona\" detto anche \"laghetto di Giuturna\" ad Albano Laziale, di \"Vallericcia\" ad Ariccia, del \"Pantano della Doganella\" a Rocca Priora, di \"Pantano Secco\" e di \"Prata Porci\" a Monte Porzio Catone, di \"Castiglione\" presso Osteria dell'Osa e del leggendario \"Lago Regillo\" a Frascati.\nTutto il territorio dei Castelli Romani \u00e8 bagnato da piccoli corsi d'acqua a carattere torrentizio, chiamati \"fossi\" o \"marane\". Fra questi ricordiamo:\nIl territorio castellano abbonda di acque sorgive: tra le sorgenti idriche pi\u00f9 conosciute ricordiamo quelle di:\nClima.\nDal punto di vista termico il territorio rientra nel dominio del clima temperato mediterraneo con inverni miti, temperature autunnali superiori a quelle primaverili, estati ventilate. Fanno eccezione alcuni altopiani e conche presenti nel territorio, come i Pratoni del Vivaro dove in notti serene possono registrarsi minime anche di -12\u00a0\u00b0C causa il fenomeno dell'inversione termica. Qui il clima risulta assai rigido nella stagione invernale e le nevicate sono frequenti. Le precipitazioni si aggirano, mediamente, sui 900 \u2013 1000\u00a0mm annui con una diminuzione da gennaio-febbraio a luglio-agosto e un brusco aumento a settembre. Tuttavia si va da un minimo di 750\u00a0mm (Ciampino, Grottaferrata, Frascati, Marino) ad un massimo di 1500\u00a0mm (Velletri). Ai Colli Albani si presenta il fenomeno detto \"stau\", che consiste nella riduzione del vapore acqueo nelle nuvole man mano che il terreno si alza. Perci\u00f2 la piovosit\u00e0 maggiore si avr\u00e0 sulle prime alture dei Colli Albani, rivolte verso il mare, come Velletri, Genzano di Roma, Aprilia, Pomezia, Ardea ed Ariccia, ciononostante anche le alture dell'anello interno (Monte Cavo e Rocca di Papa) e quelle settentrionali intercettano ottimi quantitativi di pioggia.\nNormalmente la zona \u00e8 battuta da venti di scirocco e libeccio, ma talvolta compare anche il ponente. Durante l'inverno invece si ha la presenza di tramontana e grecale. La velocit\u00e0 del vento pu\u00f2 superare i 100\u00a0km/h come in diverse circostanze \u00e8 stato rilevato dalla stazione meteorologica di Velletri\nFlora.\nLa parte montana, soprattutto nella zona centrale e meridionale, \u00e8 circondata da ampie zone coperte da folti boschi di leccio, castagno e quercia e rientrante nel Parco regionale dei Castelli Romani. Alle pendici molto diffusa \u00e8 la coltivazione della vite la cui uva produce l'omonimo e rinomato vino dei castelli romani.\nFauna.\nDopo l'istituzione del Parco, grazie anche al conseguente controllo e monitoraggio del territorio, sono stati visti esemplari di specie che si credevano ormai non pi\u00f9 rintracciabili nel territorio. Il tasso, la martora, il falco pellegrino, la salamandrina dagli occhiali (salamandrina terdigitata), l'istrice fino ad arrivare al lupo avvistato ormai stabilmente.\nMineralogia.\nNelle cave e miniere del Colli Albani sono stati rinvenuti diversi minerali; i pi\u00f9 rilevanti, per i quali \u00e8 definita localit\u00e0 tipo, sono:\nStoria.\nLa zona dei \"Colli Albani\" (\"Albanus Mons\" in latino), abitata sin dal paleolitico, che ne hanno fissato l'attuale conformazione.\nI primi insediamenti con caratteristiche di aggregati urbani, riferibili a popolazioni di origine latina, sono posti dalla tradizione storica romana nel XII secolo a.C. (quattro secoli prima della fondazione di Roma) e corrispondono alle antiche citt\u00e0-stato di Alba Longa, Tusculum, Aricia e Lanuvium, vicine tra di loro; altri insediamenti di popolazioni agricole di etnia [latina si ebbero sui colli tufacei del Lazio e della Campania: i Falisci sul medio corso del Tevere e gli Aurunci pi\u00f9 a sud dei 'Colli Albani'.\nLa citt\u00e0 latina di Alba Longa, la pi\u00f9 importante tra le citt\u00e0 latine dei colli e quella da cui il mito fa discendere Romolo e Remo, sorse da un insediamento di villaggi agricoli insediati sulla linea pedemontana tra i laghi vulcanici e deve il suo nome all'andamento lineare dell'insediamento che costeggiava i bordi del lago, da cui il nome di \"longa\" cio\u00e8 allungata.\nGli abitanti latini dei colli rimasero per secoli una spina nel fianco di Roma, e nonostante la distruzione di Alba Longa e la deportazione della sua popolazione sul colle Celio, per opera del re di Roma Tullo Ostilio come conseguenza della sconfitta dei Curiazi ad opera degli Orazi, furono definitivamente sottomessi solo con la battaglia presso Trifano del 339 a.C. ed il conseguente scioglimento della \"Lega Latina\" dell'anno successivo."}
{"id": "64547", "revid": "2099333", "url": "https://it.wikipedia.org/wiki?curid=64547", "title": "Val Camonica", "text": "La Val Camonica (anche Valcamonica o Valle Camonica e, nei dialetti camuni, \"Al Cam\u00f2nega o\" \"Camunia\", dall'etnonimo in lingua latina con cui gli scrittori classici definivano anticamente la popolazione che vi abitava: i \"Camuni\") \u00e8 una vallata della Lombardia orientale, una delle pi\u00f9 estese delle Alpi Centrali, lunga quasi , con una superficie di 1\u00a0518,19\u00a0km\u00b2 e una popolazione di 120\u00a0327 abitanti; dal lato meridionale inizia in corrispondenza della Corna Trentapassi, sul lago d'Iseo, mentre il limite settentrionale \u00e8 scandito in tre diverse direzioni da altrettanti valichi montani: Passo del Tonale, a 1\u00a0883\u00a0m s.l.m., Passo dell'Aprica e Passo del Gavia, con quest'ultimo a rappresentare il punto pi\u00f9 a nord della valle. \nProprio nella media Valle Camonica, precisamente nel comune di Ceto, transita il 46\u00ba parallelo dell'emisfero boreale.\nGeografia.\nAttraversata in tutta la sua lunghezza dall'alto corso del fiume Oglio, che nasce a Ponte di Legno, si immette nel Sebino a Costa Volpino per poi uscirne a Sarnico, e va infine a sfociare nel Po, la quasi totalit\u00e0 della valle \u00e8 ricompresa nel territorio amministrativo della provincia di Brescia, esclusi i comuni di Lovere, Rogno, Costa Volpino, Castro e la Valle di Scalve facenti parte della provincia di Bergamo. Nel 1979 l'UNESCO ha dichiarato patrimonio mondiale dell'umanit\u00e0 le incisioni rupestri della Val Camonica, mentre nel 2018 l'intera valle \u00e8 stata designata riserva della biosfera.\nTerritorio.\n\u00c8 possibile suddividere il territorio della Valle Camonica in tre macro-settori:\n\u00c8 delimitata dai seguenti confini:\nOrografia e geologia.\nA causa della sua estensione, viene considerata sia una vallata alpina, nel suo settore pi\u00f9 a nord, che prealpina, nella zona della bassa Valle.; numerose sono le vallate laterali, tra cui le pi\u00f9 importanti sono la Valle di Corteno, la Val Paisco, la Valle di Saviore, la Val Grigna e la Val Palot.\nRacchiusa tra i monti del gruppo dell'Adamello a est e quelli delle Prealpi Orobiche a ovest, queste montagne comprendono diverse cime che superano i 3\u00a0000\u00a0m, e fra queste si segnala appunto ad est tutto il gruppo dell'Adamello, formato da una particolare tipologia di granito detta tonalite, chiamata cos\u00ec in onore del passo del Tonale; sul versante occidentale dell'Oglio vi sono invece le prealpi Orobiche, formate soprattutto da calcari come la dolomia: qui anticamente si trovavano importanti cave di marmo occhialino.\nSono inoltre presenti conglomerati di verrucano lombardo, pietra arenaria rossa, famosa perch\u00e9 costituisce il supporto preferito per le incisioni rupestri della Valcamonica; inoltre vi sono numerosi giacimenti di ardesia, chiamata \"pi\u00f2da\", usata un tempo per coprire i tetti delle case; presso il lago d'Iseo, nella zona tra Costa Volpino e Pisogne, si trovano giacimenti di gessi silicati chiamati volpinite; a nord, sulla dorsale che divide la Valcamonica dalla Valtellina, vi sono invece le miniere da cui si estraeva il marmo di Vezza d'Oglio.\nIdrografia.\nLa Valle \u00e8 attraversata in senso longitudinale dal fiume Oglio, il quinto pi\u00f9 lungo d'Italia: originato dalla confluenza dei torrenti Frigidolfo e Narcanello, in quel di Ponte di Legno, sfocia infine nel lago d'Iseo a cavallo tra i comuni di Pisogne e Costa Volpino; la sponda sudoccidentale rientra sotto l'amministrazione della provincia di Bergamo, insistendo infatti sul territorio dei due comuni bergamaschi di Rogno e Costa Volpino.\nNell'Oglio, inoltre, confluiscono svariati corsi d'acqua provenienti dalle catene montuose laterali, alcuni dei quali presentano uno spiccato carattere di stagionalit\u00e0: a Ogliolo, Dezzo, Grigna e Resio si aggiungono numerosi altri torrenti, quasi tutti caratterizzati da frequenti secche estive e da rigide gelate invernali.\nAd alta quota vi sono molteplici laghi alpini, tra cui il Lago d'Arno, il Lago Moro, oltre ai numerosi bacini artificiali realizzati nel XX secolo al fine di canalizzare le acque verso le centraline idroelettriche della zona.\nClima.\nIl clima varia molto in base alla zona ed all'altitudine a cui ci si trova: si parte dai 187\u00a0m s.l.m. di Pisogne fino ai 1\u00a0257\u00a0m s.l.m. di Ponte di Legno, variando fra le zone di classificazione climatica E ed F. Il clima dipende molto anche dalle zone esposte a venti o dall'ombreggiatura prolungata, cos\u00ec da segnare significativi sbalzi climatici tra localit\u00e0 vicine, ma soleggiate e riparate.\nLa neve cade raramente in fondovalle, ma \u00e8 copiosa, soprattutto durante la stagione invernale, sulle cime delle montagne e nelle stazioni sciistiche.\nClimaticamente \u00e8 possibile suddividere la Valle Camonica in cinque sezioni che sfumano gradatamente all'altezza di Gianico, Cividate Camuno, Forno d'Allione ed Edolo.\nStoria.\nL'antichissima storia della Valle Camonica inizia con la fine dell'ultima glaciazione, circa anni fa, quando il ghiacciaio, sciogliendosi, crea la vallata.\nIl ghiacciaio che scav\u00f2 la valle era lungo 90\u00a0km e spesso qualche centinaio di metri.\nGli abitanti, che avevano iniziato a visitare la vallata gi\u00e0 nell'epipaleolitico, vi si stanziarono a partire dal neolitico. Essi erano gli antichi Camuni, popolo di origine incerta, famoso per le incisioni rupestri. Sebbene si sappia poco della loro societ\u00e0, questo popolo ci ha lasciato oltre petroglifi, che fanno della Valle Camonica il maggior centro d'arte rupestre in Europa.\nI contatti con i popoli della Val Padana ed in particolare con gli Etruschi sono documentati da numerose iscrizioni rupestri. Verso la fine del I secolo a.C. la Valle Camonica \u00e8 annessa all'Impero romano e viene fondata la citt\u00e0 di Cividate Camuno, dotata di terme, teatro ed anfiteatro e di un santuario di Minerva, tra i pi\u00f9 grandi delle Alpi.\nDurante il Medioevo nella zona sono frequenti gli scontri tra i guelfi e ghibellini camuni, i primi dalla parte del vescovo di Brescia e del papato, i secondi dell'imperatore del Sacro Romano Impero. Nel 1287 i camuni si ribellarono alle ingerenze di Brescia e i Visconti di Milano, chiamati da entrambe le parti come arbitri, estesero nel corso del XIV secolo il loro controllo all'intera area.\nVenezia e Milano si contenderanno a lungo, durante la prima parte del XV secolo, la Valle Camonica, che infine passer\u00e0 sotto il controllo della Serenissima fino al 1797. In questo lungo periodo, conosciuto come la \"Pax Veneta\", la popolazione civile si dedic\u00f2 al commercio, soprattutto del ferro, e si govern\u00f2 in modo quasi autonomo con una Comunit\u00e0 di Valle Camonica, organo politico espressione delle vicinie locali.\nIl XIX secolo \u00e8 un periodo molto complesso in cui la zona passer\u00e0 prima sotto il controllo francese e poi sotto il regno Lombardo-Veneto. Solo nel 1861 la Valle Camonica venne annessa al Regno d'Italia.\nNel 1915 la Val Camonica divenne teatro della prima guerra mondiale, che qui venne combattuta sulla linea di confine posta lungo il Gruppo dell'Adamello, ed \u00e8 conosciuta anche come Guerra Bianca in Adamello.\nNel 1955 viene creato dalla Soprintendenza Archeologica della Lombardia il Parco Nazionale delle Incisioni Rupestri di Naquane a Capo di Ponte.\nNatura.\nIn Valle Camonica sono presenti diversi parchi d'interesse naturalistico nazionale o regionale.\nAltri parchi o riserve.\nLa Valle Camonica si sviluppa su un'altimetria compresa tra i 187\u00a0m s.l.m. di Pisogne e i \u00a0m s.l.m. del monte Adamello.\nDal punto di vista climatico risulta particolarmente eterogenea, potendovene ravvisare ben cinque distinte fasce:\nFauna.\nGrazie alla presenza, soprattutto nell'alta valle, di ampie zone protette, come il parco regionale dell'Adamello o il parco nazionale dello Stelvio, si possono ammirare molti animali che spesso non disdegnano qualche incursione anche in zone antropizzate.\nDemografia.\nLa Valle Camonica conta abitanti, di cui circa residenti in provincia di Brescia, e i rimanenti in provincia di Bergamo.\nLa gran parte della popolazione, circa i due terzi, si distribuisce in un lungo conglomerato urbanizzato che parte dalle sponde del Sebino e giunge sino a Breno. Pi\u00f9 si sale verso l'alta valle e meglio si delineano, per minor densit\u00e0 abitativa, i piccoli comuni. Il centro pi\u00f9 popoloso della valle \u00e8 Darfo Boario Terme, che si trova nella parte pi\u00f9 urbanizzata della bassa valle; Breno ne \u00e8 invece considerata la capitale amministrativa.\nTabella riassuntiva dei primi dieci comuni pi\u00f9 popolosi.\nI quattro comuni meno popolosi risultano essere: Losine (608), Lozio (405), Incudine (370) e Paisco Loveno (188).\nEconomia.\nEnergia.\nLa produzione idroelettrica costituisce una realt\u00e0 di primaria importanza nel quadro dell'economia locale, potendo avvalersi delle cospicue risorse idriche presenti nell'area; la prima centralina sorse nel 1888 a Breno, ma dal 1907, con la nascita dell'Elva, si aggiunsero quelle di Niardo, Darfo Boario Terme e Vezza d'Oglio. Sorsero poi le grandi centrali di Tem\u00f9, Sonico, Isola, Cedegolo, Cividate Camuno, Gratacasolo e Grevo.\nSono stati posti in opera i tre impianti di Edolo, San Fiorano e Cedegolo, ai quali \u00e8 ascrivibile la produzione di gran parte dell'energia idroelettrica camuna.\nPartendo da Cedegolo, e sino a Cividate Camuno, \u00e8 visibile un canale di convogliamento delle acque torrentizie provenienti dal lato orientale della Valle, costruito anch'esso a fini elettrici nel 1926.\nTurismo.\nPur essendo ancora lontano dal raggiungimento delle effettive potenzialit\u00e0, il turismo costituisce una delle attivit\u00e0 economiche pi\u00f9 rilevanti per il territorio camuno.\nDurante tutto l'anno turisti e scolaresche visitano i numerosi parchi delle incisioni rupestri della Valle Camonica, attraverso i quali \u00e8 possibile ammirare una parte del ben pi\u00f9 vasto patrimonio d'arte rupestre camuna. La zona di massima concentrazione, a Naquane, \u00e8 stata dichiarata sito protetto dall'UNESCO nel 1979.\nDurante la stagione invernale il turismo si concentra soprattutto nei numerosi comprensori sciistici presenti, in particolare:\nNei mesi estivi, invece, le maggiori attrattive sono costituite dalle escursioni su:\nnonch\u00e9 dalle cure termali e dai centri benessere collegati alle Terme di Boario e a quelle di Angolo Terme.\nSono da segnalare, inoltre, la cittadella romana presso Cividate Camuno e le numerose e preziose chiese romaniche e rinascimentali ampiamente affrescate.\nIn tutte le stagioni sono frequenti fiere e feste che attirano un gran numero di persone anche dalle localit\u00e0 vicine: spiccano in particolare le mostre mercato di Bienno, Pisogne e Pescarzo.\nTrasporti e vie di comunicazione.\nStrade.\nI due principali accessi alla Valle sono rappresentati dalle seguenti direttrici stradali:\nLe due strade si congiungono all'entrata meridionale della valle, poco a nord di Pisogne.\nVi sono poi diversi accessi attraverso passi montani:\nTra tutti, i primi due sono di gran lunga i pi\u00f9 importanti, mentre molti dei rimanenti sono aperti soltanto durante la stagione estiva e sono noti soprattutto per ragioni turistiche (ad es. i passi Gavia e Mortirolo sono ormai salite classiche del Giro d'Italia).\nFerrovie e tranvie.\nLa Valle Camonica \u00e8 servita dalla linea ferroviaria Brescia-Iseo-Edolo, attiva fino ad Edolo.\nFra il 1901 e il 1917 era inoltre attiva la tranvia Lovere-Cividate Camuno, funzionante a vapore.\nPiste ciclabili.\nEsiste una pista ciclabile, con partenza a Vello, che risale quasi tutta l'area: superata la bassa Valle raggiunge, nell'ordine, Cividate Camuno, Breno e Losine, per poi proseguire lungo tutta la media fino a Capo di Ponte.\nNel 2012 ne \u00e8 stata inaugurata una seconda, lunga dodici chilometri, che collega Vezza d'Oglio a Ponte di Legno.\nPorti.\nI principali porti lacustri sono ubicati sulle sponde del Sebino, presso i comuni di Lovere, Pisogne e Castro.\nCultura.\nMonumenti e luoghi d'interesse.\nBorghi medievali:\nCastelli:\nEpoca romana:\nLocalit\u00e0 termali:\nMusei e parchi tematici:\nSantuari cattolici:\nPatrimoni dell'umanit\u00e0 UNESCO.\nIncisioni rupestri, sito UNESCO n 94:\nLa \u201cValle Camonica e Alto Sebino\u201d \u00e8 stata proclamata Riserva di Biosfera MAB UNESCO nel corso della trentesima sessione del Mab-Icc (il Consiglio del Programma internazionale uomo e biosfera dell\u2019Unesco), svoltosi a luglio 2018 a Palembang, in Indonesia. Il territorio della Riserva di Biosfera comprende 40 Comuni camuni e 5 lacustri.\nEnogastronomia.\nLa coltivazione vitivinicola camuna occupa circa 150 ettari ed \u00e8 una delle realt\u00e0 emergenti pi\u00f9 interessanti nel panorama vitivinicolo italiano. \u00c8 caratterizzata da un'estensione nord-sud di 40\u00a0km con una diversit\u00e0 microclimatica suddivisibile in tre aree vinicole:\n- la zona della bassa Vallecamonica con i caratteristici terrazzamenti dal comune di Piancogno e Darfo Boario Terme\n- la zona della media valle nei comuni Bienno, Berzo Inferiore, Esine, Cividate\n- la zona della medio/alta Vallecamonica che si estende da Breno a Sellero\nI vitigni attualmente pi\u00f9 diffusi in Vallecamonica sono Marzemino e Merlot per i vigneti a bacca rossa. Questi vengono coltivati con una certa omogeneit\u00e0 lungo tutta l'estensione valligiana dando vita ad uve e vini dall'impronta tipicamente camuna. In ogni vino e zona vinicola camuna si ritrovano caratterizzazioni proprie a seconda dell'area microclimatica specifica in cui avviene la loro coltivazione. Vi sono inoltre, seppur in misura minore, vitigni autoctoni come l'Erbanno (dopo Marzemino e Merlot, il pi\u00f9 diffuso) e altri vitigni come il Barbera, il Rebo e il Nebbiolo. I vitigni a bacca bianca sono principalmente il Muller, l'Incrocio Manzoni e il Riesling Renano. Il primo lo si trova lungo i terrazzamenti della medio/bassa valle. Il Manzoni lo troviamo nella medio/alta valle e nella zona del Lago Moro. Il Riesling Renano \u00e8 invece tipico della medio/alta valle dove il clima \u00e8 pi\u00f9 rigido. Anche la bacca bianca camuna presenta forti specifiche microclimatiche a seconda della locazione dei vigneti. Linea comune della \"bacca bianca camuna\" \u00e8 la spiccata freschezza e aromaticit\u00e0, frutto di climi sostanzialmente freddi dal marcato sbalzo termico.\nIl 2 ottobre 2003 \u00e8 stata riconosciuta alla Valcamonica l'Indicazione Geografica Tipica dei vini, con approvazione del relativo disciplinare di produzione. Nello stesso anno \u00e8 nato il consorzio di tutela dei vini IGT di Valcamonica di cui attualmente fanno parte 9 aziende. Ad esse vanno aggiunte altrettante aziende vitivinicole non consorziate per un totale di 18 realt\u00e0 operanti sul territorio camuno.\nIl vino \u00e8 molto radicato nella storia della Valle Camonica. Nel 1970 (anno che rappresenta l'inizio del temporaneo abbandono della viticoltura in Vallecamonica prima del recupero a partire dagli anni 90) la superficie vitata copriva 943 ettari del territorio camuno. Le superfici pi\u00f9 importanti si trovavano a Capo di ponte (101 ha), Ono San Pietro (54 ha), Cerveno (61 ha), Losine (73 ha), Bienno (112 ha), Esine (77 ha), e lungo i terrazzamenti (\"ruc\" in dialetto camuno) di Piancogno (34 ha) e Darfo (77 ha). Le produzioni attuali si trovano principalmente nei comuni di Sellero, Capo di ponte, Ono San Pietro, Ceto, Cerveno e Losine per la medio/alta valle e nei comuni di Cividate, Piancogno e Darfo per la medio/bassa Vallecamonica.\nQualche esempio di terrazzamenti, seppur reimpiantati con le nuove tecnologie di produzione (guyot), sono visibili sul versante orografico esposto a est della media Valle Camonica, all'altezza di Piamborno (frazione principale del comune di Piancogno) lungo la strada comunale delle Volte da cui prendono il nome i vini dell'azienda che qui li produce. Cultivar delle Volte. Li ritroviamo inoltre nel parco naturalistico del lago Moro grazie al recupero e alla valorizzazione degli antichi terrazzamenti seicenteschi ad opera dell'azienda agricola Scraleca che li produce il vino Griso e olio extra vergine di oliva.\nPercorrendo la media Valle Camonica \u00e8 l'intero versante occidentale a presentare un marcato risveglio dell'attivit\u00e0 vitivinicola. Nella media valle i comuni di Cividate, Losine, Ceto e Cerveno hanno visto, negli ultimi 20/25 anni, un'intensa attivit\u00e0 di reimpianto e valorizzazione territoriale e \"viti-culturale\" ad opera di realt\u00e0 come la Cooperativa Rocche dei Vignali, Agricola Vallecamonica e Cantina Monchieri. Lo stesso vale per la medio/alta Vallecamonica, nei comuni di Ceto, Ono San Pietro, Capodiponte e Sellero dove operano realt\u00e0 come la Cantina Flonno, Le terrazze, Cascina Casola e l'Azienda Agricola Concarena.\nTra le bottiglie di vino Valcamonica Rosso IGT pi\u00f9 diffuse troviamo: il Cultivar Delle Volte Valcamonica Rosso IGT da un uvaggio di Merlot, Marzemino e Barbera, il Cultivar delle Volte Valcamonica Rosso IGT Collezione Fenocolo da un uvaggio di Merlot, Marzemino e Cabernet, Il Cultivar delle Volte Merlot IGT da uve di Merlot al 100%, il \"Camunnorum\" costituito da un uvaggio di Merlot al 60%, Marzemino al 30 % e cabertnet al 10% e il \"Baldam\u00ec\" (nome dialettale del Marzemino) \u00e8 prodotto in prevalenza con uve Marzemino e in quantit\u00e0 minore Merlot, Barbera e Incrocio Terzi. Vini camuni a uvaggio Merlot e/o Marzemino sono invece il Barabant Rosso IGT, il Grandimani Rosso IGT, il Rosso Donna IGT, il Quinto Rosso IGT, il terre alte valcamonica Rosso IGT e il Ciass Negher Rosso IGT.\nTra le bottiglie di vino bianco IGT pi\u00f9 diffuse troviamo il Cultivar Delle Volte Bianco IGT, da un uvaggio di muller e Chardonnay, che si trova anche in quantit\u00e0 limita nella versione spumante ottenuta con metodo classico. A uvaggio incrocio manzoni troviamo il Coppelle Bianco IGT, il Bianco dell'annunciata IGT, il Griso Bianco IGT, il Terre Alte Bianco IGT e il Cascina Casola Pare Bianco IGT. Ad uvaggio di Riesling Renano troviamo invece il Bianco delle colture IGT, il Flonno Granditodi Bianco IGT e il Concarena Videt Bianco IGT.\nI formaggi camuni pi\u00f9 rinomati sono il Silter (il quale ha ottenuto la DOP), il \"Fatul\u00ec\" e la Rosa Camuna.\nLa lingua camuna.\nIn un lontano passato, in Val Camonica, si parlava un'antica lingua camuna.\nIl mezzo di comunicazione pi\u00f9 utilizzato \u00e8 la lingua italiana, a dispetto dei numerosi dialetti camuni che, seppur ampiamente parlati e compresi sono sempre pi\u00f9 utilizzati solamente in ambito familiare.\nFolklore.\nQuel poco che rimane di quegli antichi culti \u00e8 oggetto di studio attraverso i racconti popolari (le \"b\u00f3te\") che si sono trasmesse oralmente nel corso dei secoli.\nQuesti racconti parlano di esseri immaginari, sovrannaturali, demonizzati, che secondo alcuni studiosi potrebbero rappresentare miti risalenti all'epoca pre-cristiana.\nAlcuni di questi personaggi sono:\nSi pu\u00f2 notare una macro-divisione tra i soggetti che agiscono in luoghi abitati e all'esterno.\nNella tradizione orale camuna permane ancora la convinzione che a seguito del concilio tridentino non si senta pi\u00f9 parlare di streghe.\nA ci\u00f2 si aggiunge il rogo del fantoccio, che \u00e8 stato praticato da alcune comunit\u00e0 fino a pochi anni fa; Esso era chiamato \"la \u00e9gia\" (la vecchia) e rappresentava l'inverno, ed era rimasuglio di un'usanza pagana.\nSport.\nCalcio.\nLa Val Camonica ha numerose squadre di calcio, che vanno dall'Eccellenza fino alla Terza Categoria; sono molto numerose anche quelle partecipanti ai campionati del CSI. Le pi\u00f9 importanti squadre affiliate alla FIGC e ancora in attivit\u00e0 sono:\nCi sono in Terza Categoria:\nNel calcio femminile si distingue l\"'U.S.D. Unica femminile\", che milita nei campionati regionali.\nPallacanestro.\nLa squadra pi\u00f9 importante a livello cestistico \u00e8 la \"Vivigas Costa Volpino\",(Bergamo) militante in Divisione Nazionale B (promozione conquistata in Serie B Dilettanti nella stagione 2010-2011).\nDa non dimenticare l\"'Iseo Serrature Pisogne\", dell'omonimo paese, che milita nel campionato nazionale di Divisione Nazionale C e ha raggiunto i play-off nel 2006-2007 e nel 2010-2011 (perdendo con Cremona la possibilit\u00e0 di disputare la finale-derby proprio con la Vivigas).\nSci.\nSono camune le campionesse di sci alpino Nadia Fanchini e Elena Fanchini. Occhi Carla, di Vezza d'Oglio \u00e8 arrivata ad essere inclusa nella squadra nazionale B di sci di Fondo e ha partecipato ai Campionati Mondiali Juniores 2003 e alla Universiade invernale 2005.\nPallavolo.\nLa societ\u00e0 pallavolistica pi\u00f9 importante \u00e8 la \"Foppapedretti Vallecamonica Bergamo\" (seconda squadra della Foppapedretti Bergamo), che ha militato in nella stagione 2012-2013 in Serie B1 femminile e gioca le sue partite nel palazzetto dello sport di Piamborno. Al termine della stagione \u00e8 per\u00f2 retrocessa in serie B2. In questo campionato milita anche la \"A.S. New Volley 2000 Iseo Serrature\", societ\u00e0 di Pisogne.\nA livello maschile la societ\u00e0 \"Pallavolo Vallecamonica-Sebino\" milita in serie B2 e gioca le sue partite casalinghe al PalaCBL di Costa Volpino.\nRugby.\nLe societ\u00e0 di rugby presenti sul territorio sono: il \"Rugby Valle Camonica\"\"e la 2HScorpions\".\nIl Rugby Valle Camonica nasce a Bienno nel 2004 e si trasferisce poi a Rogno.\nLa struttura in cui opera conta di 3 campi: 1 omologato in erba con tribuna coperta, 1 omologato in terra e uno di dimensioni ridotte rivolto agli allenamenti dei reparti. nel 2021 l'Asd ha realizzato a proprie spese la club house, uno spazio polifunzionale dotato di cucina e con accesso diretto e vista sul campo principale.\nSchiera in campo una formazione seniores che milita nel campionato nazionale di Serie C girone Lombardia ed \u00e8 inoltre impegnata nelle categorie under 17 e under 15. Alcuni giocatori del club, che sono stati ceduti in prestito, si sono laureati campioni d'Italia ed hanno vestito la maglia azzurra.\nLa 2H Scorpions Sharks si occupa del settore propaganda nelle categorie under 5, under 7, under 9, under 11 e under 13. Anch'essa svolge la sua attivit\u00e0 sui medesimi campi di Rogno.\nPolitica.\nLa Valle Camonica \u00e8 storicamente divisa tra la provincia di Bergamo e la provincia di Brescia. Circa l'88% del territorio e l'84% della popolazione ricadono sotto l'amministrazione della seconda, di cui la Valle rappresenta ben il 27% del territorio.\nIl comune pi\u00f9 esteso \u00e8 Ponte di Legno, con i suoi 100\u00a0km\u00b2. Il pi\u00f9 piccolo \u00e8 invece quello di Cividate Camuno, con un'area di soli 3\u00a0km\u00b2.\nDalla fine degli anni novanta \u00e8 stata avanzata l'ipotesi di istituire una provincia di Valle Camonica con capoluogo Darfo Boario Terme o Breno: nelle intenzioni dei promotori, essa avrebbe dovuto raggruppare tutti i comuni della Valle, con l'aggiunta dell'alto Sebino, della Val di Scalve e di parte della Val Borlezza.\nDiversi movimenti reclamano la sovranit\u00e1 del popolo camuno e ne chiedono la seccessione dall'Italia\nBandiera e stemma.\nLa prima attestazione di un vessillo della Valle Camonica risale al 1402, secondo quando riporta lo scritto di Pietro da Castelletto \"Ordo funeris Johannis Galeatii Vicecomitis ducis Mediolani\": egli infatti lo cita in seconda posizione nel corteo funebre di Gian Galeazzo Visconti.\nDescrizione araldica dello stemma:\nUnione di comuni.\nIn Valle Camonica esistono le seguenti unioni di comuni:\nComunit\u00e0 montane.\nEsiste una grande Comunit\u00e0 montana di Valle Camonica che amministra gran parte del territorio ed \u00e8 la pi\u00f9 grande comunit\u00e0 montana d'Italia. Sino alla riforma del 2009, con i suoi \u00e8 composta da 123 membri, provenienti da 41 comuni della provincia di Brescia, \u00e8 stata la pi\u00f9 grande assemblea istituzionale italiana eletta dopo la Camera dei deputati ed il Senato della Repubblica. Nel 2009, con il riordino delle comunit\u00e0 montane da parte della Regione Lombardia, ha visto la propria assemblea ridotta a 41 unit\u00e0, corrispondenti ai 41 comuni. Nel 2016, con la fusione per annessione del comune di Prestine nel comune di Bienno, \u00e8 composta da 40 comuni.\nPresso il Lago d'Iseo vi \u00e8 invece la Comunit\u00e0 montana dei Laghi Bergamaschi (ex Comunit\u00e0 montana Alto Sebino), che comprende i comuni della provincia di Bergamo: Lovere, Costa Volpino e Rogno.\nIl comune di Pisogne fa invece parte di una terza comunit\u00e0 montana: la Comunit\u00e0 montana del Sebino. \nSanit\u00e0.\nLa sanit\u00e0 in Valle Camonica, sino alla riforma lombarda della sanit\u00e0 del 2016, \u00e8 stata gestita dalla ASL Vallecamonica - Sebino, che aveva sede a Breno.\nLe sedi principali sono:\nDal 1\u00ba gennaio 2016 il territorio della Valle Camonica \u00e8 gestito dall'ATS della Montagna (Agenzia di Tutela della Salute), nuova agenzia del sistema sanitario lombardo con funzioni di pianificazione e prevenzione dei servizi sanitari. In particolare sul territorio camuno vi \u00e8 l'ASST Valcamonica (Aziende socio sanitarie territoriali).\nLa Valle Camonica vanta un triste primato: il territorio sotto il controllo dell'ASST Valcamonica presenta il maggior numero di giorni persi per decessi dovuti a cause di mortalit\u00e0 evitabile maschile in Italia, in particolar modo tumori."}
{"id": "64548", "revid": "2166047", "url": "https://it.wikipedia.org/wiki?curid=64548", "title": "Kielce", "text": "Kielce \u00e8 una grande citt\u00e0 polacca di 201.815 abitanti, capoluogo del voivodato della Santacroce (\"Wojew\u00f3dztwo \u015bwi\u0119tokrzyskie\"). \u00c8 un importante centro commerciale ed \u00e8 sede della Fiera di Kielce, che occupa il secondo posto nella classifica delle mostre e dei mercati pi\u00f9 frequentati in Polonia.\n\u00c8 inoltre sede della storica Universit\u00e0 Jan Kochanowski, del Politecnico della Santacroce e del Museo nazionale di Kielce.\nStoria.\nNascita della citt\u00e0.\nLa data esatta della nascita della citt\u00e0 di Kielce \u00e8 difficile da stabilire. Le ricerche archeologiche indicano che la zona era abitata fin dal V secolo a.C. e che Kielce nacque come piccolo insediamento sviluppato in un luogo di scambio commerciale. Qui cacciatori ed apicoltori, che abitavano nelle foreste della regione di Santacroce, scambiavano i frutti del loro lavoro con grano e altri prodotti.\nFino al VI/VII secolo, le rive del fiume Silnica furono abitate dai Celti, che vennero scacciati da una trib\u00f9 slava che si insedi\u00f2 nell'attuale regione di Santacroce.\nLa zona montuosa della regione rimase quasi del tutto disabitata fino all'XI secolo, quando alcuni cacciatori stabilirono insediamenti permanenti alla periferia delle montagne.\nNei primi anni del secolo successivo, l'area divenne propriet\u00e0 dei vescovi di Cracovia, che vi costruirono una chiesa di legno ed una residenza. Nel 1171 fu eretta la prima chiesa in pietra per volont\u00e0 del vescovo Gedeon Gryf e, circa sessant'anni pi\u00f9 tardi, fu inaugurata la scuola parrocchiale.\nNel 1295 il vescovo Muskata ottenne il permesso di costruire fortificazioni intorno ai punti commerciali. Il documento, con il quale si dava il nullaosta all'edificazione di una cinta di mura dotate di fossato, identificava Kielce come importante centro di commercio locale, ma solo nel 1359 venne riconosciuta come comunit\u00e0 urbana e le fu concesso il titolo di citt\u00e0.\nLa leggenda.\nLa leggenda attribuisce l'origine della citt\u00e0 a Mieszko, figlio di Boleslao il Coraggioso.\nOltre 900 anni fa, il luogo dove oggi sorge il capoluogo della regione di Santacroce era coperto da vaste foreste che attiravano i cacciatori.\nSecondo la leggenda, il principe Mieszko, nel tentativo di catturare un animale, si allontan\u00f2 a tal punto dai suoi compagni da ritrovarsi in una radura sconosciuta dove, affaticato, si addorment\u00f2. Sogn\u00f2 di essere attaccato da alcuni briganti che volevano avvelenarlo e, mentre si sentiva abbandonare dalle forze, apparve davanti a s\u00e9 San Adalberto. Il santo alz\u00f2 la pastorale e disegn\u00f2 sul terreno una linea tortuosa che si trasform\u00f2 in un torrente dal quale Mieszko pot\u00e9 abbeverarsi. Quando il principe si svegli\u00f2, vide la sorgente: l'acqua era limpida e gustosa come nel sogno. Recuperate le forze, Mieszko si mise sulle tracce dei suoi compagni e, proprio mentre stava per abbandonare la radura, not\u00f2 delle enormi zanne bianche di un animale sconosciuto, forse un cinghiale. Il principe allora annunci\u00f2 che proprio in quel punto avrebbe costruito una citt\u00e0 con una chiesa in onore del Santo che lo aveva salvato. Ben presto la chiesa di San Adalberto fu eretto nella radura, il torrente, la cui acqua restitu\u00ec le forze a Mieszko, fu chiamato Silnica (acqua forte) e la citt\u00e0 fu battezzata con il nome di Kielce (da \"kiel\") in ricordo della misteriose zanne.\nDominazione straniera.\nDopo la spartizione della Polonia, che pose fine alla Confederazione polacco-lituana, la citt\u00e0 perse la sua indipendenza, passando sotto la dominazione austriaca della Galizia Occidentale. Durante la guerra austro-polacca del 1809, Kielce venne conquistata dal principe J\u00f3zef Poniatowski ed annessa al Ducato di Varsavia, ma, dopo la caduta di Napoleone Bonaparte nel 1815, fu unita al Regno della Polonia. Per un breve periodo, quando Cracovia divenne una citt\u00e0 stato indipendente, Kielce fu eletta capitale del Voivodato di Cracovia.\nNel 1830 gli abitanti presero parte alla Rivolta di Novembre, anche conosciuta come Rivoluzione Cadetta, contro la Russia, che ostacol\u00f2 la crescita della citt\u00e0 fino alla fine del diciannovesimo secolo.\nNel 1844, il sacerdote Piotr \u015aciegienny tent\u00f2 di organizzare una rivolta locale nel tentativo di liberare la citt\u00e0 dalla dominazione straniera, ma venne scoperto, arrestato ed esiliato in Siberia. L'anno successivo la citt\u00e0, in seguito alla riforma dell'amministrazione del Regno di Polonia, venne degradata dal suo ruolo di capitale a capoluogo del distretto.\nNel 1863 Kielce prese parte alla Rivolta di Gennaio. Le autorit\u00e0 zariste, come rappresaglia per l'insubordinazione, chiusero tutte le scuole della Polonia e bandirono la lingua polacca. Kielce divenne un presidio militare.\nL'indipendenza e la Prima Guerra Mondiale.\nNegli anni precedenti al primo conflitto mondiale furono diversi i tentativi di insurrezione da parte della popolazione contro il dominio russo. Cospirazioni, manifestazioni e scioperi ebbero come sola conseguenza la persecuzione e l'intensificarsi del terrore. Molti abitanti di Kielce furono esiliati in Siberia.\nDopo lo scoppio della Prima Guerra Mondiale, Kielce fu la prima citt\u00e0 polacca da essere liberata dal dominio russo ad opera delle legioni guidate da J\u00f3zef Klemens Pi\u0142sudski, leader delle forze armate. Alla fine della guerra, riacquistata l'indipendenza dopo circa 123 anni, Kielce fu eletta sede dell'autorit\u00e0 provinciale, diventando cos\u00ec capitale del Voivodato di Kielce.\nSeconda Guerra Mondiale.\nL'esercito tedesco invase Kielce nel settembre del 1939, uccidendo Stefan Artwiski, l'allora presidente della citt\u00e0.\nGli anni del conflitto videro la citt\u00e0 trasformarsi in un importante centro di resistenza attraverso la formazione di diversi gruppi attivi su tale fronte. Boschi, colline e montagne di Santacroce divennero lo scenario della lotta partigiana.\nL'Armia Krajowa principale movimento di resistenza polacca contro la Germania nazista, prese parte all'Operazione Tempesta (in polacco Akcja \u201eBurza\u201d), una serie di rivolte armate che miravano ad ottenere il controllo delle citt\u00e0 e delle aree occupate dai tedeschi, impegnati nella difesa contro l'armata sovietica.\nNel gennaio del 1945 Kielce venne liberata dall'occupazione nazista.\nEbrei.\nFino alla seconda guerra mondiale, Kielce registrava una consistente presenza ebraica. Si stima che alla vigilia del secondo conflitto mondiale pi\u00f9 di 18.000 ebrei vivessero a Kielce, quasi un terzo dell'intera popolazione.\nSubito dopo l'occupazione tedesca, nel settembre del 1939, provvedimenti e crimini vennero perpetrati contro gli ebrei. Inizi\u00f2 cos\u00ec una vera e propria persecuzione fatta di multe, confisca dei beni, segregazione e lavoro forzato, che ben presto port\u00f2 alla deportazione nei campi di concentramento e al genocidio.\nIl 31 marzo 1941 venne costruito il ghetto di Kielce dove furono rinchiusi tutti gli ebrei della citt\u00e0 e della regione. Vi vissero e morirono circa 27.000 ebrei. Le terribili condizioni di vita provocarono gi\u00e0 nel primo inverno 4.000 morti per fame, freddo e malattie. Dopo poco pi\u00f9 di un anno, nell'agosto del 1942, si procedette alla liquidazione del ghetto, con lo sterminio dell'intera popolazione. 20.000-21.000 persone furono inviate a morire al campo di sterminio di Treblinka, mentre circa 1.200 tra anziani, disabili, e bambini furono uccisi sul posto. Alla fine dell'operazione solo 2.000 ebrei rimasero nell'area dell'ex-ghetto, la maggior parte dei quali moriranno anch'essi in massacri o nei campi di lavoro.\nIl pogrom del 1946.\nNella storia di Kielce resta la memoria dell'ultimo pogrom della Polonia, il pogrom di Kielce. In quell'occasione 50 ebrei della comunit\u00e0 (che contava 163 persone uniche sopravvissute alla shoah di una comunit\u00e0 che ne contava circa 25.000) furono uccisi il 4 luglio 1946 dalla folla nel palazzo di Ul. Planty 7, in risposta alla storia poi risultata falsa ed inventata di sana pianta con la polizia segreta e grazie anche al comportamento non omogeneo dei rappresentanti della chiesa, di un ragazzo di 8 anni, Henryk Biaszczyk, che fu detto essere stato sequestrato per tre giorni da un ebreo abitante in quella casa, casa che era gi\u00e0 stata colpita con una bomba a mano nel dicembre 1945. A seguito di quei fatti, 50.000 ebrei sui 245.000 sopravvissuti al nazismo (su 3.500.000 prima del 1939) emigrarono da tutta la Polonia verso altri Paesi, seguiti da quasi tutti gli altri negli anni successivi. Solo nel 1996, a 50 anni di distanza, il sindaco chiese pubblicamente perdono per i fatti di Ul. Planty.\nMonumenti e luoghi d'interesse.\nIl \"Pa\u0142ac Biskup\u00f3w Krakowskich\" \u00e8 la pi\u00f9 preziosa residenza polacca del periodo Vasa. Eretto tra il 1637 e il 1641 per volere dell'allora vescovo di Cracovia, Jakub Zadzik, la struttura venne poi ampliata nel corso del XVIII secolo, quando alla parte centrale furono aggiunte le due ali del palazzo. \nIl complesso, la cui progettazione viene attribuita a Tommaso Poncino di Lugano, gi\u00e0 autore di numerose opere di architettura sacra e profana della regione, richiama lo stile delle residenze reali della prima met\u00e0 dei Seicento nelle simmetrie, nelle logge, nelle torri e nella pianta interna. \nDopo la nazionalizzazione dei beni ecclesiastici nel 1789, il Palazzo fu sede di diverse istituzioni, fino a diventare un museo nel 1971. La struttura \u00e8 infatti sede del Museo Nazionale ed ospita al suo interno diverse mostre ed esposizioni, tra le quali una galleria dedicata all'arte e alla pittura polacca, sesta per importanza e qualit\u00e0 nel Paese, che include, tra gli altri, opere di Olga Bozna\u0144ska, J\u00f3zef Che\u0142mo\u0144ski, Aleksander Gierymski, Jacek Malczewski, Stanis\u0142aw Wyspia\u0144ski.\nLa cattedrale di Kielce, costruita nel dodicesimo secolo per volont\u00e0 dell'allora vescovo di Cracovia, Gedeon, si erge sulla \u201cCollina del Castello\u201d, nel cuore della citt\u00e0. \nLo stile \u00e8 quello del primo periodo barocco e all'interno le tre navate, basate su pianta rettangolare, presentano una variet\u00e0 cromatica negli affreschi realizzati da pittori di Cracovia nel diciannovesimo secolo. L'altare principale, progettato da Fontana, \u00e8 anch'esso in stile barocco e rococ\u00f2. \nDi particolare interesse il trittico gotico raffigurante l'incoronazione della Vergine Maria e le figure di San Stanislao e San Adalberto presente sulla volta della navata e il dipinto della Madonna con Bambino risalente al 1600.\nHenryk Sienkiewicz \u00e8 la principale via storica della citt\u00e0 di Kielce. Costruita intorno agli anni '20 del diciannovesimo secolo, la strada ha subito nel tempo diverse modifiche. In origine venne chiamata Ulica Konstantego (Via Costantino), in onore del granduca Costantino Pavlovioch di Russia, per poi diventare, in seguito alla costruzione di un edificio postale, Ulica Pocztowa (Via Postale) fino al 1919, quando fu ribattezzata con l'attuale nome. \nLa via, lunga 1.270 metri, \u00e8 un'alternanza di edifici storici, negozi e strutture architettoniche con stili differenti.\nCreato nella prima met\u00e0 del diciannovesimo secolo con il nome di City Garden, il parco di Kielce \u00e8 uno dei pi\u00f9 antichi della Polonia. Situato nel centro della citt\u00e0, alle pendici meridionali della Collina del Castello, si estende per circa 7.9 ettari.\nL'entrata presenta due colonne in arenaria rossa e al suo interno sono collocate diverse statue, tra cui un busto nella via centrale in onore di Stanis\u0142aw Wawrzyniec Staszic, figura di prim'ordine dell'Illuminismo polacco, e uno, nella piazza vicino all'arena dei concerti, dedicato a Stefan \u017beromski, scrittore polacco della seconda met\u00e0 dell'Ottocento.\nLa Piazza degli Scout \u00e8 una della aree verdi della citt\u00e0, la cui estensione arriva fino alla riserva naturale di Kadzielnia. \nLungo il viale principali della piazza si estende la Walk of Fame, una serie di piedistalli di granito con i busti di personaggi famosi: compositori, cantanti, scrittori e pittori polacchi e no. Attualmente sono presenti 46 statue, tra cui Bacewicz (compositore, violinista), Marc Chagall (pittore), Charlie Chaplin (attore), Salvador Dal\u00ed (pittore), Jimi Hendrix (musicista, cantautore), James Joyce (scrittore), Franz Kafka (scrittore), Stanis\u0142aw Lem (scrittore, filosofo), John Lennon (musicista, cantautore), Pablo Picasso (pittore), Andy Warhol (artista).\nLa strada conduce al complesso monastico sul Monte Karcz\u00f2wka.\nIl monastero, fondato dal vescovo Marcin Szyszkowski nella prima met\u00e0 del diciassettesimo secolo, fu costruito per dimostrare la gratitudine della citt\u00e0 nell'aver scampato la peste. \nNel diciottesimo secolo la struttura venne poi ampliata nella parte est e recintata attraverso la costruzione delle mura.\nUna scalinata in pietra permette di raggiungere l'edificio, dove al suo interno, nella cappella opposta alla porta principale, \u00e8 collocata una statua raffigurante Santa Barbara, protettrice dei minatori. Lo stile, chiaramente visibile nell'altare principale di marmo, \u00e8 barocco-rococ\u00f2.\nIl monastero \u00e8 anche sede di un museo gestito dai Pallottini, membri della Societ\u00e0 dell'Apostolato Cattolico.\n\u00c8 il pi\u00f9 antico museo dei giocattoli della Polonia. Costruito nel 1872, la struttura ospita migliaia di mostre ed una collezione invidiabile di giocattoli antichi e moderni, dai modellini di auto ad aeroplani e navi, fino ad arrivare alle bambole. \nUna volta oltrepassato l'ingresso, si entra nel mondo dei piccoli. \nSport.\nCalcio.\nLa squadra principale della citt\u00e0 \u00e8 il Korona Kielce.\nPallamano.\nKS Kielce (Vive Targi Kielce).\nAmministrazione.\nGemellaggi.\nKielce \u00e8 gemellata con le seguenti citt\u00e0:"}
{"id": "64549", "revid": "74173", "url": "https://it.wikipedia.org/wiki?curid=64549", "title": "Il Baretti", "text": "Il Baretti fu una rivista fondata da Piero Gobetti. \u00c8 uscita come quindicinale di letteratura dal 23 dicembre 1924 al dicembre 1928.\nStoria.\nNel 1922, sul periodico \"La Rivoluzione liberale\", la seconda rivista di Piero Gobetti comparve l'annuncio di un supplemento letterario, \"Il Baretti\".\nIl supplemento nasce solamente nel 1924, dopo che erano stati annunciati i suoi contenuti ai lettori nel numero del 15 novembre dello stesso anno.\nUscito il 23 dicembre 1924, \"Il Baretti\" convive con \"La Rivoluzione liberale\" per circa un anno, poi, soppressa quest'ultima per ordini mussoliniani e dopo la morte di Gobetti, essa prosegue mensilmente fino al dicembre del 1928.\nCon il titolo la rivista rende omaggio a Giuseppe Baretti, letterato italiano del Settecento, e tende cos\u00ec a mettere in evidenza l'impostazione non enfatica dell'idea di letteratura che vi si voleva esprimere, in contrapposizione all'enfasi dei letterati del regime.\nIl gruppo redazionale del \u00abBaretti\u00bb era formato da alcuni collaboratori della \u00abRivoluzione liberale\u00bb e da alcuni personaggi noti, come Augusto Monti, Umberto Morra di Lavriano, Leonello Vincenti, Guglielmo Alberti ai quali si aggiunsero, in un secondo tempo, Leone Ginzburg, Giacomo Debenedetti, Natalino Sapegno, Mario Fubini che, pur assediati dalla censura, continuano ad attenersi alla lezione \"intransigente\" di Gobetti, la cui voce diventa testamento etico da custodire dopo la morte. Vi collaborarono anche Giovanni Ansaldo, Adriano Grande, Giuseppe Prezzolini, Giuseppe Raimondi, Giustino Fortunato e Luigi Einaudi.\nEssa accolse, fin dai primi numeri, collaboratori stranieri e si occup\u00f2 di autori sconosciuti in Italia.\nDal secondo numero divenne assiduo collaboratore Eugenio Montale e dalla met\u00e0 del 1925 lasci\u00f2 ampio spazio al dibattito di Benedetto Croce sull'idealismo e sull'estetica.\nSul numero del 1\u00ba gennaio 1926 viene riportata la diffida presentata a Gobetti dalla questura di Torino a \"continuare qualsiasi attivit\u00e0 editoriale\" e un articolo della redazione avvisa i lettori del passaggio della rivista dalla direzione di Gobetti ad una nuova societ\u00e0 anonima \"Le Edizioni del Baretti\".\nDopo la morte di Gobetti il periodico continu\u00f2 ad essere pubblicato fino al 1928 e quindi fu chiuso per ordine del prefetto."}
{"id": "64559", "revid": "57342", "url": "https://it.wikipedia.org/wiki?curid=64559", "title": "Premio C\u00e9sar per il migliore attore", "text": "Il premio C\u00e9sar per il migliore attore (\"C\u00e9sar du meilleur acteur\") \u00e8 un premio cinematografico assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976 al miglior attore protagonista di un film di produzione francese uscito nelle sale cinematografiche nel corso dell'anno precedente.\nMichel Serrault \u00e8 l'unico ad aver ricevuto tre volte questo riconoscimento: nel 1979 per \"Il vizietto\" (\"La cage aux folles\"), nel 1982 per \"Guardato a vista\" (\"Garde \u00e0 vue\") e nel 1996 per \"Nelly e Mr. Arnaud\" (\"Nelly et monsieur Arnaud\").\nL'attore che ha ricevuto il maggior numero di candidature (diciotto) \u00e8 G\u00e9rard Depardieu, due volte vincitore, nel 1981 per \"L'ultimo metr\u00f2\" (\"Le dernier m\u00e9tro\") e nel 1991 per \"Cyrano de Bergerac\".\nIn alcune occasioni sono stati premiati attori di nazionalit\u00e0 non francese (lo spagnolo Sergi L\u00f3pez, l'egiziano Omar Sharif), ma solo una volta, nel 2003, \u00e8 stato premiata un'interpretazione in una lingua diversa dal francese, quella in lingua inglese dello statunitense Adrien Brody in \"Il pianista\" (\"The Pianist\").\nAlbo d'oro.\nI vincitori sono indicati in grassetto, a seguire gli altri candidati."}
{"id": "64560", "revid": "1356", "url": "https://it.wikipedia.org/wiki?curid=64560", "title": "Regio VII Etruria", "text": "L'Etruria era una regione antica dell'Italia centrale, la VII tra le regioni dell'Italia augustea, che comprendeva la Toscana, parte dell'Umbria occidentale fino al fiume Tevere, il Lazio settentrionale fino a Roma e i territori a sud del fiume Magra oggi in Liguria.\nIn occasione della riforma dioclezianea dell'amministrazione imperiale, fu unificata alla Regio VI Umbria per formare la Tuscia et Umbria.\nTerritorio.\nConfina a nord con la Liguria, a partire dal fiume Magra (\"Macra\"). Vengono poi, proseguendo verso sud, lungo la costa tirrenica i fiumi Prile (\"Prelius\" o \"Prilis\") ed Ombrone (\"Umb\u0115r\"). Ancora pi\u00f9 a sud il fiume Tevere (\"Tiberis\"), distante 284 miglia romane dal Magra, che costituisce il confine meridionale dell'Etruria con l'antico \"Latium vetus\" dei Latini e la \"Sabina\" dei Sabini. Sotto Augusto venne trasformata nella \"VII Regio\". Confina, inoltre, nella sua parte orientale, con l'Umbria, tanto che il fiume Tevere per un certo tratto costituisce il confine tra la due regioni.\nLa regione \u00e8 anche ricca di laghi navigabili come: il \"Cimino\" (lago di Vico), quello di \"Volsinii\" (lago di Bolsena), quello di \"Clusium\" (lago di Chiusi), il \"Sabata\" (lago di Bracciano) e il lago Trasimeno.\nCitt\u00e0 romano-etrusche.\nNumerose sono le citt\u00e0 citate da Plinio il Vecchio nella sua \"Naturalis Historia\" al tempo dell'Imperatore romano Vespasiano. Qui di seguito un elenco dettagliato:\nEconomia.\nImportanti furono le risorse economiche del territorio fin dall'antichit\u00e0:\nLa regione \u00e8 anche ricca di acque termali e, poich\u00e9 molto vicina a Roma, vi \u00e8 un notevole afflusso di popolazione, tanto quanto lo \u00e8 a \"Baia\" in \"Campania\".\nStoria.\nEtruschi.\nFra il X e l'VIII secolo a.C., l'et\u00e0 del ferro trova la sua massima espressione nella civilt\u00e0 villanoviana, la fase pi\u00f9 antica della civilt\u00e0 etrusca, preceduta nel bronzo recente dalla cultura protovillanoviana, che ha preso il nome da Villanova (una frazione di Castenaso), un insediamento di grande interesse archeologico. Abitata dal popolo degli Etruschi, \u00e8 stata la culla per circa dieci secoli di un importante e storico modello di sviluppo e di conoscenza, conosciuto come civilt\u00e0 etrusca.\nEpoca romana.\nA partire dalla tarda epoca repubblicana (inizi del I secolo a.C.) la romanizzazione dell'Etruria poteva dirsi ormai completata. Il paesaggio \u00e8 caratterizzato dalle citt\u00e0 alleate, dalle colonie e dalle loro infrastrutture, vi si aggiunge una moltitudine di piccole fattorie e nelle zone periferiche sopravvivono villaggi di origine etrusca. Nel corso del secolo cominciano a formarsi nei territori delle colonie delle propriet\u00e0 pi\u00f9 grandi, detti \"ville\": aziende agricole specializzate che commercializzano i loro prodotti creati anche grazie all'apporto di schiavi. Nel territorio di Cosa sono presenti grandi fornaci di anfore accanto alle ville, utilizzate come contenitori per il vino, poi rinvenute anche su numerosi relitti nelle rotte commerciali all'interno del Mediterraneo.\nNell'89 a.C. gli Etruschi ed i coloni latini ottengono la cittadinanza romana, ma il periodo successivo \u00e8 segnato da gravi avvenimenti militari: fu distrutta definitivamente Talamone ed il suo porto, oltre probabilmente a Roselle e Vetulonia, mentre a Populonia la distruzione \u00e8 ricordata dalle fonti. I mutamenti che si registrano nel territorio sono per la maggior parte contraddistinti dalla rovina dei piccoli proprietari e del coloni, con la scomparsa dei loro insediamenti nelle campagne, a favore delle ville.\nAl tempo dell'imperatore Augusto venne costituita la VII Regione, detta \"Regio VII Etruria\", delle undici in cui fu suddiviso il territorio d'Italia.\nNel corso della seconda met\u00e0 del I secolo il panorama delle campagne muta profondamente a causa di un cambio di tipo di gestione del suolo: si diffonde un altro tipo di villa, la villa marittima, edificio molto lussuoso, spesso di propriet\u00e0 imperiale. Ancora legate a questo periodo sono l'espansione e la monumentalizzazione delle \"stationes\", luoghi di sosta che presentano in genere grandi impianti termali finemente decorati.\nGi\u00e0 con la fine del II secolo le campagne a ridosso della costa sono investite da una crisi che costringe al fallimento alcune delle aziende agricole fiorenti fra la fine della repubblica e i primi secoli dell'impero. Il fallimento risiede principalmente nel modo di produzione schiavistico, ed \u00e8 un segnale delle difficolt\u00e0 dell'intera economia della penisola italiana che non riesce a reggere la concorrenza delle province esterne dell'impero come la Spagna. Le produzioni intensive come vite e olivo vengono soppiantate dai cereali e dalla pastorizia che necessitano di minore manodopera: non a caso, tali colture caratterizzeranno per secoli il paesaggio maremmano. Il calo demografico nelle campagne contribuisce fortemente all'impaludamento delle coste, il reticolo dei canali di drenaggio della centuriazione romana viene lasciato all'incuria e nel giro pochi decenni l'intero regime idrogeologico dell'area si avvia al degrado.\nDal Medioevo all'et\u00e0 moderna.\nI duchi di Firenze prima e i granduchi di Toscana poi portarono dal Rinascimento in avanti i titoli rispettivamente di \"Dux Etruriae\" e \"Magnus Dux Etruriae\". Anche nell'Ottocento Napoleone ripristin\u00f2 l'antico nome etnico, creando il Regno di Etruria (1801-1807)."}
{"id": "64562", "revid": "260676", "url": "https://it.wikipedia.org/wiki?curid=64562", "title": "Mississippi", "text": "Il Mississippi (; in inglese , ) \u00e8 uno stato membro degli Stati Uniti d'America. La sua capitale e citt\u00e0 pi\u00f9 popolosa \u00e8 Jackson.\nGeografia fisica.\nIl Mississippi confina a nord con il Tennessee, a est con l'Alabama, a sud con la Louisiana e con il golfo del Messico e a ovest con l'Arkansas. Lo stato del Mississippi \u00e8 ricoperto da molte foreste e la vasta rete fluviale contiene una grande quantit\u00e0 di pesci gatto; \u00e8 inoltre conosciuto per il suo simbolo, la magnolia.\nOltre al fiume Mississippi, altri importanti corsi d'acqua sono il Big Black River, il Pearl River, lo Yazoo, il Pascagoula e il Tombigbee. I maggiori laghi sono il Ross Barnett Reservoir, l'Arkabutla, il Sardis Lake e il Grenada Lake. Il territorio \u00e8 totalmente pianeggiante e, come detto, ricoperto da molte foreste; la montagna di Woodall, all'interno della catena degli Appalachi, \u00e8 il punto pi\u00f9 elevato, con i suoi 246 m s.l.m., mentre il punto pi\u00f9 basso \u00e8 la costa del Golfez.\nLa maggior parte del territorio del Mississippi fa parte della Piana Costiera del Golfo Orientale. La piana costiera \u00e8 generalmente ricoperta da basse colline; nel nord-est \u00e8 possibile invece trovare colli con cime pi\u00f9 elevate.\nLa linea costiera include larghe baie come quella di San Louis, quella di Biloxi e quella di Pascagoula.\nOrigini del nome.\nIl nome deriva dal fiume Mississippi, che scorre lungo il suo confine occidentale e prende il proprio nome dalla parola indiana nativa \"misi-ziibi\", che vuol dire \"grande fiume\".\nStoria.\nIl territorio appartenne alla colonia della Louisiana francese dal 1682, finch\u00e9 nel 1763 fu inglese e successivamente annesso dagli Spagnoli (1781-98), seguendo le sorti della Louisiana. Annesso come territorio degli Stati Uniti, fu ampliato con le varie cessioni di territorio della Carolina del Sud e della Georgia. Suddiviso poi in due parti, quella occidentale si costitu\u00ec come stato ed entr\u00f2 nell'Unione il 10 dicembre 1817.\nNel 1861 fu il 2\u00ba Stato secessionista.\nCultura.\nCome la maggior parte degli Stati degli Stati Uniti, il Mississippi presenta culture eterogenee. La popolazione del Mississippi, in particolare, comprende gruppi di italiani, libanesi, africani, irlandesi e cinesi. Inoltre \u00e8 famoso per essere stato la patria di musicisti come Elvis Presley, Robert Johnson e molti altri.\nSociet\u00e0.\nCitt\u00e0.\nLa citt\u00e0 pi\u00f9 popolosa \u00e8 la capitale Jackson, tutte le altre sono sotto i 100.000 abitanti.\nDa una stima del 1\u00ba luglio 2007 queste sono le prime 10 citt\u00e0 per numero di abitanti:\nEconomia.\nTurismo.\nIl turismo \u00e8 soprattutto legato al fiume Mississippi."}
{"id": "64564", "revid": "399", "url": "https://it.wikipedia.org/wiki?curid=64564", "title": "Ingegneria civile", "text": "L'ingegneria civile \u00e8 il ramo dell'ingegneria preposto alla progettazione di manufatti e infrastrutture destinati all'uso civile e quindi a tutti gli ambiti relativi: edili, geotecnici, infrastrutturali, idraulici, strutturali, urbanistici.\nIl termine \"civile\" indica il carattere della categoria, in contrapposizione a quello militare (genio militare): infatti gli eserciti erano sempre accompagnati da tecnici che fossero in grado di realizzare quanto necessario per far attraversare alle truppe gli ostacoli che incontravano sul loro cammino (si pensi a proposito ai ponti di barche usati da Napoleone nelle sue campagne in tutta Europa).\nElemento centrale dell'ingegneria civile \u00e8 la \"costruzione\", cio\u00e8 un insieme di elementi che hanno l'obiettivo di svolgere una certa funzione, sopportando determinati carichi (peso proprio, autoveicoli, vento, neve, sismi).La professione \u00e8 esercitata dagli ingegneri civili, ovvero ingegneri laureati in tale ramo, che possono essere sia liberi professionisti che dipendenti di imprese, enti o amministrazioni sia pubbliche che private.\nStoria.\nL'ingegneria \u00e8 stata un aspetto della vita dell'uomo fin dagli inizi. Gli albori dell'ingegneria civile si possono collocare tra il 4000 e il 2000 a.C. nell'Antico Egitto e in Mesopotamia, quando l'uomo progressivamente abbandon\u00f2 la vita nomade, rendendo cos\u00ec indispensabile la costruzione di un rifugio. In quell'epoca acquisirono sempre pi\u00f9 importanza anche necessit\u00e0 di trasporto, che portarono allo sviluppo della ruota e della navigazione. Le prime vere grandi opere civili della storia possono essere considerate le Piramidi d'Egitto, risalenti al 2700-2500 a.C. Altre imponenti costruzioni antiche sono il Partenone di Ictino nella Grecia Antica (447-438 a.C.), la Via Appia Antica degli ingegneri romani (312 a.C.), e la Grande muraglia cinese del generale Meng Tian, commissionata dal imperatore Ch'in Qin Shi Huang (circa 220 a.C.).\nI Romani costruirono opere civili in tutto l'Impero, in particolare acquedotti, insulae, porti, ponti, dighe e collegarono le citt\u00e0 tra di loro tramite l'ampia rete di strade romane. Fino all'era moderna non vi era netta distinzione tra ingegneria civile e architettura e i termini \"ingegnere\" e \"architetto\" erano pi\u00f9 che altro variazioni geografiche in riferimento alla stessa figura, spesso usate come sinonimi. Nel XVIII secolo, l'espressione \"genio civile\" inizi\u00f2 ad essere usata per indicare la costruzione di porti, moli, frangiflutti, fari, con lo scopo di distinguerla dal genio militare. Il primo ad auto-proclamarsi ingegnere civile fu John Smeaton, costruttore del faro di Eddystone. Nel 1771 Smeaton, con alcuni colleghi, fond\u00f2 la \"Smeatonian Society of Civil Engineers\", un gruppo di esperti del mestiere che si incontravano in maniera informale a cena.\nNonostante l'evidente contenuto tecnico delle riunioni, la societ\u00e0 era poco pi\u00f9 che un circolo privato. Nel 1818 venne fondata a Londra la \"Institution of Civil Engineers\", e nel 1820 il celebre ingegnere Thomas Telford ne divenne il primo presidente. Questa istituzione ricevette la \"Royal Charter\" nel 1828, riconoscimento formale della professione di Ingegnere civile. La prima laurea in Ingegneria Civile degli Stati Uniti d'America fu conferita dal Rensselaer Polytechnic Institute nel 1835.\nCampo di applicazione e specializzazioni.\nIl campo d'applicazione dell'ingegneria civile \u00e8 molto vario e in linea del tutto generale comprende: edifici civili e industriali, ferrovie, strade, porti, aeroporti, ponti, gallerie, opere di sbarramento, dighe, briglie, arginature, acquedotti, fognature, canali, strutture in zona sismica.\nI vari settori in cui pu\u00f2 specializzarsi un ingegnere civile sono: \"Geotecnica\", \"Idraulica\", \"Infrastrutture\" e \"trasporti\", \"Strutture\", \"Edilizia\".\nGeotecnica.\nLa geotecnica o meccanica del terreno \u00e8 la disciplina che ha per oggetto lo studio delle propriet\u00e0 fisiche e meccaniche dei terreni.\nL'ingegneria geotecnica si occupa inoltre dell'interazione del terreno con i moderni sistemi di consolidamento dello stesso quali: pali di fondazione, muri di sostegno, iniezioni di resine, fondazioni isolate e platee di fondazione. Inoltre l'ingegneria geotecnica \u00e8 alla base degli studi di fattibilit\u00e0 e progettazione di grandi opere quali gallerie, dighe, opere portuali e quant'altro interagisca con il terreno. Alcuni degli ambiti di ricerca sono: filtrazione in regime transitorio e stazionario, legame costitutivo sforzi-deformazioni e relative modellazioni matematiche, risolte, per esempio, con metodi numerici.\nIdraulica.\nSi occupa dello sfruttamento e della tutela delle risorse idriche da parte dell'uomo sia riguardo alla loro quantit\u00e0 che alla loro qualit\u00e0, dell'interazione tra i manufatti e il sistema idrologico (superficiale e sotterraneo), della progettazione di sistemi di difesa del territorio e delle coste da eventi naturali straordinari di natura idrica, della produzione di energia elettrica.\nTra le prerogative dell'ingegneria idraulica si annoverano la regolazione dei deflussi, la captazione, la potabilizzazione, il trasporto e la distribuzione delle acque ad uso idropotabile e industriale, la realizzazione di opere di drenaggio urbano e di trattamento e allontanamento dei reflui, di bonifica e irrigazione, delle infrastrutture per la navigazione marittima e fluviale. Altri elementi considerati dagli ingegneri idraulici sono: serbatoi di compenso, impianti di sollevamento, modelli di piena, fognature e sistemi di controllo delle acque.\nInfrastrutture e trasporti.\nL'ingegneria applicata alle infrastrutture viarie si occupa di tutto ci\u00f2 che interessa la circolazione di veicoli e la costruzione di strutture e manufatti necessari per la realizzazione di ogni sistema di trasporto.\nQuesto tipo di studi si suddivide principalmente in 2 rami:\nStrutture.\nL'ingegneria strutturale si occupa di prevedere analiticamente il comportamento di una qualsiasi struttura sottoposta a forze esterne o sforzi interni. Gli ingegneri strutturisti applicano le proprie conoscenze al dimensionamento di elementi quali pilastri, travi, solai e altri ancora in cemento armato, in acciaio, in legno o in altri materiali utilizzati nel campo delle costruzioni.\nIn chiave ironica, l'ingegneria strutturale \u00e8 stata definita da S. Kelsey come "}
{"id": "64566", "revid": "2194416", "url": "https://it.wikipedia.org/wiki?curid=64566", "title": "Pretore (ordinamenti moderni)", "text": "Il pretore (derivato dal nome dell'omonimo magistrato dell'antica Roma) era un termine con il quale si designavano vari funzionari pubblici con competenze diverse. \u00c8 stato molto usato nel Medioevo, nell'et\u00e0 moderna e nell'et\u00e0 contemporanea.\nNel mondo.\nItalia.\nistituito con la legge 11 agosto 1973, n. 533, in Italia il \"pretore\" era un giudice monocratico in quanto la giurisdizione era esercitata da un magistrato unico e non da un collegio. La pretura aveva sede nei capoluoghi di provincia, di circondario e di mandamento. La legge 1\u00ba febbraio 1989 n. 30 aveva abolito le Preture mandamentali istituendo la Pretura circondariale dalla quale per alcune funzioni dipendevano le altre Preture definite \"sezioni distaccate\". Successivamente l'istituzione del giudice di pace nel 1991 ha assorbito, oltre alle funzioni dei Giudici conciliatori, anche alcune delle funzioni che in passato appartenevano ai pretori. Infine il decreto legislativo 19 febbraio 1998 n. 51 ha disposto la soppressione di tale organo sostituendolo con il giudice di Tribunale detto anche giudice unico di primo grado, a far data dal 2 giugno 1999 per tutti i processi civili e dal 2 gennaio 2000 per tutti i processi penali, il quale decide in composizione monocratica, escluse alcune ipotesi in cui \u00e8 tassativamente prevista la composizione collegiale.\nAd egli era affidata la giurisdizione in materia civile e penale, oltre a importanti compiti di natura amministrativa e volontaria giurisdizione; citiamo, a titolo d'esempio, i giudizi in tema di lavoro e previdenza, di opposizione avverso sanzioni amministrative, oppure i provvedimenti che il pretore doveva assumere in veste di giudice tutelare, le inchieste in materia di infortuni sul lavoro, il controllo dei registri dello Stato civile, la presidenza della Commissione elettorale mandamentale, organo deputato al fondamentale controllo dei diritti elettorali dei cittadini, il controllo del funzionamento degli uffici del giudice conciliatore, la direzione delle carceri mandamentali, ove ancora esistenti, e le altre competenze stabilite dalla legge.\nIl pretore si occupava, solo in giudizio di primo grado principalmente di:\nSvizzera.\nNella Repubblica e cantone Ticino (Confederazione elvetica) esiste un'autorit\u00e0 chiamata Pretura.\nIn sede civile, il Pretore \u00e8 l'autorit\u00e0 giudiziaria che ha competenza territoriale nel Distretto. Svolge la sua funzione come giudice unico ed \u00e8, assieme al giudice di pace, il magistrato che garantisce l'amministrazione della giustizia civile di primo grado. La sua competenza \u00e8 generale e residua: quando una competenza non \u00e8 conferita \u00e8 il Pretore che pu\u00f2 e deve intervenire.\nAd eccezione delle cause portate direttamente al Tribunale d'appello (di un numero relativamente limitato), e di quelle di competenza del giudice di pace (ossia quelle con un valore pecuniario inferiore a 5000 franchi svizzeri), il Pretore giudica tutte le cause civili, e \"ratione materiae\" tutte le cause di famiglia, personali, relative ai diritti reali e a tutti i rapporti commerciali, qualsiasi sia il valore di causa.\nContro le decisioni del Pretore, a seconda del tipo di procedura, \u00e8 data la possibilit\u00e0 di ricorso (appello per le procedure senza valore o di valore superiore a 10.000 franchi o il reclamo, limitato a censure di diritto), da presentare al Tribunale d'appello.\nLa Pretura penale, la cui competenza si estende sull'intero territorio cantonale, tratta tutte le contestazioni di casi penali di lieve entit\u00e0, ossia le contravvenzioni, i delitti e i crimini per i quali il procuratore pubblico o l'autorit\u00e0 penale-amministrativa ha proposto la detenzione fino a tre mesi, una pena pecuniaria di 90 aliquote giornaliere o la multa."}
{"id": "64589", "revid": "453768", "url": "https://it.wikipedia.org/wiki?curid=64589", "title": "Anco Marzio", "text": "Leggenda.\nRegno (641-616 a.C.).\nNel 641 a.C. Anco Marzio succede al bellicoso Tullo Ostilio, diventando il nuovo re di Roma, favorito all'ascesa al trono dal legame di parentela con Numa Pompilio, di cui era nipote per parte di una figlia. Pur essendo il nipote di Numa Pompilio, grande amante della religione, fece la guerra per difendere i suoi territori. Dopo il regno di Tullo Ostilio, che aveva cancellato ogni relazione tra il potere monarchico, la religione e la nascente sacralit\u00e0 romana, il nuovo monarca restaura questo rapporto.\nPolitica militare.\nAnco Marzio riprende l'espansione verso sud a danno dei Latini, guerra gi\u00e0 avviata dal suo predecessore, conquistando Politorium (nei pressi di Acqua acetosa, XXIV Municipio Fonte Ostiense), i cui cittadini furono deportati a Roma. Quindi dopo quattro anni di combattimenti, conquist\u00f2 nuovamente Medullia (ubicata sulla riva destra dell'Aniene, forse nei pressi del Comune di Sant'Angelo Romano), dopo che questa colonia romana aveva nuovamente defezionato passando ai Latini. La stessa sorte tocc\u00f2 agli abitati di Tellenae (forse nei pressi di Medullia) e Ficana (nei pressi di Acilia), garantendo cos\u00ec a Roma il controllo dei territori che si estendevano dalla costa all'Urbe.\nQuindi, dopo altri due anni di guerre infruttuose con i Latini, i Romani conquistarono e saccheggiarono Fidenae (attuale Fidene, III Municipio) e respinsero anche razziatori Sabini, che avevano compiuto scorrerie nei possedimenti romani lasciati sguarniti. Quindi, dopo pochi anni, i Romani combatterono e vinsero due guerre (la seconda delle quali nei pressi di Campus salinarum) contro la citt\u00e0 di Veio, che pretendeva di riavere i possedimenti persi all'epoca di Romolo, e l'anno seguente ebbero la meglio anche sui Volsci che, dopo aver razziato le campagne romane, si erano ritirati dentro le mura di Velitrae all'apparire dell'esercito romano.\nPolitica urbanistica.\nAggiunse cos\u00ec alla citt\u00e0 di Roma, oltre all'Aventino, che cinse all'interno delle mura cittadine e popol\u00f2 con le popolazioni latine deportate a Roma (tra le quali quelle di Tellenae e Politorium), anche il Gianicolo, e probabilmente anche il Celio.\nDurante il suo regno sono realizzate numerose opere architettoniche tra cui la fortificazione del Gianicolo, la fondazione della prima colonia romana ad Ostia alla foce del Tevere (a 16 miglia da Roma), \"evidentemente perch\u00e9 gi\u00e0 allora aveva il presentimento che le ricchezze ed i viveri di tutto il mondo sarebbero stati, un giorno, ricevuti l\u00ec, come se fosse lo scalo marittimo di Roma\"; la costruzione della via Ostiense, dove per primo organizz\u00f2 le saline e costru\u00ec una prigione, la costruzione dello scalo portuale sul Tevere chiamato Porto Tiberino e la costruzione del primo ponte di legno sul Tevere, il \"Pons Sublicius\".\nPolitica religiosa.\nRistabil\u00ec le cerimonie religiose istituite da Numa. A lui si fa discendere la definizione dei riti che dovevano essere seguiti dai Feziali perch\u00e9 la guerra dichiarata ai nemici non dispiacesse agli dei e potesse essere quindi una \"guerra giusta\".\nAnco Marzio sarebbe soltanto un duplicato di Numa, come si potrebbe dedurre dal suo secondo nome, Numa Marzio, dal confidente e pontefice di Numa, non essendo niente altro che Numa Pompilio stesso, rappresentato come sacerdote. L'identificazione con Anco \u00e8 indicata dalla leggenda che indica quest'ultimo come costruttore di un ponte (\"pontifex\"), il costruttore del primo ponte di legno sopra il Tevere. \u00c8 nell'esercizio delle sue funzioni sacerdotali che la somiglianza \u00e8 mostrata pi\u00f9 chiaramente.\nMorte.\nCome Numa Pompilio, Anco Marzio mor\u00ec di morte naturale dopo ventiquattro anni di regno (nel 616 a.C.), di malattia secondo altri lasciando due figli, uno dei quali ancora fanciullo. Gli succedette Tarquinio Prisco."}
{"id": "64590", "revid": "1652635", "url": "https://it.wikipedia.org/wiki?curid=64590", "title": "Ian Curtis", "text": "Biografia.\nCurtis nacque il 15 luglio 1956 a Stretford, un sobborgo di Manchester, ma crebbe a Macclesfield. Durante la giovinezza era affascinato dalle opere decadenti dei poeti romantici ottocenteschi e da personaggi della musica rock come Jim Morrison, David Bowie e i Sex Pistols, ma in generale dalla musica punk. Curtis era inoltre un ottimo studente, appassionato soprattutto di storia, tanto che all'et\u00e0 di undici anni vinse una borsa di studio iscrivendosi alla King's School di Macclesfield. Ciononostante non era un allievo particolarmente studioso e, dopo aver lasciato la scuola, si dedic\u00f2 all'arte, alla letteratura e alla musica, mentre nel frattempo svolse vari lavori come membro del servizio civile di Macclesfield e di Manchester.\nSofferente di epilessia fotosensibile, negli ultimi anni di vita la sua malattia era diventata per lui un peso insostenibile e fu per questo che intorno ai vent'anni inizi\u00f2 a soffrire anche di depressione cronica, che lo port\u00f2 al suicidio. Si spos\u00f2 nella St Thomas' Church di Henbury con la sua ex compagna di scuola Deborah Woodruff, detta Debbie, il 23 agosto 1975: lui aveva diciannove anni, mentre lei invece diciotto. Nathalie Curtis, unica figlia della coppia e futura fotografa, nacque il 16 aprile 1979. Il matrimonio dur\u00f2 dal 1975 al marzo 1980, quando Deborah, scoperta la relazione del marito con la giornalista belga Annik Honor\u00e9, chiese il divorzio.\nMorte.\nMor\u00ec suicida a soli ventitr\u00e9 anni il 18 maggio 1980, quando si impicc\u00f2 a una rastrelliera nella cucina della propria casa situata al numero 77 di Barton Street a Macclesfield. Lasci\u00f2 la moglie Deborah, dalla quale si era ormai separato, e la figlia Nathalie. Secondo il film biografico \"Control\", diretto da Anton Corbijn, prima di compiere il gesto che mise fine alla sua vita Curtis guard\u00f2 il film \"La ballata di Stroszek\" di Werner Herzog e ascolt\u00f2 l'album \"The Idiot\" di Iggy Pop.\nIl corpo di Curtis fu cremato e le sue ceneri tumulate a Macclesfield. Sulla lapide \u00e8 riportato il suo verso pi\u00f9 famoso: \"Love Will Tear Us Apart\" (\"L'amore ci far\u00e0 a pezzi\"). Nel luglio 2008 la lapide venne trafugata dal cimitero di Macclesfield, venendo poi rimpiazzata da una nuova.\nNew Order.\nAlla morte di Curtis, avvenuta alla vigilia della prima \"tourn\u00e9e\" negli Stati Uniti dei Joy Division, segu\u00ec la ricostituzione del gruppo con il nuovo nome di New Order. Come da accordo tra i membri dei Joy Division, tale nome sarebbe stato scelto nel caso in cui qualche componente avesse abbandonato la formazione.\nEredit\u00e0 culturale.\nEnorme \u00e8 stata l'influenza dei Joy Division nella cultura giovanile degli anni ottanta e novanta: di conseguenza Ian Curtis divent\u00f2 ben presto un personaggio di culto.\nGli U2 dedicarono a Curtis la canzone \"A Day Without Me\" dal loro primo album \"Boy\", che venne pubblicato di l\u00ec a pochi mesi, esattamente il 20 ottobre 1980, mentre i Cure dedicarono al cantante suicida il primo brano del loro terzo album \"Faith\" il cui titolo \u00e8 \"The Holy Hour\". Il gruppo musicale punk Alkaline Trio gli ha dedicato \"Help Me\", tratta dall'album \"Agony and Irony\" del 2008.\nNel 2002 Michael Winterbottom diresse il film \"24 Hour Party People\", in cui racconta la storia della Factory Records, la casa discografica dei Joy Division, passando per la morte di Ian e la trasformazione nel nuovo gruppo New Order. Nel 2007 la storia di Curtis \u00e8 stata portata al cinema dal regista e fotografo olandese Anton Corbijn nel suo film d'esordio \"Control\", presentato nella sezione Quinzaine des R\u00e9alisateurs, al Festival di Cannes.\nNella prima stesura del fumetto \"Il Corvo\", l'autore James O'Barr aveva preso in considerazione (rinunciandovi successivamente per difficolt\u00e0 di realizzazione) di intitolare ogni capitolo con il titolo di una canzone dei Joy Division in onore di Ian Curtis, al quale fu dedicato il primo numero uscito sul finire degli anni ottanta."}
{"id": "64593", "revid": "599013", "url": "https://it.wikipedia.org/wiki?curid=64593", "title": "Teti (faraone)", "text": "Biografia.\nNon sono noti i motivi che stettero alla base del cambio tra la V e la VI, anche se il nome Horo, Sehoteptawy (\"Colui Che pacifica le Due Terre\"), potrebbe far pensare ad un periodo di torbidi. \u00c8 possibile, ed anche probabile, che la moglie principale di Teti, la regina Iput I, fosse figlia dell'ultimo re della precedente dinastia; ma non vi sono prove certe in questo senso.\nComunque il cambio di dinastia \u00e8 registrato nel Canone Reale che dopo l'ultimo sovrano della V dinastia riporta il totale dei re e degli anni fino a quel momento.\nIn un'iscrizione rinvenuta nelle cave di alabastro di Hetnub \u00e8 ricordato l'anno seguente al sesto computo del bestiame e quindi Teti dovrebbe aver regnato sicuramente almeno per 12 anni mentre Manetone gliene attribuisce 30.\nCome per altri sovrani il nome, ed i titoli, di Teti si trovano a Biblo, a Punt, a Tomas, in Nubia a riprova della fitta rete di legami commerciali che legavano l'Egitto al resto del mondo.\nDurante il regno di questo sovrano si registrano notevoli cambiamenti negli equilibri tra le varie divinit\u00e0, cambiamenti che possono significare nuovi equilibri politici tra le localit\u00e0 ove era diffuso un certo culto. Il dio dinastico Horo perdette d'importanza nei confronti di divinit\u00e0 locali, fatto che potrebbe anche nascondere un ridotto potere centrale e l'inizio di quei fenomeni centrifughi che porteranno allo sfaldamento dell'antico regno.\nMorte e sepoltura.\nSecondo Manetone, \"Othoes\" (come il sacerdote tolemaico chiama Teti) \u00abfu assassinato dalle sue guardie del corpo\u00bb nel corso di un Colpo di Stato (ma non \u00e8 da escludere che sia stato ucciso dall'usurpatore Userkara), circostanza che potrebbe vedere la sua conferma nella circostanza che il successore non fu suo figlio bens\u00ec un sovrano praticamente sconosciuto.\nLa sua piramide si trova nella necropoli di Saqqara a nord di quella di Irmaat. Il suo complesso piramidale \u00e8 connesso alle mastabe di vari suoi funzionari. Il funzionario Gemniemhat, noto in quanto titolare di una tomba rinvenuta eccezionalmente intatta, a Saqqara, fu anche sacerdote preposto al culto delle piramidi di Teti e Merikara.\nListe Reali.\nTitolatura"}
{"id": "64596", "revid": "125254689", "url": "https://it.wikipedia.org/wiki?curid=64596", "title": "Impeachment", "text": "L'impeachment (termine dalla lingua inglese in italiano traducibile come messa in stato di accusa) \u00e8 un istituto giuridico, presente in diversi Stati del mondo, col quale si prevede il rinvio a giudizio di titolari di cariche pubbliche qualora si ritenga che abbiano commesso determinati illeciti nell'esercizio delle loro funzioni.\nEtimologia.\nIl termine deriva dall'antico francese \"empeechier\" (\u00abimpedire\u00bb), a sua volta dal latino \"impedicare\", e si incrocia nel medioevo con il verbo latino \"impetere\" (\u00abaccusare\u00bb) acquistandone il significato.\nStoria.\nL\"impeachment\" \u00e8 un antico istituto della \"common law\", sviluppatosi dapprima in Inghilterra in un arco di tempo che va dal 1376, anno in cui il Parlamento inglese mise in stato d'accusa alcuni ministri di Edoardo III e la sua amante Alice Perrers per corruzione e incapacit\u00e0, al XVIII secolo, quando \u00e8 evoluto nella responsabilit\u00e0 ministeriale del gabinetto del Re: a loro volta i ministri, in ragione del rischio derivante dall'esercizio della sovranit\u00e0 parlamentare nei loro confronti, si sono legati alla Camera dei comuni mediante il nesso fiduciario proprio del modello Westminster. \nNel Regno Unito, l\"impeachment\" era una procedura in base alla quale un membro della Camera dei Comuni poteva accusare qualcuno di un crimine. Se i membri della Camera dei Comuni avessero votato per l\"impeachment\", si sarebbe tenuto un processo nella Camera dei Lord. A differenza di un atto di legge (una legge che dichiara cio\u00e8 qualcuno colpevole di un crimine), gli \"impeachment\" non richiedevano l'assenso reale, quindi potevano essere usati per destituire i \"fastidiosi\" ufficiali della Corona nonostante la protezione del monarca.\nIl regnante, tuttavia, era ritenuto al di sopra della legge e non poteva essere messo sotto accusa, n\u00e9 addirittura giudicato colpevole di alcun crimine. Quando nel 1649 il re Carlo I fu processato dinanzi al Rump Parliament espresso dal New Model Army, neg\u00f2 che avessero il diritto di incriminare legalmente lui, che era il loro re, il cui potere era stato dato da Dio e dalle leggi del Paese, dicendo: \"Nessun potere terreno pu\u00f2 giustamente chiamare me (che sono il vostro Re) delinquente in un processo\u2026 nessun dotto avvocato affermer\u00e0 che un impeachment pu\u00f2 mentire contro il Re.\" Mentre la Camera dei Comuni lo dichiar\u00f2 colpevole e ordin\u00f2 comunque la sua esecuzione, il procedimento influenz\u00f2 il seguito dell'evoluzione del relativo istituto giuridico.\nNella versione di memento \"ai cittadini che il loro presidente \u00e8 umano e pu\u00f2 sbagliare come ogni altro cittadino\" \u00e8 stato poi previsto e disciplinato dai padri costituenti degli Stati Uniti d'America nella Costituzione di Filadelfia del 1787.\nAl vertice dei problemi di giustizia politica, il diritto comparato degli Stati democratici sul punto \"pu\u00f2, infine, essere sintetizzato in tre congegni di garanzia della giusta tranquillit\u00e0 (ma fino ad un certo punto!) di chi \u00e8 investito di potere: autorizzazione a procedere, per i governanti spagnoli da parte degli organi parlamentari con possibilit\u00e0 di ricorso al Tribunale costituzionale; organismo istruttorio formato da altissimi magistrati per i governanti francesi prima del deferimento all\u2019Alta Corte; \"impeachment\" per il Presidente degli Stati Uniti e, con qualche adattamento, in Francia a seguito della revisione costituzionale del 2007\".\nSinossi dell'istituto.\nSoggetti coinvolti.\nNell'ordinamento giuridico statunitense, soggetti passivi dell\"impeachment\" (sottoposti al procedimento) sono i componenti del potere esecutivo, dal presidente al vicepresidente fino ai funzionari delle amministrazioni statali, e i giudici intesi come membri delle giurisdizioni federali.\nNegli Stati Uniti d'America, soggetti attivi dell\"impeachment\" (promotori del procedimento) sono la Camera dei Rappresentanti, investita della funzione di discutere i presupposti dell'accusa ed eventualmente elevarla (con voto a maggioranza semplice dei presenti), e il Senato investito del ruolo di giudice (con voto a maggioranza dei due terzi dei presenti). Se a esservi sottoposto \u00e8 il presidente degli Stati Uniti presieder\u00e0 il Senato il Presidente della Corte suprema.\nGli illeciti sanzionabili.\nIl problema principale dell\"impeachment\" \u00e8 la definizione degli illeciti; la costituzione statunitense tratta infatti di tradimento (\"treason\"), corruzione (\"bribery\") e di altri gravi crimini e misfatti (\"high crimes and misdemeanours\"). Proprio su questi ultimi termini sono nate le controversie maggiori; mentre i primi sono facilmente definibili, \"high crimes and misdemeanours\" \u00e8 un'espressione molto vaga e generica; perci\u00f2 il dibattito negli Stati Uniti, sia all'interno della classe politica sia fra i giuristi, \u00e8 sempre ruotato attorno a due visioni dell\"impeachment\": quella restrittiva e quella estensiva.\nSecondo la prima, il soggetto passivo pu\u00f2 essere condannato solo se il fatto o comportamento \u00e8 inquadrabile in un illecito previsto da qualche norma, magari non scritta ma esistente (il diritto anglosassone non si basa unicamente sulle leggi scritte). Per la seconda invece i comportamenti sanzionabili corrispondono a un alto potere di sindacato del parlamento, che pu\u00f2 colpire un membro dell'esecutivo anche per un abuso di potere, sebbene questo non sia esattamente definito da una norma giuridica. L\"impeachment\" cos\u00ec diventa una valvola di sicurezza per garantire la democrazia e la divisione dei poteri e da un ambito prettamente giuridico, penalistico, sconfina nelle complesse problematiche della responsabilit\u00e0 politica dell'esecutivo.\nQuando negli Stati Uniti si \u00e8 fatto ricorso all\"impeachment\", solitamente l'accusa ha fatto leva sulla concezione estensiva, mentre la difesa degli accusati si \u00e8 appoggiata alla concezione restrittiva.\nSanzioni.\nLe sanzioni contemplate sono la rimozione o destituzione dalla carica (\"removal from office\") e l'interdizione dai pubblici uffici (\"disqualification\"). \u00c8 ormai accettato nella giurisprudenza e nella letteratura giuridica statunitense che il soggetto passivo pu\u00f2 essere sottoposto parallelamente a procedimento della giustizia ordinaria, anche in contemporanea a quello dell\"impeachment\".\nNel mondo.\nRegno Unito.\nNel Regno Unito oggi le corti ordinarie hanno giurisdizione penale con riguardo ai reati, anche gravi, commessi dalle alte cariche dello Stato; si \u00e8 inoltre diffusa la tendenza per ministri, rei di aver affermato falsit\u00e0 dinanzi al Parlamento, di rassegnare le proprie dimissioni, nonch\u00e9 quella di indurre un voto di sfiducia al governo per tentare di deporre il governo e indire cos\u00ec nuove elezioni. Eppure l'istituto, ormai caduto in disuso, \u00abnon \u00e8 mai stato formalmente abolito. Ci\u00f2 \u00e8 stato confermato dagli studi commissionati dalla \"House of Commons\" nel 2004, quando il deputato Adam Price e dieci suoi colleghi hanno dichiarato di voler intentare un processo di \"impeachment\" contro il premier, Tony Blair, a causa del preteso inganno perpetrato da quest'ultimo nei confronti del popolo britannico, con riguardo alle prove poste a fondamento della decisione di entrare in guerra con l'Iraq nel 2003. La proposta non \u00e8 per\u00f2 mai arrivata alla fase del dibattito dinanzi alla House of Commons, e nel 2007 Blair si \u00e8 dimesso, rendendo cos\u00ec irrilevante ulteriori sviluppi procedurali\u00bb.\nSudamerica.\nIl Brasile e il Paraguay sono stati gli unici paesi del Sudamerica a votare e ottenere la caduta del presidente, rispettivamente Fernando Collor de Mello e Fernando Lugo con un \"impeachment\", nel 1992 e nel 2012. Nell'aprile del 2016 in Brasile la Camera dei deputati ha votato per l'apertura del procedimento per ottenere l'allontanamento della presidente Dilma Rousseff, avvenuta poi nel successivo 31 agosto ad opera del Senato.\nItalia.\nNell'ordinamento italiano la messa in stato d'accusa del Presidente della Repubblica \u00e8 prevista dall'articolo 90 della Costituzione, secondo il quale il capo dello Stato pu\u00f2 essere chiamato a giudizio per rispondere delle proprie azioni in caso di alto tradimento o di attentato alla Costituzione.\nIn tali casi, lo stato di accusa \u00e8 formulato dal Parlamento in seduta comune, a maggioranza assoluta dei suoi componenti, mentre l'organo giudicante \u00e8 la Corte costituzionale, integrata per l'occasione da sedici ulteriori membri, estratti a sorte da un elenco di cittadini aventi i requisiti per l'eleggibilit\u00e0 a senatore.\nIn Italia si \u00e8 fatto uso del termine inglese \"impeachment\" in occasione del tentativo (o di semplici dichiarazioni in tal senso), da parte di alcune forze parlamentari, di attivare tale procedura contro i Presidenti della Repubblica Giovanni Leone (nel 1978), Francesco Cossiga (nel 1991), Giorgio Napolitano (nel 2014) e Sergio Mattarella (nel 2018). Questa estensione del termine inglese a realt\u00e0 politiche e costituzionali diverse da quella statunitense spesso \u00e8 tecnicamente impropria, perch\u00e9 ogni ordinamento ha le sue peculiarit\u00e0 e va ascritta alle tendenze e alle mode del linguaggio politico e giornalistico.\nStati Uniti d'America.\nNegli Stati Uniti d'America, l'istituto dell\"impeachment\", nella maggior parte dei casi, \u00e8 stato utilizzato per rimuovere membri del potere giudiziario. Da questo punto di vista, il primo episodio \u00e8 stato quello del giudice federale Timothy Pickering (1804). L\"impeachment\" dei giudici \u00e8 necessario perch\u00e9 la Costituzione statunitense fissa il principio della \"lifetime tenure\" (durata vitalizia della carica), perci\u00f2 l\"impeachment\" \u00e8 l'unico modo per destituirli. Prima del caso Pickering, il Congresso aveva discusso la possibilit\u00e0 di sottoporre a \"impeachment\" un senatore, William Blount (1797), accusato di aver tramato contro gli interessi del Paese in alcune trattative diplomatiche con la Francia da un lato e con alcune nazioni pellerossa dall'altro. Il Congresso degli Stati Uniti per\u00f2 decise di non procedere con l\"impeachment\"; da quel momento si esclude che un parlamentare rientri fra i soggetti passivi, dato che i due rami del Parlamento statunitense dispongono di altri strumenti per rimuovere un suo membro e la costituzione si riferisce chiaramente ai membri dell'esecutivo, non del corpo legislativo.\nPer quanto concerne invece i componenti dell'esecutivo, sono stati sottoposti a \"impeachment\" i Presidenti democratici Andrew Johnson (1868) e Bill Clinton (1998). Non si pu\u00f2 invece propriamente parlare di \"impeachment\" per il caso di Richard Nixon (1973, per lo scandalo Watergate), poich\u00e9 le sue dimissioni chiusero la procedura prima che venisse avviata formalmente. Andrew Johnson, che era stato vice di Abraham Lincoln e lo aveva sostituito dopo il suo assassinio (1865), fu sottoposto all\"impeachment\" per alcuni supposti abusi nell'esercizio dei suoi poteri, nel quadro di un conflitto senza esclusione di colpi con il Congresso. Johnson era contrario alla politica fortemente punitiva che il Congresso, conclusa la guerra di secessione americana (1861-1865), stava intraprendendo contro gli Stati del sud; si salv\u00f2 per un solo voto, ma il partito democratico a cui apparteneva non lo ricandid\u00f2 pi\u00f9. Bill Clinton ha subito l\"impeachment\" per aver mentito sulla sua relazione con una giovane stagista della Casa Bianca, Monica Lewinsky (da qui uno dei capi d'imputazione, lo spergiuro), e inoltre per aver ostacolato la giustizia, in particolare a causa delle pressioni esercitate su alcuni collaboratori affinch\u00e9 non emergesse la verit\u00e0. La tesi che ha prevalso, nell'opinione pubblica e nel Congresso, \u00e8 stata che questi comportamenti attenevano pi\u00f9 alla sfera privata che a quella pubblica del Presidente; perci\u00f2 il Senato lo ha assolto con apposito voto il 12 febbraio 1999.\nIl 18 dicembre 2019, dopo il s\u00ec della Camera dei Rappresentanti, Donald Trump diventa il terzo presidente nella storia degli Stati Uniti a essere messo ufficialmente sotto accusa, dopo Andrew Johnson (1868) e Bill Clinton (1998). Il 13 gennaio 2021 la Camera approva un secondo \"impeachment\" a suo carico per istigazione all'insurrezione, in seguito all'assalto al Campidoglio degli Stati Uniti d'America del 2021. In questo modo, Trump diventa il primo Presidente sottoposto a due procedure di \"impeachment\" nella storia del Paese. \nAd oggi, nessun presidente \u00e8 mai stato rimosso dall'incarico attraverso un \"impeachment\".\nCorea del Sud.\nDalla Sesta Repubblica di Corea fondata nel 1987, sono stati sottoposti a \"impeachment\", da parte dell'Assemblea Nazionale, due presidenti. Nel 2004, l\"impeachment\" del presidente Roh Moo-hyun fu annullato dalla Corte Costituzionale, mentre nel 2016 l\"impeachment\" di Park Geun-hye fu successivamente confermato, il 10 marzo 2017, dalla Corte stessa."}
{"id": "64597", "revid": "599013", "url": "https://it.wikipedia.org/wiki?curid=64597", "title": "Eug\u00e8ne Chaboud", "text": ""}
{"id": "64599", "revid": "767487", "url": "https://it.wikipedia.org/wiki?curid=64599", "title": "Chiusura induttiva", "text": "Sia formula_1 un insieme e formula_2 un insieme di operazioni di ariet\u00e0 assegnata. Si definisce chiusura induttiva\nil minimo insieme che verifica le seguenti condizioni:"}
{"id": "64601", "revid": "122545011", "url": "https://it.wikipedia.org/wiki?curid=64601", "title": "Oddino Morgari", "text": "Biografia.\nProveniente da una famiglia torinese di pittori freschisti, figlio del pittore Paolo Emilio Morgari e della pittrice Clementina Lomazzi, fratello di Luigi e Beatrice, Oddino Morgari, inizialmente mazziniano, divenne socialista nel 1891 e due anni dopo fu eletto segretario della sezione torinese del PSI. Collabor\u00f2 a \"La parola del povero\", supplemento de \"Il Grido del Popolo\", iniziando un'attivit\u00e0 giornalistica che lo porter\u00e0 nel 1908 a diventare direttore de l'\"Avanti!\", organo del partito.\nFu deputato alla Camera dei Deputati dal 1897 al 1929, per 8 legislature. Si rese protagonista di una polemica relativa alla condizione di vita del deputato, da cui deriv\u00f2 l'istituzione di una indennit\u00e0 relativa al mandato parlamentare.\nFu il fondatore della corrente cosiddetta \"riformista integralista\", che intendeva conciliare le diverse correnti interne al Partito (tra cui la corrente riformista e la cosiddetta \"intransigente\"), sulla base del comune richiamo al messaggio integrale del socialismo delle origini (rappresentato dalle figure di Andrea Costa e Camillo Prampolini). Cos\u00ec definiva l'integralismo Morgari su l'\"Avanti!\" del 30 settembre 1906: \"s\"intesi dell'anima possibilista e dell'anima avvenirista del socialismo, dell'idealismo e della praticit\u00e0, dell'azione diretta e dell'azione rappresentativa, dell'antistatalismo e della legislazione statale, della rivoluzione e della legalit\u00e0, del sindacalismo e dell'antisindacalismo, dell'intransigenza e dell'affinismo\"\". La corrente integralista conquist\u00f2 ben presto molti consensi e Morgari, convinto assertore di un socialismo sentimentale, evoluzionistico, riformista, gradualista e pacifista, riusc\u00ec ad imporre la propria linea politica al congresso di Roma il 10 ottobre 1906, anche grazie all'appoggio dei riformisti di Turati. L'Ordine del giorno integralista ottenne 26.500 voti su 34.000 raccogliendo tutti i voti dei riformisti e l'adesione di molti dell'ala intransigente, tra cui Enrico Ferri.\nNel biennio integralista, il partito continu\u00f2 a registrare profonde divisioni tra le varie correnti, in presenza di una forte crescita di proteste nel Paese (sciopero di Parma, disordini sindacali e politici, proteste per la lentezza delle riforme) e di una opposizione parlamentare \"morbida\" nei confronti del terzo governo Giolitti. Morgari non riusc\u00ec per\u00f2 a conciliare realmente la linea politica integralista che, dopo pochi anni, si sciolse. Al congresso di Milano dell'ottobre 1910, in cui prevalgono i riformisti di Turati, Morgari aderisce ai cosiddetti \u201criformisti di sinistra\u201d guidati da Giuseppe Emanuele Modigliani e Gaetano Salvemini.\nA partire dal 1911, con un viaggio in Estremo Oriente, inizi\u00f2 la sua carriera di \"diplomatico del socialismo\", che intensificher\u00e0 negli anni della prima guerra mondiale. Prese parte attivissima nella preparazione della Conferenza di Zimmerwald, salut\u00f2 la vittoria bolscevica del 1917 e il 1\u00ba aprile 1919 invi\u00f2 una lettera a Mosca in cui esprimeva l'adesione del PSI all'Internazionale Comunista. Dopo la seconda scissione subita dal PSI (1922), segu\u00ec Turati e Treves nel Partito Socialista Unitario (PSU). Rifugiatosi a Parigi per sfuggire alle persecuzioni fasciste, nel 1934, all'epoca del dibattito sul pacifismo socialista, si schier\u00f2 per la difesa dell'Unione Sovietica e a favore del disfattismo rivoluzionario contro i regimi fascisti in caso di guerra. Nel 1939 fu eletto con Tasca e Saragat nel comitato di reggenza del PSI-sezione dell'IOS e del \"Nuovo Avanti\".\nA Torino gli \u00e8 stata dedicata una via nel quartiere San Salvario."}
{"id": "64603", "revid": "287204", "url": "https://it.wikipedia.org/wiki?curid=64603", "title": "Philippe Etancelin", "text": ""}
{"id": "64605", "revid": "57342", "url": "https://it.wikipedia.org/wiki?curid=64605", "title": "Antonio Priolo", "text": "Biografia.\nSocialista interventista, partecip\u00f2 da ufficiale alla prima guerra mondiale nei Granatieri di Sardegna.\nIl 12 gennaio 1915 fu iniziato in Massoneria nella loggia \"Giovanni Bovio\" di Reggio Calabria, appartenente al Grande Oriente d'Italia, loggia nella quale figurava pure suo padre Luigi.\nEletto deputato nella XXVII legislatura, fu oppositore del fascismo e partecip\u00f2 alla secessione dell'Aventino. Venne dichiarato decaduto nel 1926 dal mandato parlamentare.\nSub\u00ec l'arresto, poi sottoposto a sorveglianza della polizia si dovette mettere da parte fino al 1943, anno in cui le forze di liberazione lo nominarono il 3 settembre sindaco della citt\u00e0. Rimase in carica solo pochi mesi in quanto nominato Prefetto.\nMantenne tale carica fino al 23 giugno 1945 allorquando entr\u00f2 a far parte della Consulta Nazionale e del governo in qualit\u00e0 di sottosegretario ai trasporti nel primo governo De Gasperi (dal dicembre 1945 al luglio 1946).\nEletto deputato alla costituente, successivamente divenne senatore di diritto della I legislatura della Repubblica Italiana, ricoprendo l'incarico di questore del Senato.\nMor\u00ec il 4 agosto 1978 all'et\u00e0 di 86 anni."}
{"id": "64613", "revid": "916580", "url": "https://it.wikipedia.org/wiki?curid=64613", "title": "Tullo Ostilio", "text": "Leggenda.\nTullo Ostilio, che abitava una domus sulla sommit\u00e0 della Velia, fu scelto dai senatori perch\u00e9 era un romano e perch\u00e9 suo nonno Osto Ostilio aveva combattuto con Romolo contro i Sabini. Dopo la morte di Numa Pompilio lo spirito di pace sembr\u00f2 indebolirsi.\nI suoi primi provvedimenti \u2013 suddividere le terre appartenute a Romolo tra i romani nullatenenti e permettere a chi, fra questi, non aveva neppure una casa, di costruirne una sul Celio \u2013 gli valsero l'appoggio delle classi pi\u00f9 popolari..\nLe sue guerre vittoriose con Alba Longa (distante 12 miglia da Roma), Fidene (18 miglia) e Veio (6 miglia) indicano le prime conquiste del territorio latino e il primo allargamento del dominio romano oltre le mura di Roma. Fu durante il suo regno che avvenne il combattimento fra Orazi e Curiazi, i rappresentanti di Roma e di Alba Longa. Si dice che mor\u00ec colpito da un fulmine come punizione per il suo orgoglio.\nRegno (673 a.C. - 641 a.C.).\nPolitica militare.\nFloro di lui disse che istitu\u00ec tutto quanto riguardava la disciplina militare e l'arte della guerra, tanto che, dopo aver formato i giovani romani, os\u00f2 provocare gli Albani, popolo vicino e potente.\nDistruzione di Alba Longa.\nL'evento distintivo di questo regno fu la distruzione di \"Alba Longa\", che pu\u00f2 essere considerato come un fatto storico. Secondo la tradizione, i rapporti amichevoli fra i Romani e la popolazione di Alba Longa, situata sui colli vicino a Roma, si erano guastati ed erano sorte continue controversie. La risposta del re romano alle lamentele degli Albani fu che l'inizio della lite era stato opera loro. E poich\u00e9 entrambi i popoli avevano eguale forza, e continuavano ad indebolirsi con frequenti combattimenti, per abbreviare la guerra si decise di risolvere la disputa con una sfida fra tre fratelli gemelli che rappresentassero da una parte i Romani (gli Orazi) e dall'altra gli Albani (i Curiazi).\nAlba Longa fu sconfitta e assoggettata allo stato romano. Quando per\u00f2 si rifiut\u00f2 di aiutare Roma in un successivo conflitto contro la citt\u00e0 di Fidenae, addirittura schierandosi contro, Ostilio fece dilaniare il re degli Albani, Mezio Fufezio: \nMa prima di distruggere la citt\u00e0, mai pi\u00f9 ricostruita, ne trasfer\u00ec tutte le ricchezze e ne deport\u00f2 tutti gli abitanti sul Celio, ampliando cos\u00ec Roma.\nGuerra contro i Fidenati, Sabini e Latini.\nAnche l'anno successivo a quello della distruzione di Alba, i Fidenati scesero in battaglia contro Roma, ma vennero ancora una volta sconfitti e i loro capi uccisi..\nTullo Ostilio si impegn\u00f2 anche in una guerra contro i Sabini; fu durante il suo regno che fu costruita la Curia Hostilia, che divenne il luogo deputato alle riunioni dei senatori, che prima di allora si riunivano all'aperto, nell'area del Foro che in seguito sarebbe stata utilizzata per i Comizi.\nQuindi i romani furono impegnati in 5 anni di combattimenti contro le citt\u00e0 Latine, che si opponevano alla pretesa di Roma di governare sopra tutte queste, per aver sconfitto Alba. In effetti non si tratt\u00f2 che di schermaglie, e l'unico fatto davvero cruento fu la presa di Medullia, gi\u00e0 colonia romana, ribellatasi a Roma..\nMorte e sepoltura.\nLa leggenda dice che Tullo era cos\u00ec occupato in una guerra dopo un'altra che aveva trascurato ogni servizio verso le divinit\u00e0. Una peste terribile si abbatt\u00e9 sui Romani. Anche Tullo ne fu colpito. Preg\u00f2 Giove per avere il suo favore ed il suo aiuto. La risposta del dio fu un fulmine che venne gi\u00f9 dal cielo, bruci\u00f2 il re e ridusse la sua domus in cenere, dopo trentadue anni di regno.\nCi\u00f2 fu visto dai Romani come un'indicazione di scegliere meglio il nuovo re, un re che seguisse l'esempio pacifico di Numa Pompilio e scelsero Anco Marzio, il nipote di Numa Pompilio.\nDionigi d'Alicarnasso in \"Antichit\u00e0 romane\" invece ci racconta un'altra possibile morte di Tullo Ostilio; infatti ci dice che Anco Marzio, prima al servizio di Tullo Ostilio, anelasse diventare \"rex\" e con alcuni sicari fosse andato nella casa di Tullo Ostilio e l'avesse ucciso e poi avesse raccontato alla gente la storia del fulmine caduto nella Domus Hostilia, e in un primo tempo il popolo non gli credette. Ma sottolinea anche il fatto che la storiografia elogia Anco Marzio come buono e pacifico \"rex\" (in contrasto con la tradizione che lo vorrebbe assassino e assetato di potere per ottenere la posizione di \"rex\"), perci\u00f2 ritiene possibile anche la caduta accidentale di un fulmine in casa di Tullo Ostilio..\nArchitetture civili.\n\u00c8 a Tullo Ostilio che tradizionalmente si fa riferire la costruzione della Curia Hostilia, il pi\u00f9 antico luogo di riunione del Senato romano, costruito nel Comizio nell'area del Foro.\nCritica storica.\nTullo Ostilio va considerato semplicemente come il duplicato di Romolo. Entrambi sono eletti fra i pastori, continuano la guerra contro Fidene e Veio, aumentano il numero dei cittadini, organizzano l'esercito e spariscono da terra in una tempesta. Poich\u00e9 Romolo e Numa Pompilio rappresentano i \"Ramnes\" ed i \"Tities\", cos\u00ec, per completare la lista dei quattro elementi tradizionali della nazione, Tullo \u00e8 il rappresentante del \"Luceres\" ed Anco Marzio il fondatore della \"Plebe\"."}
{"id": "64619", "revid": "2175", "url": "https://it.wikipedia.org/wiki?curid=64619", "title": "Destrosio", "text": ""}
{"id": "64625", "revid": "287204", "url": "https://it.wikipedia.org/wiki?curid=64625", "title": "Giovanni Battista Balbis", "text": "Biografia.\nI primi anni.\nNato da genitori di agiata condizione, frequent\u00f2 le prime scuole nel suo paese natale. Ottenuto un posto presso il Collegio delle Province, istituito da Vittorio Amedeo II di Savoia, si trasfer\u00ec a Torino a studiare filosofia e poi medicina.\nNel 1785 si laure\u00f2 presso la Facolt\u00e0 di Medicina dove frequent\u00f2 tra le altre le lezioni di Botanica tenute da Carlo Allioni.\nNel 1788, a soli tre anni dalla laurea, ottenne l'aggregazione al collegio di medicina. \nAffascinato dalla botanica, Balbis realizz\u00f2 un censimento delle specie vegetali presenti intorno alle sorgenti di Valdieri, un piccolo paese in Val Gesso sulle Alpi Marittime. Tale studio venne poi incorporato e pubblicato, nel 1793 nell'opera \u201c\"Des eaux sulphureuses et thermales de Vaudier\"\u201d del chimico G.A. Giobert.\nLa vita politica.\nDi indole liberale e progressista, nel 1794 venne coinvolto nei moti rivoluzionari piemontesi contro i regnanti di Casa Savoia e, a causa delle idee professate, fu costretto all'esilio in Francia.\nQui, sfruttando le proprie competenze mediche, gi\u00e0 nel dicembre dello stesso anno, ottenne il grado di medico militare. \nNel 1796 venne nominato medico-capo dell'Armata d'Italia, l'armata francese inviata in Italia per tentare di annettere il regno sabaudo alla neonata repubblica.\nVerso la fine del 1798, quando le truppe francesi riuscirono ad occupare Torino, costringendo alla fuga re Carlo Emanuele IV di Savoia, Balbis pot\u00e9 finalmente rientrare nella citt\u00e0 e qui, il 19 dicembre dello stesso anno venne chiamato a far parte del neonato Governo provvisorio della Nazione Piemontese, istituito dal generale francese Joubert, con il solenne giuramento di \u201c\"odio eterno alla tirannide, amore eterno alla libert\u00e0, all'eguaglianza e alla virt\u00f9\"\u201d.\nNel febbraio dell'anno seguente venne nominato Presidente del suddetto Governo e si trov\u00f2 a dover affrontare una situazione finanziaria disastrosa. Per tale motivo deliber\u00f2, in accordo con altri membri politici, di istituire un banco di credito utilizzando come garanzia i beni del clero dopo averli confiscati, rendendoli in tal modo patrimonio nazionale (come gi\u00e0 avvenuto in Francia, il 2 novembre 1789, ad opera dell'Assemblea Costituente).\nIspirati dalle idee della neonata repubblica francese, Balbis e gli altri membri del Governo maturarono presto l'idea di una possibile annessione del Piemonte alla Francia. Per riuscire a dare corpo al loro progetto attuarono una campagna di propaganda politica, recandosi ognuno nelle localit\u00e0 dove maggiori erano le rispettive conoscenze e il peso politico. Balbis si occup\u00f2 di raccogliere favori a Saluzzo e nei paesi adiacenti. \nLa sera del 9 marzo 1799, come risultato della votazione popolare, una commissione giungeva a Parigi per annunciare la volont\u00e0 dei piemontesi di essere annessi alla Repubblica di Francia.\nTale situazione ebbe per\u00f2 vita breve: l'esercito austro-russo, guidato dal generale russo Suvorov avanzava veloce verso il Piemonte e, nel maggio dello stesso anno, i monarchici (soprannominati \u201cbranda\u201d) riuscirono a ristabilire il governo di Casa Savoia mentre i repubblicani giacobini erano costretti a ritirarsi. \nLa sede del Governo repubblicano fu trasferita dapprima a Pinerolo, quindi a Fenestrelle. Il 26 maggio, quando gli austro-russi entrarono vittoriosi a Torino cacciando i soldati francesi, Balbis fu costretto a riparare nuovamente in Francia, dove riassunse il grado di medico militare.\nInformato della sconfitta subita in Piemonte dalle armate francesi, l'allora console Napoleone Bonaparte, appena rientrato dalla campagna in Egitto, ordin\u00f2 subito la costituzione di un'armata di sessantamila uomini che egli stesso avrebbe condotto in Italia. \nPartito il 6 maggio 1800 da Parigi, il 15 riusc\u00ec a forzare il blocco del Gran San Bernardo e, superato il forte di Bard, il 1\u00ba giugno entr\u00f2 a Milano. Oltrepassato il Po, il 9 giugno sconfisse l'esercito imperiale austriaco a Montebello e il 25 dello stesso mese, col sacrificio del generale Desaix, ottenne la famosa vittoria di Marengo.\nBalbis, seguendo nei ranghi dell'esercito l'avanzata di Napoleone, pot\u00e9 cos\u00ec assistere alla riannessione della propria patria alla Francia e alla nuova proclamazione della repubblica.\nLa carriera di botanico.\nStabilitosi nuovamente in Piemonte, l'anno successivo decise per\u00f2 di ritirarsi dalla vita politica per dedicarsi completamente alla scienza. \nNegli anni 1792-93 comp\u00ec un viaggio di istruzione in varie Universit\u00e0 italiane, accompagnato da lettere di presentazione di Allioni al quale riferiva sullo stato dei Musei e degli Orti Botanici visitati, sottolineando l'alta qualit\u00e0 di quello torinese rispetto alle altre sedi.\nNel 1801 venne invitato dall'Universit\u00e0 di Torino a ricoprire la carica di professore di botanica e nel dicembre, dopo la morte di P.M. Dana, a divenire Direttore del relativo orto botanico che negli ultimi anni, dopo l'abbandono di Carlo Allioni, era caduto pressoch\u00e9 in rovina anche per la scarsit\u00e0 di risorse finanziarie. Le uniche cure erano state portate dal custode capo Molineri, che era riuscito a conservare le piante esistenti ma queste si presentavano ormai in pessimo stato e in totale disordine. \nBalbis, forte anche dei suoi trascorsi politici, riusc\u00ec a destare l'interesse del generale francese Menou, allora amministratore capo del dipartimento del Po. Gli aiuti concessi, uniti alla perizia e alla perseveranza del suo curatore, consentirono all'orto botanico di riacquistare la bellezza perduta.\nDurante i tredici anni del suo mandato, Balbis riusc\u00ec ad aumentare la raccolta delle piante di ben millenovecento specie, anche grazie alla fitta corrispondenza intrattenuta con i pi\u00f9 rinomati botanici e le organizzazioni scientifiche d'Europa (a molte delle quali fu, tra l'altro, ammesso come membro).\nIn occasione delle sue escursioni botaniche era normale vederlo aggirarsi per le campagne attorno a Torino, descrivendo di volta in volta le caratteristiche botaniche o curative di una pianticella raccolta da uno dei tantissimi studenti che sempre lo seguivano.\nA causa della sua fama, ormai estesa oltre i confini del Piemonte, venne eletto membro dell'Accademia delle Scienze di Torino, quindi dal 1811 al 1814 Presidente della Societ\u00e0 Agraria di Torino e oper\u00f2 come corrispondente di molte Societ\u00e0 scientifiche straniere.\nLa notoriet\u00e0 raggiunta e la stima provata all'epoca nei suoi confronti sono dimostrate dal fatto che Carl Ludwig Willdenow, un famoso botanico tedesco, nel 1803 dedic\u00f2 a Balbis un nuovo genere di pianta, il genere \"Balbisia\", comprendente all'epoca una sola specie, la \"Balbisia elongata\" Willd.\nCon la caduta di Napoleone (1814) e la conseguente restaurazione della monarchia dei Savoia, per\u00f2, Balbis (come molti altri sostenitori dei francesi) cadde in disgrazia. \nNel 1814 fu radiato dai pubblici uffici e dalle Accademie Scientifiche piemontesi e si ritir\u00f2 a vita privata accettando l'ospitalit\u00e0 del Direttore dell'Orto Sperimentale della Reale Societ\u00e0 di Orticoltura presso una piccola casa nella zona della Crocetta di Torino, allora in aperta campagna. La casa era di propriet\u00e0 del chimico Evasio Borsarelli, direttore dell'orto e intimo amico di Balbis.\nQui egli dedic\u00f2 il suo tempo a coltivare piante rare, a collaborare con Borsarelli e a portare aiuto alle persone malate e povere di mezzi che si presentavano da lui in cerca di erbe medicamentose.\nNel 1816, nonostante la sua fama di oppositore di Casa Savoia, l'Universit\u00e0 di Torino lo nomin\u00f2 Professore Emerito assegnandogli un sussidio, che gli consent\u00ec di avere un reddito fino alla nomina nel 1819 a Direttore dell'Orto Botanico e titolare della Cattedra di Botanica presso la citt\u00e0 di Lione. \nPresto, l'eco della sua fama, ormai consolidata, raggiunse re Vittorio Emanuele I che, resosi conto delle capacit\u00e0 del botanico e della sua competenza, firm\u00f2 la sua riammissione all'Accademia delle Scienze di Torino e alla Regia Societ\u00e0 di Agricoltura.\nPoco tempo dopo Domenico Nocca, professore di botanica all'Universit\u00e0 di Pavia e direttore del relativo orto botanico dal 1797 al 1826, avendo deciso di censire la flora nel territorio della citt\u00e0, chiese a Balbis di aiutarlo nell'opera di classificazione. Il risultato del loro lavoro congiunto venne pubblicato, con il titolo \"Flora Ticinensis\", in due volumi, uno nel 1816, l'altro nel 1821.\nIl soggiorno a Lione.\nNel 1819 venne offerta a Balbis la direzione dell'orto botanico di Lione e la cattedra di professore di Botanica. Appena insediatosi nella sua nuova carica, si occup\u00f2 subito di riordinare l'organizzazione dell'orto, che nel periodo precedente era stato piuttosto trascurato. Come gi\u00e0 a Torino, inizi\u00f2 immediatamente una fitta corrispondenza con i direttori dei principali orti botanici d'Europa, scambiando con essi conoscenza e semi, aumentando rapidamente il numero di specie vegetali dell'orto. Contemporaneamente si occup\u00f2 di riordinarne e arricchirne anche l'erbario, non trascurando il proprio che aveva portato con s\u00e9 dall'Italia.\nDurante la sua permanenza a Lione si pose come obiettivo quello di censire le specie botaniche presenti nella zona della citt\u00e0 e spesso si rec\u00f2 a Parigi e a Ginevra a consultare gli immensi erbari dei musei di storia naturale e dei pi\u00f9 celebri botanici di quelle citt\u00e0.\nNel 1820 venne nominato membro della Reale Accademia delle scienze di Lione, della Societ\u00e0 di Medicina e di quella di Agricoltura, nel 1822 contribu\u00ec a fondare la Societ\u00e0 Linneana; soltanto quattro anni pi\u00f9 tardi, si trov\u00f2 a presiederle tutte e quattro.\nLe sue lezioni e le sue escursioni botaniche erano frequentatissime, oltre che dai suoi allievi, anche da molti dilettanti.\nLa sua notoriet\u00e0 venne definitivamente consolidata nel 1827 con la pubblicazione del primo tomo (il secondo sarebbe stato pubblicato l'anno successivo) dell'opera \u201c\"Flore Lyonnaise\"\u201d, frutto del suo lavoro di ricerca e classificazione svolto negli anni della sua permanenza nella citt\u00e0 francese.\nGli ultimi anni.\nGi\u00e0 dal 1827, per\u00f2, Balbis aveva iniziato ad avere seri problemi di salute e, nel 1830, fu costretto per tale motivo a chiedere di essere dispensato da tutti i suoi incarichi, con rammarico suo e delle pi\u00f9 alte cariche pubbliche lionesi, per rientrare in Piemonte a curarsi.\nPart\u00ec per Torino nel settembre di quell'anno portando con s\u00e9 la sua raccolta di libri, il suo ricchissimo erbario e quello dell'Allioni, acquistato dopo la sua morte, che aveva sempre conservato separato dal proprio, pur essendone divenuto il legittimo proprietario, per mantenerne l'integrit\u00e0.\nNonostante le cure e le attenzioni di parenti e amici, si spense a Torino il 13 febbraio del 1831, all'et\u00e0 di 66 anni.\nLa sua vita fu fra le pi\u00f9 movimentate e ricche di interessi ed il suo epistolario testimonia rapporti con eminenti studiosi fra cui De Candolle, Beguinot, Tenore ed altri. Le sue numerose ed importanti pubblicazioni evidenziano il prevalere degli interessi botanici volti a completare le conoscenze sulla flora pedemontana, anche se l'elenco completo degli scritti non \u00e8 attualmente reperibile in nessun reperto bibliografico. \nLa sorte degli erbari.\nL'erbario di Balbis pass\u00f2 in eredit\u00e0 al nipote, Vincenzo, che, per\u00f2, mor\u00ec alcuni mesi dopo. Rimase allora depositato per alcuni mesi a Moretta, presso altri parenti, finch\u00e9, per opera del professor Giuseppe Giacinto Moris (allievo di Balbis), venne comprato dalla Regia Universit\u00e0 di Torino che lo colloc\u00f2 nell'Orto botanico di Torino (dove ancor oggi \u00e8 conservato all'interno dell\"Herbarium Universitatis Taurinensis\").\nL'erbario dell'Allioni, per disposizione di Balbis, venne affidato al botanico francese Matthieu Bonafous, uno dei pi\u00f9 grandi cultori di storia naturale dell'epoca, ammiratore e amico dell'Allioni, che in seguito ne affid\u00f2 la custodia all'Accademia di Agricoltura di Torino. \nNel 1981 quest'ultima lo don\u00f2 a sua volta all'Istituto Botanico dell'Universit\u00e0 di Torino che inser\u00ec anch'esso nell\"Herbarium Universitatis Taurinensis\".\nRiconoscimenti.\nL'illustre botanico svizzero Alphonse De Candolle (1806-1893), a proposito di Balbis scrisse:\nAmici e ammiratori, poco dopo la sua morte, fecero erigere nell'area del cimitero di Torino riservata alla famiglia Bonafous un monumento alto circa 5 metri, progettato dall'ingegner Gaetano Lombardi, gi\u00e0 autore del progetto del cimitero, e realizzato dal professor Giacomo Spalla. Su di esso \u00e8 scolpita l'effigie di Balbis, cos\u00ec come appariva negli ultimi anni della sua vita, l'immagine di una Balbisia e la scritta in latino:\nIl Comune di Torino gli ha dedicato una via in Borgo San Donato.\nIl comune di Moretta, suo paese natale, gli dedic\u00f2 una via e la locale scuola media.\nIl botanico Luigi Colla gli dedic\u00f2 una specie di banano che per primo descrisse e coltiv\u00f2 nel suo orto botanico di Rivoli, la \"Musa balbisiana\".\nA Giovan Battista Balbis \u00e8 dedicato anche il garofano di Balbis \"(Dianthus balbisii)\", una specie di garofano comune in Italia e molto simile al garofano dei certosini, con il quale viene frequentemente confuso."}
{"id": "64633", "revid": "173617", "url": "https://it.wikipedia.org/wiki?curid=64633", "title": "95 tesi di Lutero", "text": "La Discussione sulla dichiarazione del potere delle indulgenze (in latino: \"Disputatio pro declaratione virtutis indulgentiarum\"), nota anche come Le 95 tesi, fu un elenco di tesi, redatte dal frate agostiniano Martin Lutero. Dal 16 al 18 aprile 1521 Lutero fu convocato per ritrattarle alla Dieta di Worms ma, invece di abiurare, difese dinanzi all'assemblea la sua riforma del cristianesimo, che sar\u00e0 successivamente denominata Riforma protestante.\nSi racconta che questo elenco di tesi sia stato affisso alla porta della chiesa del castello (\"Schlosskirche\") di Wittenberg, in vista di una pubblica assemblea in cui Lutero avrebbe difeso e provato le proprie affermazioni, come era allora costume corrente nei centri universitari. Ma, in realt\u00e0, non risultano testimonianze coeve dell'affissione. Autorevoli storici hanno sostenuto che le 95 tesi furono in realt\u00e0 inviate il 31 ottobre 1517 ai vescovi interessati e che furono diffuse solo dopo la mancata risposta dei vescovi. La storia dell'affissione infatti \u00e8 raccontata nel 1546 da Filippo Melantone, che peraltro il 31 ottobre 1517 non era a Wittenberg.. \nComunque, questo ipotetico gesto per convenzione storica \u00e8 considerato l'inizio della Riforma protestante.\nContesto storico-religioso.\nImpegnato nel grandioso progetto di rifacimento della Basilica di San Pietro in Vaticano, papa Leone X si trovava in una profonda crisi finanziaria, anche perch\u00e9 la Santa Sede aveva gi\u00e0 contratto un enorme debito per le guerre antifrancesi in Italia. Fu quindi bandita, attraverso le diocesi, compresa quella di Magonza, un'intensa campagna di vendita straordinaria di indulgenze.\nIl principe elettore di Sassonia Federico il Saggio, nel cui territorio Lutero viveva e insegnava, e suo cugino il duca Giorgio di Sassonia, il cui territorio era confinante, si riservarono la vendita di indulgenze nelle loro terre, ma i fedeli si mettevano comunque in viaggio per acquistarle nelle terre confinanti. Si raggiunsero eccessi e si diffusero interpretazioni distorte della dottrina in materia di sacramenti: \u00absi verificavano grossolani abusi, per cui, confondendo la pena temporale con la colpa, si prometteva che bastasse acquistare la bolla indulgenziale per ottenere il perdono di determinati peccati o che l'anima (ad esempio di parenti defunti) \"volasse dal purgatorio in cielo\"\u00bb.\nL'azione di Lutero fu in gran parte una risposta a questa vendita di indulgenze da parte di Johann Tetzel, un frate domenicano, che agiva su commissione dell'arcivescovo Alberto di Magonza nominato commissario dal papa Leone X, in quelle terre. Lutero trovava inammissibile che la remissione della pena per i peccati commessi potesse essere lucrata con il versamento di una somma di denaro, considerando che secondo la dottrina cattolica l'assoluzione penitenziale rimette la colpa ma non la pena (che per i morti \u00e8 scontata nel purgatorio). Per sostenere le sue convinzioni redasse le 95 tesi, invitando il principe di Sassonia e la comunit\u00e0 accademica a una discussione sul valore e l'efficacia delle pene e delle indulgenze. L'iniziativa di Lutero provoc\u00f2 ben presto una scossa religiosa, che ebbe non poche ripercussioni anche di carattere politico.\nSecondo la tradizione, Lutero affisse l'elenco delle tesi sul portone della chiesa di Ognissanti del castello di Wittenberg, il 31 ottobre 1517. L'evento non \u00e8 documentato da testimonianze coeve, mentre \u00e8 documentato l'uso delle porte delle chiese con una funzione molto simile alle bacheche per gli annunci. La maggior parte degli storici concorda che in quella data Lutero sped\u00ec le 95 tesi all'arcivescovo di Magonza Alberto di Hohenzollern e ad altri vescovi, ad alcuni amici e ad altre universit\u00e0. Alcuni storici suggeriscono che l'affissione potrebbe essere avvenuta nel novembre del 1517. Resta per\u00f2 il fatto che Lutero stesso non racconta in nessuno dei suoi scritti l'accaduto. \nLo storico Erwin Iserloh rigett\u00f2 la storicit\u00e0 dell'affissione delle 95 tesi Wittenberg, attestata solamente da Melantone, e dopo la morte di Lutero. Tale opinione \u00e8 stata condivisa nel 2016 da Giancarlo Pani nella rivista \"La Civilt\u00e0 Cattolica\", diretta da un collegio di scrittori gesuiti.\nLa difesa delle 95 tesi di fronte alla Dieta di Worms.\nIl 3 gennaio 1521 con la bolla \"Decet Romanum Pontificem\", Leone X scomunicava Martin Lutero con l'accusa di eresia hussita. Lutero aveva gi\u00e0 spregiativamente bruciato in pubblico la bolla papale \"Exsurge Domine\" (15 giugno 1520) con la quale era stato minacciato di scomunica se non avesse desistito dal proprio intento (\"in suo pravo et damnato proposito obstinatum\"). Fatto del tutto eccezionale era che alla scomunica non seguisse l'intervento del braccio secolare per eseguire la condanna dell'eretico ma Carlo V, all'atto dell'elezione imperiale, aveva promesso che nessun suddito sarebbe stato condannato senza prima esser sottoposto a processo e il principe Federico il Saggio aveva ottenuto dall'imperatore la promessa che a Lutero, una volta giunto a Worms, non fosse fatto alcun male e che gli si sarebbe stato consentito di esporre le sue ragioni.\nIl 17 aprile 1521, a Worms, dopo aver aspettato due ore ai piedi delle scale, Martin Lutero si trov\u00f2 alla presenza dell'imperatore, che lo scrutava impassibile e silenzioso, e di tutti e sette i principi elettori. Su un tavolo erano gettati alla rinfusa le sue opere. Un consigliere disse: \u00ab\"Intitulentur libri\"\u00bb (\u00abSi leggano i titoli\u00bb). Lutero a voce bassa e parlando in latino e tedesco, li riconobbe per suoi ma aggiunse che per l'eventuale ritrattazione voleva un po' di tempo per riflettere. I membri della dieta si consigliarono e votarono. L'avvocato imperiale sostenne che Lutero non era degno di una proroga ma, per la buona disposizione dell'imperatore, gli si concedevano ventiquattr'ore. Carlo V lasciando la sala della dieta aveva detto al suo seguito: \u00abNon sar\u00e0 costui a farmi eretico\u00bb.\nIl giorno dopo Lutero, ancora dopo una lunga attesa, fu introdotto nella sala della dieta. L'avvocato imperiale lo apostrof\u00f2 bruscamente stupendosi: \u00abcome in questioni di fede ci sia tanto da pensare e riflettere: nelle cose della fede non c'\u00e8 dubbio, non ci pu\u00f2 essere dubbio per nessuno. Rispondete dunque\u00bb. \nIl \"pater Martinus\", esprimendosi in latino, dichiar\u00f2 innanzitutto di parlare anche in difesa della nazione tedesca oppressa e angariata dalla corruzione e dalla fiscalit\u00e0 della Chiesa. Quanto poi nei suoi libri riguardava la fede, egli non poteva certo ritrattare e neanche quelle opere che criticavano l'operato del papa egli poteva ripudiare, poich\u00e9 era dovere di ogni buon cristiano rimproverare chi si allontanava dalla dottrina evangelica.\nEgli era invece pronto alla ritrattazione per gli scritti rivolti contro i suoi nemici, poich\u00e9 riconosceva di avere esagerato nella polemica, ma non per la dottrina. Aggiungeva che egli sapeva bene che dalla sua predicazione sarebbero potuti nascere disordini, ma anche Cristo aveva detto che non era venuto per metter pace. Concluse chiedendo la protezione dell'imperatore dai suoi nemici. Si doveva ora tradurre in tedesco quanto era stato detto in latino ma Lutero appariva prostrato dalla fatica, dal caldo e dall'emozione tanto che uno dei consiglieri presenti gli disse che, se non se la sentiva, non era necessario continuare. Lutero allora si fece forza e ripet\u00e9 il suo discorso in tedesco.\nL'avvocato imperiale gli contest\u00f2 che quanto era scritto nei suoi libri era argomento di vecchie eresie ormai confutate e che non era possibile credere che la Chiesa fosse vissuta nell'errore sino all'arrivo di Lutero stesso. Lutero si dichiar\u00f2 pronto alla ritrattazione solo se lo avessero persuaso con scritti o con parole rifacendosi al Vangelo poich\u00e9 egli non poteva andare contro la sua stessa coscienza mettendo a rischio la salvezza della sua anima:\nL'avvocato chiese a Lutero se, a suo parere, la Chiesa avesse sino ad allora errato.\n\"\u00abEbbene s\u00ec\" \u2013 rispose Lutero \u2013 \"ha sbagliato e per molti articoli; \u00e8 chiaro come il sole e lo dimostrer\u00f2. Che Dio mi aiuti: sono pronto\u00bb\". \nA questo punto Carlo V disse di averne abbastanza e lasci\u00f2 la dieta. La folla presente cominci\u00f2 a tumultuare e la scorta delle guardie gli si avvicin\u00f2, altrettanto fecero i suoi amici temendo volessero arrestarlo ma Lutero li rassicur\u00f2: \u00abNon mi arrestano, mi accompagnano\u00bb. \nArrivato nella sua stanza d'albergo, racconta un testimone del tempo, Lutero \"alz\u00f2 le braccia in alto come fanno i vincitori nel torneo\" esclamando: \u00abCe l'ho fatta!\u00bb (\u00ab\"Ich bin hindurch\"\u00bb).\nConseguenze e reazioni al discorso di Lutero.\nCarlo V convoc\u00f2 per il giorno successivo in una seduta separata i sette elettori e i maggiori principi e a sua volta disse: \u201cVoi sapete che io discendo da un lungo lignaggio di imperatori cristiani di questa nobile nazione tedesca, dai re cattolici di Spagna, dagli arciduchi d'Austria e dai duchi di Borgogna. Essi sono stati tutti fedeli sino alla morte alla Chiesa di Roma e hanno difeso la fede cattolica e l'onore di Dio. Ho deciso di seguire i loro passi. Un solo frate che va contro tutta la cristianit\u00e0 di un migliaio di anni deve essere nell'errore. Perci\u00f2 ho deciso di rischiare le mie terre, i miei amici, il mio corpo, il mio sangue, la mia vita e la mia anima. E non soltanto io, ma anche voi di questa nobile nazione tedesca, su cui cadrebbe eterna vergogna se per negligenza vostra dovesse sopravvivervi non dico l'eresia, ma il mero sospetto di eresia\u201d.\nIl giorno dopo la Dieta venne informata delle decisioni dell'imperatore: egli si dichiarava disposto a rispettare il salvacondotto che aveva concesso a Lutero e quindi gli concedeva d'allontanarsi; nel contempo per\u00f2 affermava di essere deciso ad \u00abagire contro di lui come contro un eretico notorio\u00bb e chiedeva agli ordini che tenessero fede alla promessa che gli era stata fatta, cio\u00e8 che avrebbero collaborato alla cattura del monaco qualora si fosse rifiutato di ritrattare."}
{"id": "64634", "revid": "3732", "url": "https://it.wikipedia.org/wiki?curid=64634", "title": "Vetus latina", "text": "Vetus latina (espressione latina traducibile in italiano con \u00abAntica latina\u00bb) \u00e8 la denominazione convenzionale utilizzata per indicare tutte le diverse traduzioni della Bibbia in lingua latina fatte da vari autori in vari ambiti, dal II al IV secolo, precedenti cio\u00e8 la \"Vulgata\", la traduzione della Bibbia in lingua latina curata da Sofronio Eusebio Girolamo.\nOltre a numerose traduzioni parziali esistevano due traduzioni complete: una, originata in Africa, ricevette il nome di Afra; l'altra, usata in Occidente, deve essere probabilmente identificata con l'Itala di cui parla Agostino d'Ippona.\n\u00ab\"In ipsis autem interpretationibus, Itala ceteris praeferatur; nam est verborum tenacior cum perspicuitate sententiae\".\u00bb (De Doctrina Christiana, II, 15)\nLa lingua di partenza di questi testi \u00e8 sempre il greco antico, quella di arrivo un latino ricco di inserti popolari. La loro qualit\u00e0 \u00e8 perci\u00f2 molto variabile. Agostino prefer\u00ec l\"'Itala\" ad ogni altra traduzione latina. \nEdizioni.\nIl testo. ricostruito a partire dai testi patristici e pochi manoscritti integrali. viene edito dai monaci di Beuron dal 1954 in poi."}
{"id": "64637", "revid": "287204", "url": "https://it.wikipedia.org/wiki?curid=64637", "title": "Louis Nicolas Vauquelin", "text": "Biografia.\nI suoi primi contatti con la chimica si realizzarono a seguito del suo impiego (dal 1777 al 1779), come assistente di laboratorio, presso un farmacista di Rouen. Entrato in contatto con Antoine-Fran\u00e7ois de Fourcroy, lavor\u00f2 come suo assistente dal 1783 al 1791. \nInizialmente i suoi lavori vennero pubblicati con la firma del suo maestro e mecenate, in seguito riusc\u00ec a farsi citare come coautore. Dal 1790 inizi\u00f2 a firmare da solo le sue ricerche, arrivando a pubblicare, in tutta la sua carriera, 376 saggi. La maggior parte di essi furono semplici resoconti di pazienti e laboriose operazioni di analisi e pu\u00f2 sorprendere che, nonostante tutte le sostanze analizzate, arriv\u00f2 a scoprire soltanto due nuovi elementi, il berillio (1798), individuato come ossido nel berillo (un minerale) e il cromo (1797), individuato in un minerale di piombo rosso proveniente dalla Siberia. Vauquelin lavor\u00f2 anche sullo sviluppo di un processo per ottenere ammoniaca liquida alla pressione atmosferica.\nSia contemporaneamente che in successione, Vauquelin occup\u00f2 le cariche di ispettore di miniere, professore alla Scuola delle Miniere e alla Scuola Politecnica, saggiatore di oggetti d'oro e d'argento, professore di chimica all'Universit\u00e0 di Francia e al Jardin des Plantes, membro del Consiglio dell'Industria e del Commercio, commissario sulle leggi farmaceutiche. Alla morte di Fourcroy, nel 1809, venne nominato quale suo successore alla carica di professore di chimica alla Facolt\u00e0 di Medicina.\nLe sue lezioni, che erano completate con esercitazioni pratiche di laboratorio, vennero frequentate da molti chimici che in seguito ottennero fama.\nTra i suoi lavori pi\u00f9 noti il \"Manuel de l'essayeur\"."}
{"id": "64638", "revid": "3535", "url": "https://it.wikipedia.org/wiki?curid=64638", "title": "Vetus Latina", "text": ""}
{"id": "64640", "revid": "120830378", "url": "https://it.wikipedia.org/wiki?curid=64640", "title": "Ipersostentatore", "text": "L'ipersostentatore \u00e8 un organo mobile connesso alle ali e comune a molti aeroplani. In italiano viene spesso indicato con il termine anglosassone flap, se l'elemento \u00e8 posto sul bordo d'uscita, o slat (in italiano alula) se l'ipersostentatore \u00e8 posto sul bordo d'attacco. In alcuni aeroplani militari (come Eurofighter Typhoon, M346) gli ipersostentatori sul bordo di attacco vengono indicati come leading edge flap.\nGli ipersostentatori vengono utilizzati soprattutto in decollo ed in atterraggio per aumentare la portanza dell'ala a basse velocit\u00e0.\nPrincipio di funzionamento.\nL'incremento di portanza \u00e8 dato da due fattori: dalla maggior curvatura del profilo e, su alcuni tipi di ipersostentatori, dall'aumento della corda sul profilo alare. Come effetto secondario si ha un incremento non trascurabile anche della resistenza aerodinamica.\nGli ipersostentatori di bordo d'attacco funzionano anche come \"soffiatori\" per il flusso d'aria sul dorso del profilo alare, in alcuni casi aumentando la turbolenza dello strato limite, energizzandone il flusso e ritardando cos\u00ec il suo distacco dalla parte superiore dell'ala. Sono stati studiati in passato anche altri sistemi per il controllo dello strato limite quali l'aspirazione lungo il dorso dell'ala o il \"jet flap\", ma a causa della loro complessit\u00e0 costruttiva e di manutenzione hanno trovato applicazione solo in prototipi o pochi altri velivoli militari.\nAnzich\u00e9 portare l'ala ad angoli d'attacco critici e rischiare quindi uno stallo imminente, grazie agli ipersostentatori, il profilo alare viene modificato aumentandone la curvatura e la sua superficie (attraverso l'estensione dei \"flap o\" ipersostentatori di bordo d'uscita) permettendo cos\u00ec al \"flusso aerodinamico\" di non separarsi dal bordo di estradosso (parte superiore dell'ala dove si genera l'effetto principale della portanza, ovvero il sostenimento dell'aereo attraverso lo scorrimento dei filetti fluidi sulla superficie stessa); viene garantita cos\u00ec una superficie alare \"portante\" adeguata anche a basse velocit\u00e0 e ad alti valori di angolo di incidenza; condizioni queste che si verificano principalmente nelle fasi di decollo e atterraggio.\nNegli aerei pi\u00f9 piccoli (e meno veloci) gli ipersostentatori a volte non vengono utilizzati, poich\u00e9 l'ala \u00e8 gi\u00e0 progettata per lavorare a bassa velocit\u00e0, mentre in quelli leggermente pi\u00f9 grandi vengono solo usati quelli di tipo \"flap\", posizionati sul bordo d'uscita e che si inclinano verso il basso con angoli regolabili dal pilota.\nGli aerei di linea, che viaggiano per gran parte del loro tempo ad alta velocit\u00e0 (circa 470 nodi, pari a 870 km/h, per un Boeing 737) hanno bisogno di sostanziali modifiche alla loro aerodinamica in fase di avvicinamento e atterraggio: cos\u00ec il pilota aziona sia flap che slat e pu\u00f2 atterrare a velocit\u00e0 (circa 120 nodi) ragionevolmente lontane da quella di stallo.\nIn generale, i flap aperti parzialmente (10-20\u00b0) generano un forte aumento di portanza ed un relativamente piccolo aumento di resistenza (che per\u00f2 \u00e8, comunque, maggiore di quello di portanza), mentre aperti completamente (30-45\u00b0) comportano un forte aumento della resistenza. Per questo motivo la prima configurazione viene usata, praticamente sempre, per consentire il decollo da piste aventi una lunghezza ridotta, o per atterrare su piste notevolmente corte o caratterizzate da ostacoli (ad es. quella di Lampedusa, Pantelleria, Reggio Calabria, ecc.); da sottolineare, infine, che l'uso di un alto settaggio di flap viene fortemente consigliato dalle case costruttrici nel caso di un atterraggio su piste \"contaminate\" (per contaminata si intende quella porzione di pista sulla quale vi sia una considerevole quantit\u00e0 di acqua \"stagnante\" a seguito di un forte temporale, ad esempio, oppure vi sia presente una certa quantit\u00e0 di neve o altro materiale). Queste direttive, riguardo all'uso dei \"flap\" in atterraggio su piste \"contaminate\", hanno lo scopo di diminuire al massimo l'eventualit\u00e0 di un fenomeno chiamato \"aquaplaning\" assicurando, cos\u00ec, un buon coefficiente di attrito delle ruote sul manto della pista e rendendo pi\u00f9 efficace l'azione frenante, anche perch\u00e9 l'avvicinamento con alti settaggi di flaps, (es: 40\u00b0) avviene a velocit\u00e0 pi\u00f9 basse rispetto ad un settaggio pi\u00f9 basso (es: 25\u00b0).\nL'aumento di portanza va dal 30-40% dei modelli pi\u00f9 semplici installati sugli aerei da turismo, al 100-150% per i modelli pi\u00f9 complessi, installati sugli aerei di linea. Bisogna tenere presente che la velocit\u00e0 di stallo diminuisce in modo inversamente proporzionale alla radice quadrata del coefficiente di lift e direttamente proporzionale alla radice quadrata della portanza. In altre parole, occorre quadruplicare il coefficiente di lift per dimezzare la velocit\u00e0 di stallo. Per\u00f2 lo spazio di decollo e di atterraggio aumenta con il quadrato della velocit\u00e0, quindi raddoppiando il coefficiente di lift, si dimezzano gli spazi di decollo e atterraggio.\nGli ipersostentatori negli alianti.\nNegli alianti sono impiegati flap con particolari funzioni e configurazioni. Possono infatti essere impostati, oltre che nelle classiche configurazioni per il volo lento dette configurazioni positive, anche in una \"configurazione negativa\" per il volo veloce. In pratica negli alianti, specialmente quelli moderni, \u00e8 possibile non solo l'escursione verso il basso, ma anche verso l'alto; in tal modo si diminuisce la curvatura del profilo diminuendo la resistenza e rendendolo pi\u00f9 adatto al volo veloce.\nNegli alianti sono a volte adottati dei flap diruttori, con funzione di aerofreno.\nLa presenza o meno dei flap, \u00e8 una delle caratteristiche utilizzate per identificare la classe di appartenenza del velivolo, dato che rappresenta un vantaggio, rispetto ai modelli che non li adottano, nelle competizioni di volo a vela.\nTipologie di ipersostentatori sul bordo d'uscita.\nIpersostentatore semplice o \"plain flap\".\nSono costituiti semplicemente da parti del bordo d'uscita incernierate all'ala con escursione massima compresa tra 40\u00b0 e 50\u00b0. L'aumento del coefficiente di portanza, al massimo del 50%, \u00e8 dovuto esclusivamente alla variazione di curvatura del profilo, da notare che il profilo in questo frangente si \u00e8 trasformato in un \" concavo convesso \" e quindi un profilo dal volo lento e della massima portanza che in questa situazione (decollo o atterraggio) \u00e8 l'ideale, mentre in volo ritraendo il flap, torna ad essere un profilo ideale per il volo veloce.\nIpersostentatore a fessura o \"slotted flap\".\nApparentemente uguali ai \"plain flap\", hanno come caratteristica, quando estesi, di creare tra bordo d'uscita dell'ala e bordo d'attacco dell'ipersostentatore una fessura di forma ben determinata, che consente un passaggio di flusso ventrale, dotato di maggior energia, sul dorso dell'ipersostentatore. Tale deviazione di flusso va ad incrementare l'energia dello strato limite sulla superficie dorsale dell'ipersostentatore, generando cos\u00ec un aumento del coefficiente di portanza pari al 70%. \u00c8 comunque sempre presente il contributo all'aumento di portanza dato dalla variazione della curvatura del profilo.\nIpersostentatore di intradosso (o a spacco) o \"split flap\".\nSono costituiti da una superficie piana incernierata all'ala nella superficie ventrale e vengono deflessi con angolazioni simili a quelle dei \"plain flap\". L'aumento del coefficiente di portanza, circa del 60%, \u00e8 ottenuto grazie all'aumento della curvatura del profilo, ma \u00e8 leggermente maggiore rispetto a quello dei \"plain flap\" a causa del fatto che la superficie alare dorsale non viene modificata. La sostanziale caratteristica degli \"split flap\" \u00e8 quella di generare un'elevata resistenza anche per piccoli angoli di estensione, perch\u00e9 provocano una separazione tra flusso dorsale e ventrale in prossimit\u00e0 del bordo d'uscita, creando cos\u00ec una scia turbolenta, detta anche \"treccia di Berenice\" che va ad incrementare la resistenza di forma.\nIpersostentatore a scorrimento o \"Fowler flap\".\nHanno caratteristiche molto simili alle precedenti superfici di controllo secondarie, con la particolarit\u00e0 che il loro movimento non impiega un solo grado di libert\u00e0 bens\u00ec due, rotazione e traslazione. Tale privilegio pu\u00f2 essere tradotto in una maggiore efficienza in termini di controllabilit\u00e0 del velivolo in particolari configurazioni di volo.\nTipologie di ipersostentatori sul bordo d'attacco.\nAletta a bordo d'attacco articolato a persiana.\nPi\u00f9 comunemente nominate slat, sono superfici aerodinamiche sul bordo d'attacco delle ali degli aeromobili ad ala fissa, che fanno parte di quest'ultimo quando sono ritratte. Quando invece vengono estese, grazie a delle rotaie di scorrimento vengono guidate a creare un allungamento del profilo alare con un contemporaneo accentuamento della curvatura del profilo stesso. Si crea al contempo una fessura che permette il passaggio di un determinato flusso ad alta velocit\u00e0 in grado di energizzare lo strato limite superiore.\nAletta a bordo d'attacco articolato \u201cdroop-nose\u201d.\nSimile alla precedente, ma, mentre quello consiste in un pannello che si allontana dal bordo anteriore dell'ala quando viene esteso, in questo \u00e8 l'intera sezione del bordo anteriore che ruota verso il basso.\nAletta Handley-Page.\nL'aletta Handley-Page (in inglese leading edge slot) \u00e8 un tipo di ipersostentatore installato sul bordo di attacco delle ali che, estendendosi in avanti, crea una fessura e permette cos\u00ec all'aria di fluire dall'intradosso (superficie inferiore o ventre) verso l'estradosso (superficie superiore o dorso) dell'ala. In questo modo si consente al velivolo di volare ad elevati angoli d'attacco riducendo la velocit\u00e0 di stallo.\nAletta Kr\u00fcger.\nA differenza delle lamelle o dei bordi d'attacco pendenti, la superficie superiore dell'ala principale e il suo naso non vengono modificati. Invece, una parte dell'ala inferiore viene ruotata in avanti, di fronte al bordo d'attacco. Solitamente ci si riferisce a questo come leading edge flap."}
{"id": "64643", "revid": "647919", "url": "https://it.wikipedia.org/wiki?curid=64643", "title": "Lulubelle Loon", "text": ""}
{"id": "64644", "revid": "838137", "url": "https://it.wikipedia.org/wiki?curid=64644", "title": "59 a.C.", "text": ""}
{"id": "64645", "revid": "838137", "url": "https://it.wikipedia.org/wiki?curid=64645", "title": "75 a.C.", "text": ""}
{"id": "64646", "revid": "88740", "url": "https://it.wikipedia.org/wiki?curid=64646", "title": "Calliano", "text": ""}
{"id": "64648", "revid": "838137", "url": "https://it.wikipedia.org/wiki?curid=64648", "title": "98 a.C.", "text": ""}
{"id": "64650", "revid": "785863", "url": "https://it.wikipedia.org/wiki?curid=64650", "title": "Pistacchio Coot", "text": ""}
{"id": "64655", "revid": "125588701", "url": "https://it.wikipedia.org/wiki?curid=64655", "title": "Vittime di Cosa nostra in Italia", "text": "Le vittime di Cosa nostra in Italia, accertate fino ai primi anni sessanta del '900, risultano essere circa 519, che superano il valore di 5.000 se compresi anche gli stessi mafiosi uccisi.\nCosa nostra \u00e8 attestata esistente fin dal 3 agosto 1838 in Sicilia, sulla base di una relazione del procuratore borbonico Pietro Cal\u00e0 Ulloa, ma le vittime di questa organizzazione mafiosa cominciarono ad essere documentate solo a partire dal 17 dicembre 1860, data dell'annessione della Sicilia al costituendo Regno d'Italia. L'elevato potenziale delittuoso raggiunto da Cosa nostra gi\u00e0 in fase preunitaria \u00e8 per\u00f2 dimostrato dall'attentato mafioso subito il 27 novembre 1859 da Salvatore Maniscalco, comandante della gendarmeria borbonica."}
{"id": "64669", "revid": "125449623", "url": "https://it.wikipedia.org/wiki?curid=64669", "title": "Phoenix (disambigua)", "text": "Phoenix significa \"fenice\" in latino e in inglese. Il termine pu\u00f2 riferirsi a:"}
{"id": "64670", "revid": "125045323", "url": "https://it.wikipedia.org/wiki?curid=64670", "title": "Gaio Mario", "text": "Lo storico Plutarco gli dedic\u00f2 una delle sue \"Vite parallele\", raffrontandolo al re d'Epiro Pirro.\nBiografia.\nLa carriera di Gaio Mario \u00e8 particolarmente emblematica della situazione nella tarda repubblica, in quanto si sviluppa attraverso fatti e circostanze che, in seguito, porteranno alla caduta della Repubblica romana. Mario era un \"homo novus\", cio\u00e8 proveniente da una famiglia italica che non faceva parte della nobilt\u00e0 romana, e seppe distinguersi e giungere alla ribalta della vita pubblica di Roma per merito della propria competenza militare. L'oligarchia dominante fu costretta, suo malgrado, a cooptarlo nel proprio sistema di potere.\nA causa del verificarsi di una situazione di grande pericolo per la minaccia di invasioni su larga scala, gli si dovette concedere un potere militare senza precedenti nella storia di Roma, e questo a scapito del rispetto delle leggi e delle tradizioni vigenti, che dovettero essere adattate alla nuova situazione di emergenza. Alla fine fu varata una profonda riforma della leva militare, che in passato raccoglieva solamente proprietari terrieri, e che da allora fu aperta anche a cittadini provenienti dalle classi dei nullatenenti. Nel lungo termine questa riforma ebbe l'effetto di cambiare in modo radicale e irreversibile la natura dei rapporti fra l'esercito e lo Stato.\nOrigini familiari e giovinezza.\nGaio Mario nacque ad \"Arpinum\", nel \"Latium adiectum\", precisamente nella frazione che ancora oggi porta il suo nome: Casamari (oggi frazione del comune di Veroli, in provincia di Frosinone), nel 157 a.C.. La citt\u00e0, d'antica origine volscia, era stata conquistata dai Romani verso la fine del VI secolo a.C., e aveva ricevuto la cittadinanza romana senza diritto di voto (\"civitas sine suffragio\"). Soltanto nel 188 a.C.(?) le vennero concessi i pieni diritti civili. Plutarco riferisce che il padre era un manovale, ma la notizia non \u00e8 confermata da altre fonti, e tutto lascia pensare che sia falsa. Infatti i Marii avevano relazioni con ambienti della nobilt\u00e0 romana, partecipavano da protagonisti alla vita politica della piccola cittadina e appartenevano all'ordine equestre. Le difficolt\u00e0 che incontr\u00f2 agli esordi della sua carriera a Roma dimostrano semmai quanto fosse arduo per un \"homo novus\" affermarsi nella societ\u00e0 romana del tempo.\nInizi della carriera (134-110 a.C.).\nNel 134 a.C. si distinse per le notevoli attitudini militari dimostrate in occasione dell'assedio di Numanzia, in Spagna, tanto da farsi notare da Publio Cornelio Scipione Emiliano (soprannominato Africano Minore). Non \u00e8 dato sapere con certezza se venne in Spagna al seguito dell'esercito di Scipione, oppure se si trovasse gi\u00e0 in precedenza a servire nel contingente che, con scarso successo, da tempo cingeva d'assedio Numanzia. Sta di fatto che Mario parve fin dall'inizio molto interessato a far carriera politica in Roma stessa. Infatti si candid\u00f2 per la carica di tribuno militare di una delle 4 prime legioni (in tutto i tribuni elettivi erano 24, mentre tutti gli altri venivano nominati dai magistrati preposti agli arruolamenti).\nLo storico Sallustio ci informa che il suo nome era del tutto sconosciuto agli elettori, ma che alla fine i rappresentanti delle trib\u00f9 lo elessero per merito del suo eccellente stato di servizio e su raccomandazione di Scipione Emiliano. Successivamente si ha notizia di una sua candidatura alla carica di questore ad Arpino. \u00c8 probabile che egli utilizzasse le posizioni di comando ad Arpino per raccogliere dietro di s\u00e9 un consistente numero di clienti su cui fare affidamento per le successive mosse che aveva in animo di compiere. Tuttavia sono solo congetture in quanto nulla si conosce della sua attivit\u00e0 come questore.\nNel 120 a.C. Mario fu eletto tribuno della plebe per il 119 a.C. A quanto sembra si era gi\u00e0 candidato alla carica nel 121 a.C., ma senza successo. Un ruolo determinante ebbe, nell'occasione, il sostegno della potente famiglia dei Cecilii Metelli, verso i quali probabilmente aveva un rapporto di clientela. Durante il suo tribunato Mario persegu\u00ec una linea vicina alla fazione dei popolari, facendo in modo che venisse approvata, fra l'altro, una legge che limitava l'influenza delle persone di censo elevato nelle elezioni.\nNegli anni intorno al 130 a.C., infatti, era stato introdotto il metodo del ballottaggio scritto nelle elezioni per le nomine dei magistrati, per l'approvazione delle leggi e per l'emanazione delle sentenze legali, in sostituzione del metodo tradizionale di votazione orale. Poich\u00e9 i \"nobiles\" cercavano sistematicamente di influenzare l'esito dei ballottaggi con la minaccia di controlli e ispezioni:: Mario nel 119 a.C. fece approvare un'apposita legge per restringere i ponti sui quali passavano gli elettori per votare, in modo che non si potesse controllare la loro scheda di voto: fece costruire uno stretto corridoio da cui i votanti dovevano passare per depositare il proprio voto nell'urna, in modo che fossero al riparo dagli sguardi indiscreti degli astanti e dagli eventuali tentativi di manipolazione. Questa sua azione provoc\u00f2 il deteriorarsi dei rapporti tra Mario e la potente famiglia dei Metelli, di cui gli esponenti della famiglia di Mario erano clientes per tradizione.\nSuccessivamente Mario si candid\u00f2 per la carica di edile plebeo, ma senza successo. Nel 116 a.C. riusc\u00ec, di stretta misura, a farsi eleggere pretore per l'anno successivo (a quanto pare si classific\u00f2 solo al sesto posto su sei), e fu immediatamente accusato di brogli elettorali (il termine latino \u00e8 \"ambitus\"). Riuscito a malapena a farsi assolvere da questa accusa, esercit\u00f2 la carica senza che si verificassero avvenimenti degni di particolare menzione. Terminato il mandato ricevette il governatorato della Spagna ulteriore, dove fu necessario intraprendere alcune campagne militari contro le popolazioni celtiberiche mai del tutto sottomesse. Il governatorato e le guerre gli fruttarono ingenti ricchezze personali, come sempre accadeva ai comandanti romani.\nLe vittorie ottenute gli permisero, tornato a Roma, di richiedere e ottenere il trionfo. La carriera di Mario non sembrava destinata a grandi successi fino al 110 a.C. In quell'anno gli fu proposto un matrimonio con una giovane esponente dell'aristocrazia, Giulia Maggiore, sorella del senatore Gaio Giulio Cesare il vecchio e futura zia di Giulio Cesare. Mario accett\u00f2, divorziando dalla sua prima moglie Grania di Pozzuoli.\nLa \"gens\" Iulia era una famiglia patrizia di antichissime origini (faceva risalire la propria discendenza a Iulo, figlio di Enea, e a Venere, dea della bellezza), ma, nonostante ci\u00f2, i suoi appartenenti avevano, per ragioni finanziarie, notevoli difficolt\u00e0 a ricoprire cariche pi\u00f9 elevate di quella di pretore (solamente una volta, nel 157 a.C. un Giulio Cesare era stato console). Il matrimonio permise alla famiglia patrizia di rimettere in sesto le proprie finanze e diede a Mario la legittimit\u00e0 per candidarsi al consolato. Il figlio che ne nacque, Gaio Mario il Giovane, vide la luce nel 109 (o 108) a.C., quindi il matrimonio probabilmente fu contratto nel 110 a.C.\nLegato di Metello (109 a.C.).\nCome abbiamo visto, la famiglia di Mario era per tradizione cliente dei Metelli, e Cecilio Metello aveva appoggiato la campagna elettorale di Mario per il tribunato. Sebbene i rapporti con i Metelli si fossero in seguito deteriorati, la rottura non dovette essere definitiva, tanto \u00e8 vero che Q. Cecilio Metello, console nel 109 a.C., prese con s\u00e9 Mario come suo legato nella campagna militare contro Giugurta. I legati erano originariamente semplici rappresentanti del Senato, ma, gradualmente, era invalso l'uso di adibirli a compiti di comando alle dipendenze dei comandanti generali.\nQuindi, molto probabilmente; Metello ottenne che il Senato nominasse Mario legato, in modo che potesse servire alle sue dipendenze nella spedizione che si accingeva a compiere in Numidia. Nel lungo e dettagliato racconto che Sallustio ci fa di questa campagna militare, non si fa menzione di altri legati, e ci\u00f2 lascia pensare che Mario fosse quello di rango pi\u00f9 elevato, nonch\u00e9 braccio destro dello stesso Metello. Questo rapporto conveniva a entrambi, in quanto, mentre Metello si avvantaggiava dell'esperienza militare di Mario, questi rafforzava le sue possibilit\u00e0 di aspirare in seguito al consolato. Va osservato che, se la gravit\u00e0 della rottura con Metello del 119 a.C., alla luce di quanto avvenne in seguito, fu probabilmente riferita in modo esagerato, quella che si determin\u00f2 riguardo alla condotta della guerra in Numidia fu invece molto pi\u00f9 seria e foriera di conseguenze.\nCandidatura al consolato (108 a.C.).\nNel 108 a.C. Mario si convinse che i tempi fossero maturi per candidarsi alla carica di console. A quanto pare chiese a Metello il permesso di recarsi a Roma per portare a termine il proprio proposito, ma Metello gli raccomand\u00f2 di astenersi, e probabilmente gli consigli\u00f2 di aspettare il tempo necessario per potersi candidare insieme con il figlio ventenne dello stesso Metello, cosa che avrebbe rimandato tutto di almeno venti anni. Mario fu costretto a fare buon viso a cattivo gioco, ma nel frattempo, durante tutta l'estate del 108, fece in modo di guadagnarsi il favore della truppa, allentando notevolmente la rigida disciplina militare, e di accattivarsi anche i commercianti italici del posto, ansiosi di intraprendere i propri lucrosi traffici, assicurando a tutti che, se avesse avuto mano libera, avrebbe potuto, in pochi giorni e con la met\u00e0 delle forze a disposizione di Metello, concludere vittoriosamente la campagna con la cattura di Giugurta. (LEGGERE LA CONGIURA DI CATILINA E DI GIUGURTA PUO'RENDERE BENE L'IDEA DI UN AMBIENTE SENATORIALE E MILITARE DEL PERIODO)\nEntrambi questi influenti gruppi si affrettarono a inviare a Roma messaggi in appoggio di Mario, con cui si suggeriva di affidargli il comando, e si criticava Metello per il modo lento e inconcludente con cui stava conducendo la campagna militare. In effetti la strategia di Metello prevedeva una lenta, metodica e capillare sottomissione di tutto il territorio. Alla fine Metello dovette cedere, rendendosi conto, a ragione, che non gli conveniva mettersi contro un subordinato tanto influente e vendicativo. In queste circostanze \u00e8 facile immaginare il modo trionfale con cui Mario, alla fine del 108, fu eletto console per l'anno successivo. La sua campagna elettorale fece leva sull'accusa, rivolta a Metello, di scarsa risolutezza nel condurre la guerra contro Giugurta. \nViste le ripetute sconfitte militari subite negli anni fra il 113 e il 109, nonch\u00e9 le accuse di spudorata corruzione rivolte a molti esponenti dell'oligarchia dominante, \u00e8 facile comprendere come l'onesto uomo fattosi da s\u00e9, e affermatosi percorrendo faticosamente tutti i gradini della carriera, fu eletto a furor di popolo, essendo visto come l'unica alternativa a una nobilt\u00e0 divenuta corrotta e incapace. Tuttavia il Senato aveva ancora un asso nella manica. Infatti, la \"lex Sempronia\" \"de provinciis consularibus\" del 123 a.C. stabiliva che il Senato aveva facolt\u00e0 di decidere ogni anno quali province dovessero essere affidate ai consoli per l'anno successivo. Alla fine dell'anno, e appena prima delle elezioni, il Senato decise di sospendere le operazioni contro Giugurta e di prorogare a Metello il comando in Numidia.\nMario non si perse d'animo e si serv\u00ec di un espediente gi\u00e0 sperimentato nell'anno 131 a.C. In quell'anno si era stati, infatti, in disaccordo su chi avrebbe dovuto comandare la guerra contro Aristonico in Asia, e un tribuno aveva fatto approvare una legge che autorizzava un'apposita elezione per decidere a chi affidare il comando (per la verit\u00e0 c'era stato un altro precedente in occasione della seconda guerra punica). Mario fece approvare una legge simile anche in quell'anno (108 a.C.), risultando eletto a grande maggioranza. Metello ne fu profondamente offeso, tanto che, al suo ritorno, non volle nemmeno incontrarsi con Mario, dovendosi accontentare del trionfo e del titolo di \"Numidico\" che gli vennero generosamente concessi.\nRiforma militare del sistema di reclutamento (107 a.C.).\nMario aveva un estremo bisogno di raccogliere truppe fresche e, a questo scopo, introdusse una profonda riforma del sistema di reclutamento, foriera di conseguenze di un'importanza di cui lui stesso, al momento, probabilmente non comprese la portata. Tutte le riforme agrarie attuate dai Gracchi si basavano sul tradizionale principio secondo cui erano esclusi dal servizio di leva i cittadini il cui reddito era inferiore a quello stabilito per la quinta classe di censo. I Gracchi, con le loro riforme, avevano cercato di favorire i piccoli proprietari terrieri, che da sempre avevano costituito il nerbo degli eserciti romani, in modo da fare aumentare il numero di quelli che avevano i requisiti per essere arruolati.\nNonostante i loro sforzi, tuttavia, la riforma agraria non risolse la crisi del sistema di arruolamento, che aveva avuto lontana origine dalle sanguinose guerre puniche del secolo precedente. Si cerc\u00f2 quindi di trovare una soluzione semplicemente abbassando la soglia minima di reddito per appartenere alla quinta classe da 11.000 a 3.000 sesterzi, ma nemmeno questo fu sufficiente, tanto che gi\u00e0 nel 109 a.C. i consoli erano stati costretti a derogare dalle restrizioni sugli arruolamenti imposte dalle leggi graccane. Nel 107 a.C. Mario ruppe ogni indugio e decise di arruolare senza alcuna restrizione riguardo al censo e alle propriet\u00e0 fondiarie del potenziale soldato.\nDa quel momento in poi le legioni di Roma furono composte prevalentemente da cittadini poveri, il cui futuro, al termine del servizio, dipendeva unicamente dai successi conseguiti dal proprio comandante, che era solito loro assegnare parte delle terre frutto delle vittorie riportate. Di conseguenza i soldati avevano il massimo interesse ad appoggiare il proprio comandante, anche quando si scontrava con i voleri del Senato, composto dai rappresentanti dell'oligarchia dominante, e anche quando andava contro il pubblico interesse, che, a quell'epoca, veniva di fatto impersonato dal Senato stesso. Va notato che Mario, persona fondamentalmente corretta e fedele alle tradizioni, non si avvalse mai di questa potenziale enorme fonte di potere, ma passeranno meno di vent'anni che il suo ex questore Silla, lo far\u00e0 per imporsi contro il Senato e contro lo stesso Mario. Altri 30-40 anni e il suo esempio sar\u00e0 seguito da Giulio Cesare, nipote acquisito di Mario.\nGuerra in Numidia (107 a.C.).\nBen presto Mario si rese conto che concludere la guerra non era cos\u00ec facile come egli stesso si era in precedenza vantato di poter fare. Dopo essere sbarcato in Africa verso la fine del 107 a.C. costrinse Giugurta a ritirarsi in direzione sud-ovest verso la Mauritania. Nel 107 suo questore era stato nominato Lucio Cornelio Silla, rampollo di una nobile famiglia patrizia caduta economicamente in disgrazia. A quanto pare Mario non fu contento di avere alle proprie dipendenze un simile giovane dissoluto, ma, inaspettatamente, Silla dimostr\u00f2 sul campo di possedere grandi qualit\u00e0 di comandante militare.\nNel 105 a.C. Bocco, re di Mauritania e suocero di Giugurta, nonch\u00e9 suo riluttante alleato, si trov\u00f2 di fronte l'esercito romano in avanzata. I romani gli fecero sapere di essere disponibili a una pace separata e Bocco invit\u00f2 Silla nella sua capitale per condurvi le trattative. Anche in questa circostanza Silla si dimostr\u00f2 particolarmente abile e coraggioso; in effetti, Bocco rimase a lungo dubbioso se consegnare Silla a Giugurta oppure, come poi avvenne, Giugurta a Silla. Alla fine, Bocco fu convinto a tradire Giugurta, che fu subito consegnato nelle mani dello stesso Silla.\nLa guerra era cos\u00ec conclusa. Poich\u00e9 Mario era il comandante dotato di imperium e Silla militava alle sue dirette dipendenze, l'onore della cattura di Giugurta spettava interamente a Mario, ma era chiaro che gran parte del merito andava riconosciuto personalmente a Silla, tanto che gli fu consegnato un anello con un sigillo commemorativo dell'evento. Al momento la cosa non fece particolarmente scalpore, ma in seguito Silla si vanter\u00e0 di essere stato il vero artefice della conclusione vittoriosa della guerra. Mario, intanto, si guadagnava fama di eroe del momento. Il suo valore stava per essere messo alla prova da un'altra grave emergenza che incombeva su Roma e sull'Italia.\nCimbri e Teutoni (107-101 a.C.).\nL'arrivo in Gallia del popolo germanico dei Cimbri e la loro vittoria schiacciante su Marco Giunio Silano, il cui esercito venne del tutto sbaragliato dall'orda nemica, aveva indotto nelle sue regioni meridionali ad un ammutinamento a catena delle trib\u00f9 galliche locali recentemente assoggettate dai Romani. Nel 107 a.C. il console Lucio Cassio Longino venne completamente sconfitto da una trib\u00f9 locale, e l'ufficiale di grado pi\u00f9 elevato fra quelli sopravvissuti (Gaio Popilio Lenate), figlio del console dell'anno 132, riusc\u00ec a mettere in salvo quanto restava delle forze romane solo dopo aver ceduto met\u00e0 degli equipaggiamenti e aver subito l'umiliazione di far marciare il proprio esercito sotto il giogo, in mezzo allo scherno dei vincitori.\nL'anno successivo (106 a.C.) un altro console, Quinto Servilio Cepione, marci\u00f2 contro le trib\u00f9 stanziate nella zona di Tolosa, che si erano ribellate a Roma, e si impossess\u00f2 di un'enorme somma di denaro custodita nei santuari dei templi (il cosiddetto \"Oro di Tolosa\" o \"Aurum Tolosanum\"). La maggior parte di questo tesoro spar\u00ec misteriosamente durante il trasporto verso Massilia (l'odierna Marsiglia) e, molto probabilmente, fu lo stesso Cepione che ordin\u00f2 il finto furto per impossessarsi dell'oro. Cepione fu confermato nel comando anche per l'anno successivo, mentre uno dei nuovi consoli, Gneo Mallio Massimo, si un\u00ec a lui nelle operazioni in Gallia meridionale. Al pari di Mario, anche Mallio era un \"uomo nuovo\", e la collaborazione fra lui e Cepione si dimostr\u00f2 subito impossibile.\nI Cimbri e i Teutoni erano entrambi composti da trib\u00f9 di ceppo germanico che, nel corso delle proprie migrazioni, erano apparse sul corso del fiume Rodano proprio mentre l'esercito di Mallio si trovava nella stessa zona. Cepione, che era accampato sulla riva opposta del fiume, si rifiut\u00f2 in un primo momento di venire in soccorso del collega minacciato, decidendosi ad attraversare il fiume solo dopo che il Senato gli aveva ordinato di cooperare con Mallio. Tuttavia egli si rifiut\u00f2 di unire le forze dei due eserciti, e si mantenne a debita distanza dal collega. I Germani approfittarono della situazione e, dopo aver sbaragliato Cepione, distrussero anche l'esercito di Mallio il 6 ottobre del 105 a.C. presso la citt\u00e0 di Arausio.\nI Romani dovettero combattere con il fiume alle spalle che li impediva la ritirata, e, stando alle cronache, furono uccisi 80.000 soldati e 40.000 ausiliari. Le perdite subite nel decennio precedente erano state molto gravi, ma questa sconfitta, provocata soprattutto dall'arroganza della nobilt\u00e0 che si rifiutava di collaborare con i pi\u00f9 capaci capi militari di rango non nobiliare, fu la goccia che fece traboccare il vaso. Non soltanto le perdite umane erano state enormi, ma l'Italia stessa era ormai esposta all'invasione delle orde barbariche. Il malcontento del popolo contro l'oligarchia aveva raggiunto ormai l'esasperazione.\nRielezioni di Mario al consolato (105-102 a.C.).\nNell'autunno del 105, mentre si trovava ancora in Africa, Mario fu rieletto console. L'elezione \"in absentia\" era una cosa abbastanza rara, e inoltre una legge successiva all'anno 152 a.C. imponeva un intervallo di almeno 10 anni fra due consolati successivi, mentre una del 135 a.C. sembra che proibisse addirittura che questa carica potesse essere rivestita per due volte dalla stessa persona. La grave minaccia incombente dal nord fece tuttavia passare sopra a ogni legge e consuetudine, e Mario, ritenuto il pi\u00f9 abile comandante disponibile, fu rieletto console per ben 5 volte consecutive (dal 104 al 100 a.C.), cosa mai avvenuta in precedenza.\nAl suo ritorno a Roma, il 1\u00ba febbraio 104 a.C., vi celebr\u00f2 il trionfo su Giugurta, che prima fu portato come un trofeo in processione, e infine mor\u00ec nel Carcere Mamertino. Nel frattempo i Cimbri si erano diretti verso la Spagna, mentre i Teutoni vagavano senza una meta precisa nella Gallia settentrionale, lasciando a Mario il tempo di approntare il proprio esercito, curandone in modo molto attento l'addestramento e la disciplina. Uno dei suoi legati era ancora L. Cornelio Silla, e questo dimostra che in quel momento i rapporti fra i due non si erano ancora deteriorati. Sebbene avesse potuto continuare a comandare l'esercito in qualit\u00e0 di proconsole, Mario prefer\u00ec farsi rieleggere console fino all'anno 100, in quanto questa posizione lo metteva al riparo da eventuali attacchi di altri consoli in carica.\nL'influenza di Mario divenne in quel periodo talmente grande che era addirittura in grado di influenzare la scelta dei consoli che in ogni anno dovevano essere eletti insieme con lui, e pare che egli facesse in modo che venissero scelti quelli che riteneva pi\u00f9 malleabili. Nel 103 a.C. i Germani indugiavano ancora nelle proprie scorribande in Spagna e in Gallia, e questo fatto, insieme con la morte del console collega Lucio Aurelio Oreste, consent\u00ec a Mario, che stava gi\u00e0 marciando verso nord, di rientrare a Roma per venirvi confermato console per l'anno 102, insieme con un nuovo collega.\nResa dei conti con i popoli germanici (102-101 a.C.).\nNel 102 a.C. i Cimbri dalla Spagna tornarono in Gallia, e, insieme con i Teutoni, decisero di invadere l'Italia. Questi ultimi avrebbero dovuto puntare a sud dirigendosi verso le coste del Mediterraneo, mentre i Cimbri dovevano penetrare nell'Italia settentrionale da nord-est attraversando il passo del Brennero (\u201dper alpes Rhaeticas\u201d). Infine i Tigurini, la trib\u00f9 celtica loro alleata che aveva sconfitto Longino nel 107 pensavano di attraversare le Alpi provenendo da nord-ovest. La decisione di dividere in questo modo le loro forze si sarebbe dimostrata fatale, poich\u00e9 diede ai Romani, avvantaggiati anche dalle linee di approvvigionamento molto pi\u00f9 corte, la possibilit\u00e0 di affrontare separatamente i vari contingenti, concentrando le proprie forze laddove era di volta in volta necessario.\nNel frattempo Mario aveva organizzato nel migliore dei modi la propria armata. I soldati erano stati sottoposti a un addestramento che mai in precedenza si era visto, ed erano abituati a sopportare senza lamentarsi le fatiche delle lunghe marce di avvicinamento, dell'allestimento degli accampamenti e delle macchine da guerra, tanto da meritarsi il soprannome di \"muli di Mario\". Dapprima decise di affrontare i Teutoni, che si trovavano in quel momento nella provincia della Gallia Narbonense e si stavano dirigendo verso le Alpi. In un primo momento rifiut\u00f2 lo scontro, preferendo arretrare fino ad \"Aquae Sextiae\" (l'attuale Aix en Provence), un insediamento fondato da Gaio Sestio Calvo, console nel 109 a.C., in modo da sbarrare loro il cammino. Alcuni contingenti di Ambroni, avanguardia dell'esercito dei Germani, si lanciarono avventatamente all'attacco delle posizioni romane, senza aspettare l'arrivo di rinforzi, e 30.000 di essi rimasero uccisi. Mario schier\u00f2 poi un contingente di 30.000 uomini per tendere un'imboscata al grosso dell'esercito dei Germani, che presi alle spalle e attaccati frontalmente, furono completamente sterminati e persero 100.000 uomini, e quasi altrettanti ne furono catturati.\nIl suo nome \u00e8 ancor oggi ricordato non solo nell'etimologia della localit\u00e0, allora arpinate, di nascita, Casamari (Casa Marii, per l'appunto), ma persino nell'etimologia della regione francese della Camargue (Caii Marii Ager), come sostenuto dallo storico francese Louis-Pierre Anquetil nella sua opera \"Histoire de France\" (ed. postuma 1833, tomo 1, pagg. 52 ss., ed. 1851-1853, tomo 1, pag. 40). La tradizione orale della citt\u00e0 di Arpino sostiene che Mario, dopo aver sconfitto i Germani ad Aquae Sextiae (Aix-en-Provence) e nella battaglia dei Campi Raudii, all'apogeo della sua gloria, non dimenticasse la sua patria d'origine e, disponendo della Gallia transalpina come terra di conquista, donasse ad Arpino quei territori, le cui rendite servirono a mantenere i templi e gli edifici pubblici della citt\u00e0.\nIl collega di Mario Quinto Lutazio C\u00e0tulo, console nel 102, non ebbe altrettanta fortuna, non riuscendo a impedire che i Cimbri forzassero il passo del Brennero avanzando nell'Italia settentrionale verso il finire del 102 a.C. Mario apprese la notizia mentre si trovava a Roma, dove fu rieletto console per l'anno 101 a.C. Il senato gli accord\u00f2 il trionfo ma lui rifiut\u00f2 perch\u00e9 ne voleva fare partecipe anche l'esercito, quindi lo posticip\u00f2 a una vittoria contro i Cimbri. Immediatamente si mise in marcia per ricongiungersi con Catulo, il cui comando fu prorogato anche per il 101. Infine, nell'estate di quell'anno, a Vercelli, nella Gallia cisalpina, in una localit\u00e0 allora chiamata \"Campi Raudii\", ebbe luogo lo scontro decisivo.\nAncora una volta la ferrea disciplina dei Romani ebbe la meglio sull'impeto dei barbari, e almeno 65.000 di loro (o forse 100.000) perirono, mentre tutti i sopravvissuti furono ridotti in schiavit\u00f9. I Tigurini, a questo punto, rinunciarono al loro proposito di penetrare in Italia da nord-ovest e rientrarono nelle proprie sedi. Catulo e Mario, come consoli in carica, celebrarono insieme uno splendido trionfo, ma, nell'opinione popolare, tutto il merito venne attribuito a Mario. In seguito Catulo si trov\u00f2 in contrasto con Mario, divenendone uno dei pi\u00f9 acerrimi rivali. Come ricompensa per avere sventato il pericolo dell'invasione barbarica, Mario venne rieletto console anche per l'anno 100 a.C. Gli avvenimenti di quell'anno, tuttavia, non gli furono propizi.\nSesto consolato (100 a.C.).\nNel corso di questo anno il tribuno della plebe Lucio Appuleio Saturnino richiese con forza che si varassero riforme simili a quelle per cui si erano in passato battuti i Gracchi. Propose quindi una legge per l'assegnazione di terre ai veterani della guerra appena conclusasi e per la distribuzione da parte dello stato di grano a prezzo inferiore a quello di mercato. Il senato si oppose a queste misure, provocando cos\u00ec lo scoppio di violente proteste, che presto sfociarono in una vera e propria rivolta popolare, e a Mario, come console in carica, fu chiesto di reprimerla. Sebbene egli fosse vicino al partito popolare, il supremo interesse della repubblica e l'alta magistratura da lui rivestita gli imposero di assolvere, sebbene riluttante, a questo compito. Dopodich\u00e9 lasci\u00f2 ogni carica pubblica e part\u00ec per un viaggio in Oriente.\nGuerra sociale (95-88 a.C.).\nDurante gli anni di assenza di Mario da Roma, e subito dopo il suo ritorno, Roma conobbe alcuni anni di relativa tranquillit\u00e0. Nel 95 a.C., tuttavia, venne approvata una legge che decretava che tutti coloro che non fossero cittadini romani, cio\u00e8 coloro che provenivano da altre citt\u00e0 italiche, dovessero essere espulsi da Roma. Nel 91 a.C. Marco Livio Druso fu eletto tribuno e propose una grande distribuzione di terre appartenenti allo Stato, l'allargamento del Senato e la concessione della cittadinanza romana a tutti gli uomini liberi di tutte le citt\u00e0 italiche. Il successivo assassinio di Druso provoc\u00f2 l'immediata insurrezione delle citt\u00e0-Stato italiche contro Roma, e la Guerra sociale (da \"socii\", gli alleati italici) degli anni 91 a.C. - 88 a.C. Mario fu chiamato ad assumere, insieme con Silla, il comando degli eserciti chiamati a sedare la pericolosa rivolta.\nGuerra nel Ponto e prima Guerra civile (87 a.C.).\nFinita la guerra in Italia si apr\u00ec un nuovo fronte in Asia, dove Mitridate, re del Ponto, nel tentativo di allargare verso occidente i confini del suo regno, invase la Grecia. Posto di fronte alla scelta se affidare il comando dell'inevitabile guerra contro Mitridate a Silla o Mario, il Senato, in un primo momento, scelse Silla. In seguito, tuttavia, quando il tribuno della plebe Publio Sulpicio Rufo, appoggiato da Mario, cerc\u00f2 di far passare una legge per distribuire gli alleati italici nelle trib\u00f9 cittadine, in modo da influenzare con il loro voto i comizi, ne nacque uno scontro nel quale il figlio del console Quinto Pompeo Rufo trov\u00f2 la morte.\nSilla, sfuggito alla confusione, si rifugi\u00f2 nella casa dello stesso Mario. Intanto la legge venne approvata e le trib\u00f9 che adesso contenevano anche i nuovi cittadini fecero passare una legge secondo la quale veniva affidata a Mario la guerra contro Mitridate. Intanto Silla raggiunse l'esercito a Nola e Mario fece mandare due tribuni per portare l'esercito a Roma. Ma l'esercito uccise i tribuni e Silla fece marciare l'esercito su Roma. Mario all'arrivo di Silla abbandon\u00f2 precipitosamente Roma, rifugiandosi in esilio. Gneo Ottavio e Lucio Cornelio Cinna furono eletti consoli nell'87 a.C., mentre Silla, nominato proconsole, si mise in marcia verso oriente con l'esercito.\nSettimo consolato e morte (86 a.C.).\nMentre Silla conduceva la sua campagna militare in Grecia, a Roma il confronto fra la fazione conservatrice di Ottavio, rimasto fedele a Silla, e quella popolare e radicale di Cinna si inaspr\u00ec sfociando in aperto scontro. A questo punto, nel tentativo di avere la meglio su Ottavio, Mario, insieme con il figlio, rientr\u00f2 dall'Africa con un esercito ivi raccolto e un\u00ec le proprie forze a quelle di Cinna, che aveva radunato truppe filomariane ancora impegnate in Campania contro gli ultimi \"socii\" ribelli. Gli eserciti alleati entrarono in Roma, di modo che Cinna fu eletto console per la seconda volta e Mario per la settima. Segu\u00ec una feroce repressione contro gli esponenti del partito conservatore: Silla fu proscritto, le sue case distrutte e i suoi beni confiscati. Tuttavia nel primo mese del suo mandato, all'et\u00e0 di 71 anni, Mario mor\u00ec.\nCinna fu in seguito rieletto console per altre due volte, per poi morire, vittima di un ammutinamento, mentre si dirigeva con l'esercito verso la Grecia. L'armata di Silla, dopo aver concluso vittoriosamente la campagna nel Ponto, rientr\u00f2 in Italia sbarcando a Brindisi nell'83 a.C., e sconfisse il figlio di Mario, Gaio Mario il Giovane, che mor\u00ec in combattimento a Preneste, a circa 50 chilometri da Roma. Gaio Giulio Cesare, nipote della moglie di Mario, spos\u00f2 una delle figlie di Cinna. Dopo il ritorno di Silla a Roma si instaur\u00f2 un regime di restaurazione che perpetr\u00f2 le pi\u00f9 feroci repressioni, tanto che Giulio Cesare fu costretto a fuggire in Cilicia, dove rimase fino alla morte di Silla nel 78 a.C.\nNell'88 a.C., quando fu dichiarato nemico pubblico da Silla e costretto a fuggire da Roma, Mario si rifugi\u00f2 tra le paludi di Minturnae. I magistrati locali decretarono la sua morte per mano di uno schiavo cimbro il quale, tuttavia, mosso a compassione o intimorito, non diede corso alla esecuzione. Il busto bronzeo di Gaio Mario si trova collocato attualmente nel Municipio di Minturno. Plutarco, in Marium, scrisse che i Minturnesi, mossi a compassione, lo aiutarono a imbarcarsi sulla nave di Beleo, diretta verso l'Africa. \nLo storico greco riferisce anche che Gaio Mario ebbe una relazione di lunga data con un comandante che era al contempo un erudito intellettuale spiccatamente filoellenico, che gli dedic\u00f2 vari epigrammi molto raffinati e a carattere omoerotico."}
{"id": "64676", "revid": "1305772", "url": "https://it.wikipedia.org/wiki?curid=64676", "title": "Muixeranga", "text": "La Muixeranga \u00e8 un insieme di balli composti prevalentemente da danze di strada e castelli umani, originaria della Comunit\u00e0 Valenciana la cui tradizione viene ancora conservata nella cittadina di Algemes\u00ed (Ribera Alta).\nNon si tratta esclusivamente della danza propriamente detta, comprende invece una serie di quadri e raffigurazioni plastiche con intenzioni raffigurative, che partecipano alla Processione della Madonna della Salute, festa principale di Algemes\u00ed (7 e 8 settembre).\nMuixeranga \u00e8 il nome utilizzato ad Algemes\u00ed, si differenzia dai moderni casteller nel senso che la \"Muixeranga\" ha una tradizione ed un significato religioso, l'origine \u00e8 comunque la stessa. In tempi antichi la traduzione era diffusa in altre parti della penisola iberica.\nOrigini e diffusione.\nCi sono molte teorie sull'origine della muixeranga, in particolare sull'etimo del nome. Sono molti coloro che sostengono la teoria secondo la quale la parola deriverebbe dal termine arabo \"mochain\", che significa \"maschera\". Una seconda teoria lo collega con cortei antichi che venivano svolti lungo le strade per commemorare un evento speciale.\nAnche se la tradizione nella Penisola iberica potrebbe essere stata posteriore al XIII secolo, le prime cronache scritte sul muixeranga in Algemes\u00ed possono essere rinvenute soltanto nella prima parte del XVIII secolo, ma la presenza costante pu\u00f2 far pensare ad un'origine molto pi\u00f9 antica. Se ci atteniamo a riferimenti delle \"croniche\", la data del 1724, con la celebrazione delle prime feste solenni in onore di Nostra Signora della Salute, potrebbe essere la pi\u00f9 antica che la vincola alla Festa; ma se teniamo in conto la constatazione documentale dei Libri dei Conti del Villa risale al 1733 che con cadenza annuale veniva liquidato lo stipendio ai \"dulzaineros\" impegnati nella Festa, \u00e8 la pi\u00f9 esatta datazione cronologica.\nMuixeranga di Algemes\u00ed ha celebrato il 40 \u00b0 anniversario nel 2013 da quando nel 1973 (quando e quasi scomparsa) in omaggio alle 30 persone che nel 1973 \u00e8 riuscito a mantenere la tradizione del ballo e portare avanti la pi\u00f9 caratteristica e simbolica danza di Valencia, oggi Patrimonio UNESCO dell'Umanita (ref 1).\nCaratteristiche della Muixeranga.\nLe persone che compongono i castelli sono un gruppo di uomini, di qualsiasi professione ma preferibilmente forti ed abili. Circa 200 uomini partecipano oggi nelle figure plastiche, ma anticamente non erano pi\u00f9 di trenta. C'\u00e8 un maestro che coordina il ballo e dirige i castelli umani, le torri e le altre figure ed inoltre ammette persone nuove nel gruppo e si occupa del loro addestramento. La memoria collettiva ricorda ancora i tempi nei quali Enric Cabrera fu maestro per venti anni. Ugualmente \u00e8 ricordato Llorca il barbiere, tra i quaranta ed i settanta. Oggi il ventaglio professionale dei suoi componenti si \u00e8 ampliato in corrispondenza con una societ\u00e0 diversificata.\nIl vestiario, eccentrici e colorati in molti modi, consta di una blusa stretta e retta, abbottonata davanti, pantaloni lunghi, cappello e sandali di corda di suola magra. Il tessuto \u00e8 rozzo e forte a strisce verticali rosse ed azzurri su fondo di righe bianche con disposizione ad arlecchino, con l'eccezione dell'abito del maestro che porta ogni pezzo di un solo colore.\nSembra che questo aspetto stravagante non sia intenzionale. Le persone anziane ancora ricordano che anticamente i loro vestiti erano fatti con le vecchie stoffe dei materassi.\nDa un'idea originale dal membro Juan Ezquer a 1973, ad accompagnare i membri della banda alcuni bimbi portano qualche brocche tagliati a met\u00e0 e dipinte con le strisce a colori tipiche delle stesse Muixeranga servita per raccogliere fondi per le attivit\u00e0 di questi.\nMusica e simbologia.\nIl ballo \u00e8 accompagnato da musica di \"tabalet\" (un tamburo) e \"dol\u00e7aina\" (un particolare tipo di flauto con un suono molto forte), con un motivo di origini molto antiche e di autore ignoto. Ci sono persone impegnate per il recupero della cultura della zona di Valencia e della sua lingua, esse hanno rivendicato la musica del Muixeranga come una sorta di inno per il Paese di Valencia ed anche per tutti i territori di lingua catalana.\nAscolta la eseguita da Xavier Richart."}
{"id": "64680", "revid": "179578", "url": "https://it.wikipedia.org/wiki?curid=64680", "title": "Numero ordinale", "text": "Un numero ordinale \u00e8 genericamente un'entit\u00e0 che si colloca naturalmente in un insieme omogeneo munito di una relazione d'ordine ampiamente riconosciuta come canonica; gli ordinali vengono usati per questa loro caratteristica per associarli biunivocamente ad altre entit\u00e0 per formare un elenco ordinato, cio\u00e8 un insieme discreto totalmente ordinato. Tipicamente si usano come ordinali i numeri interi positivi 1, 2, 3, ecc.\nSi possono usare come elementi ordinali anche entit\u00e0 come le lettere di un alfabeto, attribuendo loro l'ordine tradizionale chiamato, per l'appunto, ordine alfabetico. Questo per\u00f2 \u00e8 evidentemente non composto da numeri.\nPi\u00f9 semplicemente, nel linguaggio comune, i numeri ordinali si utilizzano per indicare una particolare posizione in una serie di elementi, per esempio:\n\"Il mio amico \u00e8 arrivato per primo\",\n\"Il calciatore ha fatto goal al tredicesimo minuto\".\nIn grammatica, si intende come ordinale la versione ordinale del numero intero positivo corrispondente: per esempio \"primo\" \u00e8 l'ordinale del numero \"uno\", \"secondo\" \u00e8 l'ordinale del numero \"due\", ecc.\nAd eccezione dei primi 10 numeri, che hanno una denominazione propria, per trasformare un numero cardinale in numero ordinale basta togliere l'ultima lettera e aggiungere -esimo; se il nome al quale l'aggettivo numerale si riferisce \u00e8 femminile si aggiunge -esima; se plurale maschile -esimi; se plurale femminile -esime. La caduta della vocale finale del cardinale non avviene per quei numeri terminanti con -tr\u00e9, perch\u00e9 l'ultima vocale \u00e8 accentata: ventitr\u00e9 + -esimo --&gt; ventitreesimo, quarantatreesimo. Non avviene, inoltre, per i composti con sei: ventisei + -esimo \u2192 ventiseiesimo.\nUna forma ormai abbastanza desueta \u00e8 quella che prevede di aggiungere \"esimo\" a ogni componente di un numero composto da pi\u00f9 cifre:\n16 = 10 + 6 \u2192 decimo sesto.\nI numeri ordinali vengono normalmente scritti con il suffisso \u00ba; talvolta pu\u00f2 capitare di trovare una a all'apice, per distinguere che l'elemento in quell'ordine sia femminile (simbolo \u00aa). Spesso gli ordinali vengono rappresentati dalla scrittura dei corrispondenti interi positivi secondo la numerazione romana: \u2160, \u2161, \u2162, \u2163, eccetera.\nSi osserva che per talune considerazioni matematiche e nella programmazione mediante linguaggi procedurali come il linguaggio C, come ordinali si usano gli interi naturali a partire da 0. Con questa scelta, il primo oggetto di un elenco \u00e8 associato al numero 0, il secondo a 1, ..., l\"'n-\"esimo al numero \"n\" - 1. Oppure \u00e8 talvolta utilizzato il termine \"zeresimo\" per indicare proprio l'elemento in posizione 0, e primo, secondo, terzo... per gli elementi in posizione 1, 2, 3... Pi\u00f9 chiaramente, sono utilizzate le diciture \"l'elemento di indice 0\", \"l'elemento di indice 1\", eccetera. Questo accade per i componenti di alcune successioni e per le componenti degli array monodimensionali. Comunque, al di fuori della matematica, il termine \"zeresimo\" \u00e8 usato in modo ironico o non usato.\nSempre nelle considerazioni matematiche o in programmazione, \u00e8 frequente la resa in forma ordinale di variabili intere per indicare un passo generico: ad esempio, come sinonimo di \"dopo k passi\" si usa ampiamente \"al k-esimo passo\" (leggi: \"kappesimo\" o \"kappaesimo\"), se la variabile \u00e8 chiamata k, altrimenti i-esimo, j-esimo eccetera... Oppure, ancora, forme composte: come sinonimo di \"dopo k+1 passi\" (per indicare magari il passo successivo al k-esimo) \u00e8 utilizzato \"al (k+1)-esimo passo\" (leggi: \"kappa pi\u00f9 uno esimo\"); come sinonimo di \"dopo j-1 passi\" \u00e8 utilizzato \"al (j-1)-esimo passo\" (leggi: \"i lunga meno uno esimo\"); come sinonimo di \"dopo 2i passi\" \u00e8 utilizzato \"al (2i)-esimo passo\" (leggi: \"due i esimo\"). In generale, quindi, si aggiunge il suffisso -esimo anche agli indici letterali o composizione degli stessi.\n\u00c8 prassi chiamare il primo giorno di ogni mese con il corrispondente numero ordinale (primo gennaio, primo febbraio, primo marzo... oppure primo di gennaio, primo di febbraio, primo di marzo...) e non con il cardinale (uno gennaio, uno febbraio, uno marzo...). Questo invece non capita con gli altri giorni: si dice \"quattro gennaio\" invece di \"quarto gennaio\" o \"quarto di gennaio\".\nQuesta dicitura si traduce nel sopraccitato uso del \u00ba, ma solo per la scrittura in forma estesa per la data: 1\u00ba gennaio 2019 \u00e8 corretto, mentre a 1\u00ba/1/2019 \u00e8 da preferirsi 1/1/2019. La scrittura della data in formato digitale non prevede comunque in alcun caso l'utilizzo dell'indicatore ordinale.\nI termini come \"ultimo\", \"penultimo\", eccetera sono sostantivi o aggettivi (dipende dall'uso) ma non sono numeri ordinali. Comunque, di questa serie, non si va oltre il \"sestultimo\".\nAlcuni esempi di numeri ordinali:"}
{"id": "64689", "revid": "125629392", "url": "https://it.wikipedia.org/wiki?curid=64689", "title": "Dodici trib\u00f9 di Israele", "text": "Le dodici trib\u00f9 di Israele (anche dette figli di Israele, popolo di Israele e Israeliti) sono i dodici gruppi, legati da vincoli di parentela nei quali, secondo la tradizione biblica, si suddivideva il popolo ebraico. Ciascuna delle trib\u00f9 si riteneva discendere da uno dei dodici figli di Giacobbe (chiamato anche Israele), e ne portava il nome. Sempre secondo la tradizione, quando il popolo d'Israele scese in esilio in Egitto era in numero di 70 individui analogamente alle 70 Nazioni del mondo; esso \u00e8 considerato possesso particolare di Dio e lo stesso capo dei Profeti Mos\u00e8 pot\u00e9 scorgerne la completezza solo quando cont\u00f2 600.000 individui maschi, dai 20 ai 60 anni, corrispondenti alle 600.000 lettere ebraiche della Torah.\nCiascuna trib\u00f9 del popolo ebraico attorno all'Arca dell'Alleanza portava una bandiera o drappo di seta,vedi galleria sotto definiti in ebraico \"degalim\", con il simbolo rappresentante.\nOrigine dei nomi.\nA questa prima struttura tribale ne succedette un'altra, in cui appaiono Efraim e Manasse, citati come figli di Giuseppe, ma adottati da Giacobbe. Queste due trib\u00f9 furono a capo del Regno di Israele, nato nella parte nord del Regno di Davide dopo la morte di Salomone.\nStoria.\nLa storia delle dodici trib\u00f9 inizia quando Giacobbe e la sua famiglia scese in Egitto con \"70 anime\" (). In Egitto \"i figli d'Israele furono fruttiferi, moltiplicarono copiosamente e divennero numerosi e si fecero straordinariamente forti\" e divennero il \"popolo israelita\" (). Dopo la morte di Giuseppe - uno dei figli di Giacobbe che era diventato vicer\u00e9 dell'Antico Egitto - il Faraone oppresse gli Israeliti oberandoli con lavori forzati.\nDio \"si ricord\u00f2 della sua alleanza con Isacco e con Giacobbe\" () si manifest\u00f2 a Mos\u00e8 e liber\u00f2 gli Israeliti dal giogo d'Egitto. A quell'epoca la nazione israelita contava \"seicentomila uomini capaci di camminare\" (), comunemente interpretato come 600.000 uomini abili (militarmente), escludendo quindi anziani, donne e bambini.\nSul Monte Sinai, alla nazione israelita vennero date leggi e regolamenti - la Torah - e un patto d'alleanza con Dio. Dopo aver vagato per 40 anni nel deserto al comando di Mos\u00e8, le dodici trib\u00f9 entrarono nella terra di Canaan guidati da Giosu\u00e8. Secondo il Libro di Giosu\u00e8, a ogni trib\u00f9\u2019 fu assegnato un territorio, a eccezione della trib\u00f9 di Levi, alla quale era stato affidato il ruolo di sacerdoti.\nRiscontri della ricerca moderna.\nLa ricerca testamentaria moderna generalmente non accetta che le dodici trib\u00f9 siano semplicemente divisioni di un'unit\u00e0 pi\u00f9 vasta che si era sviluppata naturalmente da radici patriarcali. Si suppone che tale schema semplicistico si origini in realt\u00e0 da speculazioni genealogiche successive, che tentavano di spiegare la storia delle trib\u00f9 in termini di relazioni famigliari. L'alleanza delle dodici trib\u00f9 si pensa sia maturata dall'organizzazione di trib\u00f9 indipendenti, o gruppi di trib\u00f9, spinti ad unirsi per ragioni storiche. Gli storici divergono riguardo a quando tale unione delle dodici trib\u00f9 sia avvenuta e quando le trib\u00f9 di Israele divennero una nazione singola.\nUna scuola di pensiero sostiene che la confederazione sia avvenuta nell'ambito del territorio verso la fine del periodo dei Giudici e l'inizio della Monarchia. Tutte le tradizioni che reputano le dodici trib\u00f9 come una nazione singola gi\u00e0 sin dalla schiavit\u00f9 d'Egitto o le peregrinazioni nel deserto, sono considerate senza fondamento. Tale scuola riconosce i nomi di alcune delle trib\u00f9 nei nomi di siti antichi a Canaan, come le montagne di Neftali, Efraim, e Giuda, il deserto di Giuda, e Gilead. Con il passare del tempo, coloro che abitavano in queste zone assunsero i nomi delle localit\u00e0.\nAltri pensano che le trib\u00f9 che discesero dalla matriarca Lea - cio\u00e8 Ruben, Simeone, Levi, Giuda, Zabulon e Issachar - esistessero inizialmente come confederazione di sei trib\u00f9 i cui confini a Canaan erano contigui. Solo in seguito altre trib\u00f9 penetrarono nella zona, espandendosi poi in una confederazione di dodici.\nUna seconda scuola ammette che l'unione dei dodici esistesse durante le peregrinazioni nel deserto, ma che Canaan non fu conquistata da un'alleanza di queste trib\u00f9 in una sola volta. Piuttosto, ci furono incursioni individuali nel territorio in vari periodi distanti tra loro. Tuttavia, l'alleanza tra le dodici trib\u00f9 e la loro consapevolezza di unit\u00e0 nazionale scaturita da affinit\u00e0 etnica, storia comune, fede e pratiche sacrali, ebbe origine nel periodo precedente\nIl numero dodici.\nIl numero dodici non \u00e8 n\u00e9 fittizio n\u00e9 il risultato di un vero sviluppo genealogico della storia patriarcale. Si tratta di una cifra istituzionalizzata e convenzionalizzata che si trova anche in altre trib\u00f9, come ad esempio i figli di Ismaele, di Naor, di Ioctan, ed Esa\u00f9. Simili modelli organizzativi riferentesi a gruppi di dodici, o anche sei, trib\u00f9, sono noti in Asia Minore, Grecia e Italia. In Grecia, tali raggruppamenti erano chiamati anfizionie, leghe sacrali di o \u03c0\u03cc\u03bb\u03b5\u03b9\u03c2 (\"polis\") che gravitavano attorno ad un particolare santuario. A ciascuna trib\u00f9 veniva assegnato un turno prestabilito nell'approvvigionamento e mantenimento del tempio. I membri anfizionici facevano pellegrinaggio verso il centro religioso comune in occasioni festive. La misura esatta di corrispondenza tra l'anfizionia del mondo ellenico e la struttura duodecimale delle trib\u00f9 di Israele potrebbe essere causa di controversie accademiche, tuttavia non ci sono dubbi che questo modello di dodici attribuito alle trib\u00f9 ebraiche sia reale e fermamente radicato nella storia. Pertanto, se una delle trib\u00f9 doveva ritirarsi dall'unione o essere assorbita da un'altra trib\u00f9, il numero dodici sarebbe stato conservato, sia dividendo in due una delle rimanenti trib\u00f9 oppure accettando una nuova trib\u00f9 nell'unione. Per esempio, quando la trib\u00f9 di Levi viene considerata parte delle dodici trib\u00f9, le trib\u00f9 di Giuseppe sono considerate come una sola. Ma quando la trib\u00f9 di Levi non viene citata in quanto priva di territorio, le trib\u00f9 di Giuseppe sono contate separatamente come Manasse ed Efraim. Seguendo le stesse considerazioni duodecimali, quella di Simeone \u00e8 contata come una trib\u00f9 anche dopo che \u00e8 stata assorbita da Giuda. Anche Manasse, dopo essersi divisa in due, viene considerata una.\nCentri religiosi.\nLa confederazione delle dodici trib\u00f9 era primariamente religiosa, basata sulla fede in un unico \"Dio di Israele\" col quale le trib\u00f9 avevano stabilito un \"patto\" e che adoravano in un centro sacrale comune come \"popolo del Signore\" (per es. ). La Tenda del Convegno e l'Arca dell'Alleanza erano gli oggetti pi\u00f9 sacri dell'unione tribale. La tradizione biblica narra che molti luoghi servivano come centri religiosi in vari periodi. Durante le peregrinazioni nel deserto, \"la montagna di Dio\", cio\u00e8 il Sinai o Horeb, serv\u00ec come tale luogo, come anche la grande oasi di Kadesh-Barnea dove le trib\u00f9 rimasero per un periodo e da cui tentarono una conquista del territorio. Molti siti a Canaan vengono citati con associazioni sacre o come centri di pellegrinaggio. Alcuni di questi, come Penuel, dove Giacobbe ricevette il nome \"Israele\", Beth-El, che ospitava l'Arca, e Be'er Sheva, che risale ai tempi patriarcali. Giacobbe costru\u00ec un altare a Sichem e le trib\u00f9 si riunirono in quel luogo \"davanti al Signore\" stabilendo un'alleanza con Lui nel tempo di Giosu\u00e8 (). Shiloh godeva di particolare importanza come sito centrale delle trib\u00f9, in cui si riunivano sotto la guida di Giosu\u00e8 per suddividere la terra in lotti, e fu in quel luogo che piazzarono la Tenda del Convegno e l'Arca. La famiglia di Eli, che tracciava la propria discendenza fino ad Aronne, il Sommo sacerdote, officiava a Shiloh, ed era a Shiloh che gli Israeliti si recavano per le festivit\u00e0 ed i sacrifici.\nLa molteplicit\u00e0 dei luoghi culturali solleva la questione se tutte e dodici le trib\u00f9 fossero realmente concentrate in un unico sito anfizionico. Potrebbe essere che, man mano che le connessioni di una trib\u00f9 con l'anfizionia si indebolivano per varie ragioni, la trib\u00f9 iniziava a svolgere i propri rituali presso uno degli altri siti. Probabilmente, diversi siti venivano utilizzati dai vari sottogruppi delle trib\u00f9. Beer-Sheba e Hebron, per esempio, erano usati dai gruppi tribali meridionali; Shechem, Shiloh e Gilgal erano venerati dalle trib\u00f9 centrali; il santuario a Dan serviva alle trib\u00f9 settentrionali. La probabilit\u00e0 dei molti santuari viene rafforzata dal fatto che gruppi di insediamenti cananei separavano le trib\u00f9 meridionali e centrali, e dividevano le trib\u00f9 centrali da quelle di Galilea. \u00c8 possibile che vari santuari venissero utilizzati da trib\u00f9 differenti simultaneamente, mentre il santuario che ospitava l'Arca del Signore era venerato come centrale da tutte e dodici le trib\u00f9.\nGenealogie.\nI cambiamenti che avvennero nella struttura delle dodici trib\u00f9 e dei rispettivi punti di forza, vengono espressi dalle genealogie bibliche. Le trib\u00f9 discendono da quattro matriarche: otto trib\u00f9 da Lea e Rachele, e quattro dalle ancelle Bilhah e Zilpah. Si ritiene che l'attribuzione alle due mogli sia indicativo di una fase iniziale dell'organizzazione tribale, le \"trib\u00f9 di Lea\" e le \"trib\u00f9 di Rachele\". L'attribuzione di quattro trib\u00f9 alle ancelle potrebbe indicare sia uno status inferiore o una tarda appartenenza alla confederazione. Nella lista delle dodici trib\u00f9, Ruben \u00e8 evidenziato come primogenito, seguito da Simeone, Levi, e Giuda, figli di Lea, che occupano posizioni primarie.\nRuben sta a capo della lega tribale e ha una posizione di importanza centrale tra i suoi confederati prima della conquista del territorio. D'altra parte, la stessa trib\u00f9 \u00e8 inattiva durante il periodo dei Giudici - non forn\u00ec nessun giudice e durante la guerra di Debora contro Sisara, Ruben \"rimase seduto tra gli ovili\" e non prest\u00f2 aiuto (). Probabilmente, dato che questa trib\u00f9 dimorava ai bordi del territorio, i suoi legami con le altre trib\u00f9 erano indebolite e la sua sopravvivenza come una delle trib\u00f9 d'Israele era a rischio.\nSimeone fu assorbita da Giuda. Levi si sparse in tutto Israele come risultato dei propri incarichi sacrali. Giuda fu tagliato fuori dal resto delle trib\u00f9 da un lembo di terra cananea che separava le montagne di Giuda e quelle di Efraim. Il primato di Ruben in testa alle dodici trib\u00f9 fu preso dalla Casa di Giuseppe, che gioc\u00f2 un ruolo decisivo e storico durante il periodo di insediamento e dei Giudici. Giosu\u00e8 provenne dalla trib\u00f9 di Efraim. Sichem e Shiloh erano entro i confini della Casa di Giuseppe. Samuele venne dalle colline di Efraim. Efraim condusse le trib\u00f9 in guerra contro Beniamino a causa della concubina a Gabaa (). All'inizio della Monarchia, la guida and\u00f2 a Giuda. Il passo illustra chiaramente come la posizione dominante tra le trib\u00f9 passasse da Ruben a Efraim e da Efraim a Giuda.\nNazionalismo.\nCiascuna delle dodici trib\u00f9 godeva di grande autonomia, organizzando i propri affari secondo un modello tribale-patriarcale. Senza dubbio esistevano istituzioni amministrative comuni a tutte le trib\u00f9, situate vicino ai santuari centrali, sebbene le relative informazioni siano alquanto scarse. Durante le peregrinazioni nel deserto, la guida del popolo fu assegnata ai principi di ciascuna trib\u00f9 e agli anziani che avevano assistito Mos\u00e8: si incontravano e legiferavano per l'intero popolo. Ci sono riferimenti a riunioni dei capi trib\u00f9 e anziani durante i periodi di insediamento e dei Giudici. \"Il sacerdote Pincas e i capi della comunit\u00e0, i capi dei gruppi di migliaia d'Israele che erano con lui\" () condussero le trattative con le trib\u00f9 transgiordane, a nome dell'intera nazione. Giosu\u00e8 convoc\u00f2 \"gli anziani, i capi, i giudici, e gli ufficiali di Israele\" per stabilire un patto con Sichem. Gli anziani di Israele, a nome di tutta la nazione, chiesero che Samuele nominasse un re. Gli avvenimenti della concubina di Gabaa e la battaglia di Saul con Nahash l'Ammonita () sono classici esempi di un'azione comune intrapresa dalla lega delle dodici trib\u00f9: \nIn un caso, azione unitaria fu presa dalle trib\u00f9 contro uno dei propri membri, Beniamino, per aver violato i termini del patto. La guerra contro Nahash l'Ammonita dimostra che le trib\u00f9 erano tenute a venire in aiuto di uno qualsiasi della lega che si fosse trovato in difficolt\u00e0. A causa della natura sacrale della lega stessa, le guerre delle trib\u00f9 erano considerate \"guerre del Signore\". Tuttavia, i racconti del Libro dei Giudici circa le battaglie che Israele intraprese contro i suoi nemici rendono chiaro che la lega doveva essere stata piuttosto debole in quel periodo.\nLa consapevolezza dell'unit\u00e0 nazionale e religiosa non aveva ancora generato una solida confederazione politico-militare. Il Cantico di Debora d\u00e0 chiara espressione alla mancanza di solidariet\u00e0 tra le trib\u00f9, poich\u00e9 alcune di queste non vennero in aiuto della trib\u00f9 galilee:\n\u00c8 impossibile indicare anche una sola guerra contro nemici esterni durante il periodo dei Giudici in cui tutte le trib\u00f9 agirono in concerto. Infatti, ci sono indicazioni di liti e dispute intertribali. A questo proposito, ci sono studiosi che ritengono che i giudice-liberatori non furono leader nazionali pantribali, ma guidarono solo trib\u00f9 singole, o gruppi di esse. Fu solo verso la fine del periodo dei Giudici, quando la pressione dei Filistei sulle trib\u00f9 di Israele aument\u00f2 nella parte occidentale e quella dei popoli della Transgiordania in quella orientale, che la confederazione tribale religio-nazionale assunse dimensioni politiche e militari. Le trib\u00f9 israelite si consolidarono allora come un'entit\u00e0 nazionale-territoriale di struttura a regime monarchico. Davide, Salomone, e poi i re di Israele e di Giuda tesero a indebolire la coscienza tribale a favore dell'organizzazione territoriale e monarchica. \u00c8 evidente, tuttavia, dalla visione escatologica di Ezechiele che la consapevolezza di Israele come popolo composto da dodici trib\u00f9 non era stata, neanche allora, cancellata."}
{"id": "64692", "revid": "125964491", "url": "https://it.wikipedia.org/wiki?curid=64692", "title": "Storia della Finlandia", "text": "La storia della Finlandia \u00e8 legata - per lo meno nella sua storia documentata - per gran parte alla storia delle nazioni confinanti con essa; le relazioni con tali nazioni hanno infatti marcato lo sviluppo della Finlandia fino all'inizio del XX secolo.\nLe origini degli abitanti della Finlandia sono ancora coperte dal mistero. Secondo alcune teorie i finlandesi provengono da aree dell'attuale Russia, mentre altre teorie propendono per zone dell'Europa centrale.\nDal paleolitico all'epoca dei vichinghi.\nDai ritrovamenti archeologici risulta evidente che il territorio era abitato dall'uomo gi\u00e0 dall'8000 a.C. Dopo il 6500 a.C. si diffuse sul territorio la cultura \"Suomusj\u00e4rvi\", un popolo di cacciatori-raccoglitori. Intorno al 4200 a.C. questi furono sostituiti da un popolo del quale si sa solo che furono abili produttori di vasi e terrecotte. \u00c8 probabile che risalga a questo periodo l'origine della lingua finlandese. Il finnico e il sami sono entrambe lingue ugro-finniche del ceppo uralico.\nDopo il 2500 a.C. si insediarono delle popolazioni di agricoltori e allevatori originarie dei territori a sud del Golfo di Finlandia. La lingua finlandese sub\u00ec influenze dalle lingue baltiche (indoeuropee) mentre la lingua sami si allontan\u00f2 progressivamente dal finlandese. L'Et\u00e0 del Bronzo cominci\u00f2 intorno al 1500 a.C. e si diffuse da ovest verso est. Dopo il 300 a.C. cominci\u00f2 l'Et\u00e0 del Ferro. I ritrovamenti di manufatti importati e locali risalgono a questo periodo.\nDal 100 a.C. cominci\u00f2 l'attivit\u00e0 commerciale con l'Europa centrale, risalgono a questo periodo molti ritrovamenti di manufatti romani. Con l'epoca dei Vichinghi, nell'VIII secolo venne incrementato il commercio sul Mar Baltico, furono costruite fortificazioni che fanno presumere l'esistenza di una popolazione amministrata centralmente. Gli archeologi hanno ritrovato una citt\u00e0 fortificata del IX secolo presso l'attuale citt\u00e0 di H\u00e4meenlinna. In quest'epoca la popolazione finlandese era composta da tre gruppi etnici: i Finni, i Careli e i Sami.\nPrima dell'avvento degli svedesi, intorno alla met\u00e0 del XII secolo, la Finlandia non disponeva di un'unit\u00e0 politica o amministrativa, e le frequenti lotte tra i diversi gruppi etnici alimentarono l'interesse delle due vicine potenze, la Svezia (cattolica) e la Russia (ortodossa), per un paese in cui il Cristianesimo si era gi\u00e0 diffuso ma senza raccogliere grandi entusiasmi.\nLa conquista della Finlandia.\nNel 1155 re Erik di Svezia (detto il Santo) e il vescovo Henrik di Uppsala, di nazionalit\u00e0 inglese, intrapresero una crociata in Finlandia, ufficialmente rivolta alla conversione dei pagani. Fu l'inizio della lenta ma progressiva conquista del territorio finlandese da parte degli svedesi, a scapito degli interessi della Russia. Nel XIII secolo la Svezia estese il proprio dominio fino alla Carelia, una regione che per il suo ruolo di confine con la Russia sarebbe stata sempre contesa fra le due potenze e nel 1323, per porre fine a una lunga serie di scontri militari, fu firmato il Trattato di N\u00f6teborg, che riconobbe alla Svezia la Carelia occidentale mentre la citt\u00e0 russa di Novgorod ottenne il controllo dell'Ingria e della Carelia orientale. Con questo accordo di pace si tracciava un confine, nel territorio occupato dai popoli finnici fra il Golfo di Botnia e il Mar Bianco, che avrebbe marcato lo sviluppo culturale nei secoli successivi: la parte meridionale e occidentale entrava a far parte del mondo europeo occidentale, quella settentrionale e orientale entrava nell'orbita della Russia ortodossa.\nIl dominio svedese.\nLe vicende storiche di Finlandia e Svezia corsero parallele dal XIV al XIX secolo. Sotto il dominio svedese, ai finlandesi furono riconosciuti gli stessi diritti civili e furono imposti gli stessi obblighi fiscali degli altri sudditi del regno e, a partire dal 1362, ai rappresentanti della Finlandia fu concesso il diritto di voto al parlamento di Stoccolma per l'elezione del re di Svezia. In territorio finlandese furono costruiti, con funzione difensiva, numerosi castelli che avrebbero svolto anche il ruolo di centri amministrativi per le contee (linnanl\u00e4\u00e4ni). La cittadina di Turku (\u00c5bo), che per secoli sarebbe stata la capitale politica e religiosa della Finlandia, fu fondata gi\u00e0 nel XIII secolo e divenne poco dopo sede vescovile.\nNel periodo compreso tra l'inizio del Seicento e i primi anni del Settecento, quando la Svezia dominava l'intera regione baltica, il confine orientale della Finlandia si estese sempre pi\u00f9 verso est. Alla Finlandia, che in tal modo vedeva il proprio territorio espandersi rapidamente, fu per\u00f2 imposto il peso degli oneri militari, a causa della funzione di stato cuscinetto tra Svezia e Russia. A questo forte condizionamento si aggiunse, alla fine del XVII secolo, il disastro di una terribile carestia che port\u00f2 alla morte per fame e malattia un terzo della popolazione finlandese.\nL'espansione e il rafforzamento della Svezia rappresentarono per la Finlandia un'arma a doppio taglio. Da un lato garantiva sicurezza e protezione a un Paese che non avrebbe mai potuto reggere a eventuali aggressioni da parte della Russia. Dall'altro rappresentava agli occhi dei vicini Russi una provocazione alla quale essi avrebbero prima o poi dovuto reagire, a scapito degli interessi finlandesi. Sul fronte interno occorre rilevare la progressiva \u00absvedizzazione\u00bb della Finlandia, un fenomeno di ampia portata culturale che si rese evidente soprattutto attraverso la diffusione della lingua svedese: tutti gli alti uffici amministrativi e giudiziari erano affidati a svedesi, e la lingua parlata dai funzionari divenne la lingua dello Stato.\nL'ascesa al trono di Svezia di Gustav Vasa port\u00f2 al rafforzamento dell'unione con la Finlandia come esito di una politica che avrebbe visto nei secoli successivi i due Paesi dominare il mar Baltico. Sotto Gustav Vasa la Riforma protestante venne estesa alla societ\u00e0 finlandese. Dopo la morte di re Gustav, nel 1560, scoppi\u00f2 una lotta tra i suoi figli, Erik XIV re di Svezia e Giovanni duca di Finlandia. Giovanni fu inizialmente sconfitto, ma quando, nel 1568, divenne re di Svezia, si ricord\u00f2 dei servigi della nobilt\u00e0 finlandese accordando a questa grandi privilegi. \nCome conseguenza, la nobilt\u00e0 cominci\u00f2 a opprimere la classe contadina, provocando nel 1596 la cosiddetta \u00abguerra dei randelli\u00bb. I contadini furono per\u00f2 domati e quando nel 1599 Carlo, fratello di Giovanni, divenne re, la nobilt\u00e0 finlandese fu anch'essa riportata sotto il controllo della Corona e segu\u00ec il destino della nobilt\u00e0 svedese.\nLa Guerra del Nord.\nLa Finlandia si era appena ripresa dalla carestia che aveva colpito la popolazione alla fine del XVII secolo, quando si trov\u00f2 a dover prendere parte alla grande guerra del nord contro la Russia (1700-1721). Nel 1714 tutto il territorio finlandese era occupato dai russi, e con i trattati di Nystad nel 1721 e di Turku nel 1743 al termine della Guerra russo-svedese, importanti regioni della Finlandia furono cedute alla Russia. \nLa politica del governo oligarchico che nel 1718, dopo la morte di Carlo XII, aveva preso il potere, divise gli svedesi in due partiti: i berretti, favorevoli a una pacifica convivenza con la Russia, e i cappelli, a favore di un tentativo di rivincita. Nella lotta tra le due fazioni si cre\u00f2 lo spazio per la nascita in Finlandia di un movimento nazionalista che premeva per la separazione dalla Svezia. La prima occasione per realizzare la separazione tra i due Paesi si verific\u00f2 comunque soltanto con le guerre napoleoniche, ma non port\u00f2 all'autonomia della Finlandia.\nL'unione con la Russia.\nDopo la pace di Tilsit stipulata tra Napoleone e Alessandro I di Russia, nel 1807, cambiarono le sorti della Finlandia: il re svedese si era rifiutato di aderire all'alleanza franco-russa contro l'Inghilterra e cos\u00ec, cominciata la guerra contro la Svezia, l'imperatore russo ottenne da Napoleone la promessa di favorire la separazione della Finlandia dalla Svezia a favore della Russia. Nel 1809, con la pace di Hamina (Frederikshavn), che seguiva alla sconfitta dell'esercito svedese, la Svezia cedeva tutta la Finlandia alla Russia e poneva cos\u00ec termine all'unione finno-svedese durata quasi sei secoli.\nQuale Granducato unito alla Russia da un giuramento di fedelt\u00e0 allo zar, la Finlandia si trov\u00f2 a dover dipendere dalla Russia per tutte le decisioni riguardanti la politica estera e la difesa, ma lo zar si impegn\u00f2 a rispettare le leggi e la religione dei finlandesi. A partire dal 1821 la citt\u00e0 di Turku, quasi distrutta da un incendio, noto come il Grande incendio di Turku, cessava di essere la capitale amministrativa in favore di Helsinki, che divenne anche capitale culturale del Paese, mentre lo svedese continu\u00f2 a essere considerato la lingua ufficiale. Dal 1809 fino alla salita al trono dello zar Nicola II, avvenuta nel 1894, la Finlandia riusc\u00ec a godere di una certa indipendenza dalla Russia; lo zar era rappresentato nel Granducato da un governatore generale e il Senato, l'organo pi\u00f9 importante del governo di Helsinki, era composto esclusivamente da rappresentanti finlandesi.\nNella seconda met\u00e0 dell'Ottocento furono realizzate grandi opere pubbliche, quali ferrovie e canali, che migliorarono in modo decisivo le comunicazioni. Venne inoltre istituito un sistema scolastico che riport\u00f2 alla luce il problema della convivenza di tre lingue - finlandese, svedese e russo - sebbene la lingua ufficiale, lo svedese, fosse parlata da non pi\u00f9 del 15% della popolazione e il russo da un'esigua minoranza. La questione della lingua fu riconosciuta come questione politica con la costituzione del Partito Finlandese nel 1863, anno che vide anche la pubblicazione di una tesi in difesa della lingua finlandese scritta da J.V. Snellman, favorevole alla parit\u00e0 dei diritti linguistici con lo svedese sia negli uffici amministrativi che nei tribunali.\nGi\u00e0 a partire dal 1880 la Finlandia avvert\u00ec gli effetti di un nuovo orientamento della politica russa, che tendeva a considerare il Paese alla stregua degli altri domini dell'Impero Russo, ma la situazione si fece davvero critica con l'ascesa dello zar Nicola II, il quale avvi\u00f2 una politica panslavista che mirava al rigetto di ogni pretesa da parte finlandese. Nel febbraio 1899, Nicola II proclam\u00f2 il passaggio di tutti i poteri legislativi nelle mani dello zar e del parlamento russo, e successivamente si rifiut\u00f2 di prendere in considerazione le petizioni di protesta contro la sua decisione firmate da intellettuali finlandesi ed europei. La reazione fu violenta e port\u00f2 all'assassinio del governatore russo Nikolaj Ivanovi\u010d Bobrikov nel 1904. Due anni dopo, in seguito a uno sciopero generale, lo zar inizi\u00f2 a fare alcune concessioni e accord\u00f2 alla Finlandia una nuova e pi\u00f9 liberale Costituzione, che port\u00f2 alla formazione di un parlamento monocamerale eletto a suffragio popolare.\nLa Finlandia indipendente.\nIl 6 dicembre 1917, in seguito alla rivoluzione bolscevica, la Finlandia riusc\u00ec a dichiarare la propria indipendenza, che fu riconosciuta l'anno seguente dalla Russia sovietica. Gli scontri politici alimentati dalla necessit\u00e0 di formare il primo governo indipendente nella storia della Finlandia portarono a una situazione vicina alla guerra civile: da un lato i Rossi, che con la maggioranza del Partito Socialdemocratico Finlandese speravano di importare in Finlandia l'esperienza dei bolscevichi in Russia; dall'altro i Bianchi, sostenuti dalle forze di governo, che temevano un riassorbimento della Finlandia da parte della Russia.\nSotto la guida del generale Carl Gustaf Emil Mannerheim, e grazie all'intervento della Germania, i Bianchi fermarono i Rossi: era il mese di maggio 1918, e sei mesi pi\u00f9 tardi il crollo della Germania avrebbe costretto la Finlandia ad abbandonare l'orientamento filo-tedesco e a rivolgersi verso gli alleati usciti vincitori dalla prima guerra mondiale. Proprio in quell'anno, la Finlandia istitu\u00ec un regno indipendente retto dal tedesco Federico Carlo d'Assia-Kassel con il nome di Re V\u00e4in\u00f6 I di Finlandia, cognato dell'Imperatore Guglielmo II, che ebbe per\u00f2 vita breve (due mesi) a causa della sconfitta della Germania nella prima guerra mondiale, lasciando cos\u00ec spazio alla nascita di un sistema repubblicano vero e proprio.\nNella primavera del 1919 nacque la Repubblica di Finlandia, con Kaarlo Juho St\u00e5hlberg come presidente, e l'anno seguente il Trattato di Dorpat, firmato con i sovietici, riconobbe ufficialmente alla Finlandia il diritto di esistere come nazione. Nel 1921 si risolse infine la questione delle isole \u00c5land, contese a lungo tra Finlandia e Svezia. La Societ\u00e0 delle Nazioni attribu\u00ec alla Finlandia le isole, abitate da una popolazione di lingua svedese, anche se soltanto alla fine degli anni trenta, in seguito a episodi di violenza e ribellione, si raggiunse un compromesso rispetto alla questione linguistica con il riconoscimento della Finlandia come nazione bilingue.\nLa seconda guerra mondiale.\nIl 23 agosto 1939 l'Unione Sovietica stipul\u00f2 un patto con la Germania nel quale, con una clausola segreta, la Finlandia venne assegnata alla zona facente parte della sfera d'influenza sovietica. Il 5 ottobre Stalin propose ad una delegazione finlandese lo spostamento del confine sovietico-finlandese sull'istmo di Carelia verso nord a 70 chilometri di distanza da Leningrado, lo smantellamento delle fortificazioni della linea difensiva Mannerheim, la cessione di alcune isolette del golfo di Finlandia e l'affitto del promontorio di Hanko per la costruzione di una base navale sovietica; il tutto contro la cessione dei territori sovietici di Repola e Poraj\u00e4rvi nella Carelia orientale. La proposta venne decisamente rigettata dal parlamento finlandese..\nLa tensione inizi\u00f2 a salire lungo il confine sino fine novembre quando dei colpi di artiglieria caddero su un villaggio sovietico, evento che fu il Casus belli: Stalin intim\u00f2 alla Finlandia di arretrare verso l'interno le proprie truppe, disposte lungo il confine sull'istmo di Karelia; all'ultimatum la Finlandia rispose disponendo la mobilitazione generale. Il 28 novembre Stalin rigett\u00f2 il trattato russo-finlandese di non aggressione e il giorno seguente, senza essere anticipata da una formale dichiarazione, inizi\u00f2 la Guerra d'inverno; lo stesso giorno a Terijoki, in territorio finnico sul confine russo, venne creata la Repubblica Democratica Finlandese guidata dal comunista Otto Kuusinen, che il 2 dicembre firm\u00f2 un trattato di amicizia, assistenza e cooperazione con l'URSS.\nAnche grazie ad aiuti provenienti da diversi Paesi europei, l'esercito finlandese offr\u00ec una coraggiosa resistenza agli attacchi del nemico. Le forze sul campo erano di circa 150000 finlandesi e mezzo milione di russi, ma la Finlandia si arrese solo nel marzo del 1940, quando fu firmato il Trattato di Mosca che prevedeva la cessione della Carelia meridionale e di Viipuri (\"Vyborg\" in russo), seconda citt\u00e0 della Finlandia, all'Unione Sovietica, con la conseguente formazione di una Repubblica socialista sovietica Carelo-Finlandese.\nIl conflitto con l'URSS era per\u00f2 destinato a riprendere: quando la Germania attacc\u00f2 l'Unione Sovietica, la Finlandia si alle\u00f2 ai tedeschi dando cos\u00ec inizio alla cosiddetta guerra di continuazione, che sarebbe terminata solo nel 1944. L'alleanza con la Germania poggiava per\u00f2 su deboli fondamenta, come rivel\u00f2 la riluttanza del generale Mannerheim, comandante delle truppe finlandesi, ad attaccare Leningrado in aiuto dei tedeschi. I finlandesi si trovarono inoltre a combattere contro i tedeschi, fino al 1945, nelle regioni settentrionali, oltre il Circolo polare, poich\u00e9 l'esercito tedesco non era disposto a ritirarsi da questi territori volontariamente (guerra lappone).\nL'abilit\u00e0 del generale Mannerheim, eletto presidente della Repubblica nell'agosto del 1944, consent\u00ec alla Finlandia di uscire da una pericolosa situazione che la vedeva in conflitto con entrambi gli schieramenti. Il Trattato di Parigi del 1947 fiss\u00f2 le condizioni dell'armistizio di Mosca, in base al quale la frontiera orientale rientrava nei confini del 1940, l'area di Petsamo venne ceduta all'Unione Sovietica e la Finlandia dovette rinunciare allo sbocco sull'Artico e rifondere pesanti danni di guerra.\nNel 1946 Carl Gustaf Emil Mannerheim si dimise dalla carica di presidente della Repubblica a favore di J.K. Paasikivi, sotto il quale si afferm\u00f2 una nuova direzione in politica estera (la cosiddetta \u00ablinea Paasikivi\u00bb), favorevole all'indipendenza della Finlandia e nello stesso tempo a ottime relazioni con Mosca. Il successo di questa strategia fu confermato negli anni seguenti: nel 1948 la Finlandia firm\u00f2 con l'Unione Sovietica un Trattato di Amicizia, Cooperazione e Assistenza Reciproca (annullato dopo gli eventi che hanno portato al crollo dell'URSS); nel 1952 Helsinki ospit\u00f2 i Giochi olimpici (i primi con la partecipazione di atleti sovietici); nel 1955 la Finlandia entr\u00f2 a far parte delle Nazioni Unite e del Consiglio nordico.\nLa neutralit\u00e0 e l'ingresso in Europa.\nUrho Kekkonen, eletto presidente della repubblica nel 1956, si propose di rafforzare la \u00ablinea Paasikivi\u00bb e, grazie anche al suo impegno a favore della neutralit\u00e0 in campo internazionale, la Finlandia pot\u00e9 ospitare nel 1975 la Conferenza sulla Sicurezza e la Cooperazione in Europa. Il presidente Kekkonen rimase in carica fino al 1981, quando rassegn\u00f2 le dimissioni per motivi di salute. Al nuovo presidente Mauno Koivisto, rieletto nel 1988, va il merito di aver sviluppato la politica che ha consentito alla Finlandia di agganciarsi all'Europa, con l'ingresso nel Consiglio d'Europa nel 1989 e nell'Unione europea nel 1995."}
{"id": "64694", "revid": "1840984", "url": "https://it.wikipedia.org/wiki?curid=64694", "title": "Dorino Serafini", "text": "Carriera.\nCominci\u00f2 con il motociclismo prima della seconda guerra mondiale, diventando Campione Italiano nel 1933 nella categoria 175\u00a0cc e nel 1936 in quella 500\u00a0cc, e Campione europeo della 500 nel 1939. Dopo la guerra pass\u00f2 alle quattro ruote gareggiando in varie gare riservate alle monoposto di diverse formule, con alterni risultati, fino al \"Grand Prix de Comminges\" del 1947 dove al volante di una Maserati rest\u00f2 in testa fino a quando non incapp\u00f2 in un pauroso incidente dovuto alla rottura dello sterzo, al quale sopravvisse a stento.\nRitorn\u00f2 alle corse alla fine del 1948, partecipando principalmente a gare di Formula 2, e nel 1950 si un\u00ec alla Scuderia Ferrari con la quale gareggi\u00f2 in F2, nelle gare sport (secondo posto alla Mille Miglia) e anche a due gare di Formula 1, il Gran Premio di San Remo non valido per il Mondiale e la prima edizione del Gran Premio d'Italia valido per il neonato Campionato, dove giunse secondo condividendo la vettura con Alberto Ascari.\nDi nuovo sotto contratto con la Ferrari, nel 1951 prosegu\u00ec con le gare in varie categorie fino a quando un nuovo gravissimo incidente durante la Mille Miglia mise fine alla sua carriera, con poche vittorie ma molti buoni piazzamenti: Serafini ha conquistato il secondo posto in molte gare e in tutti i Gran Premi di Formula 1 a cui ha partecipato (uno solo valido per il mondiale e tre non validi)."}
{"id": "64695", "revid": "125221103", "url": "https://it.wikipedia.org/wiki?curid=64695", "title": "Papa Leone X", "text": "Giovanni era il secondogenito di Lorenzo de' Medici e Clarice Orsini e port\u00f2 alla corte pontificia lo splendore e i fasti tipici della cultura delle corti rinascimentali.\nFu l'ultimo papa a essere semplice diacono al momento dell'elezione.\nFormazione e carriera ecclesiastica.\nGiovanni venne destinato fin dall'inizio alla carriera ecclesiastica; ricevette la tonsura a sette anni con la nomina a protonotario apostolico, a otto reggeva dei benefici quale abate di Montecassino e di Morimondo e prima dei tredici erano in corso negoziati per la sua elevazione a cardinale. Innocenzo VIII, il papa regnante (1484-1492), era legato a Lorenzo de' Medici da ottime relazioni e da una comunanza d'interessi; nel concistoro dell'8 marzo 1489 Giovanni venne nominato cardinale del titolo di Santa Maria in Domnica con la proibizione di vestire le insegne cardinalizie per tre anni, in ragione della giovane et\u00e0. In questo intervallo di tempo (tra il 1489 e il 1491) venne inviato a Pisa a studiare teologia e diritto canonico. Le materie ecclesiastiche sembrano essere state poco congeniali al giovane principe della chiesa, rispetto alla letteratura, in versi e in prosa, per la quale pare si sentisse decisamente pi\u00f9 votato e nella quale aveva fatto grandi progressi, sotto la tutela di Poliziano e Bibbiena.\nIl cardinalato (1492-1513).\nIl 9 marzo 1492 vest\u00ec le insegne cardinalizie presso la Badia di Fiesole e il 22 marzo entr\u00f2 in Roma, mentre il giorno dopo fu accolto in udienza dal papa. In tale circostanza ricevette dal padre una lettera di consigli. Dopo poco pi\u00f9 di un mese dovette tornare a Firenze poich\u00e9 suo padre mor\u00ec. Nel medesimo anno 1492, divenne anche Legato a Viterbo.\nLa morte di Innocenzo VIII (25 luglio 1492) lo richiam\u00f2 a Roma, dove partecip\u00f2 al conclave per l'elezione del nuovo pontefice. Nel breve conclave dell'agosto 1492 fu eletto Rodrigo Borgia, che assunse il nome Alessandro VI. A differenza di Innocenzo, che aveva aiutato la famiglia Medici, il nuovo pontefice era ostile all'illustre casato fiorentino. Nel giro di pochi mesi quindi le prospettive del cardinal de' Medici erano state completamente sovvertite. Subito dopo il conclave, il cardinale lasci\u00f2 Roma e torn\u00f2 a Firenze.\nUna delle prime conseguenze della fine dei delicati equilibri politici tra gli Stati italiani fu l'invasione francese dell'Italia, che ebbe come conseguenza l'espulsione della famiglia Medici da Firenze (novembre 1494). La caduta dei Medici a Firenze fu favorita anche dal predicatore domenicano Girolamo Savonarola, che mentre Carlo VIII si avvicinava a Firenze, tuon\u00f2 energicamente contro la remissivit\u00e0 mostrata da Piero de' Medici, fratello primogenito del prelato; sembra che il cardinale Medici avesse dovuto lasciare la citt\u00e0 in incognito vestito da frate francescano. A Firenze si instaur\u00f2 una repubblica, mentre il cardinale, con suo fratello maggiore e il loro cugino Giulio, futuro papa Clemente VII, trovarono ospitalit\u00e0 presso la corte di Urbino. Poi Leone si rifugi\u00f2 a Bologna e, sapendo di essere malvisto dal papa regnante Alessandro VI, decise con alcuni familiari di intraprendere un viaggio attraverso Germania, Paesi Bassi e Francia. Durante il tragitto conobbe molti uomini illustri ma corse anche dei rischi: in particolare, a Rouen fu arrestato, insieme al cugino Giulio de' Medici, e riusc\u00ec ad essere liberato solo grazie alle garanzie offerte da Piero de' Medici al re di Francia.Torn\u00f2 in Italia nel 1500 e decise di stabilirsi a Roma, nel palazzo di famiglia, l'attuale e famoso Palazzo Madama, sottraendosi per quanto possibile all'attenzione, disarmando le gelosie di Alessandro VI con la sua completa devozione per gli studi letterari e quindi raccogliendo intorno a s\u00e9 molti letterati e poeti.\nNel 1503 moriva il fratello maggiore Piero de' Medici e quindi egli diveniva capo della prestigiosa famiglia; contemporaneamente essendo morto Alessandro VI, e dopo il breve pontificato di papa Pio III, il 1\u00ba novembre 1503 fu eletto papa Giulio II, uomo dalle grandi doti politiche. Anche il nuovo pontefice non fu particolarmente vicino al cardinal de' Medici: i loro rapporti, sebbene non contrastati, non furono neanche particolarmente amichevoli. Quando nell'agosto 1511 Giulio II si ammal\u00f2 gravemente, Giovanni sper\u00f2 di poter ottenere il titolo pontificio. Quando poi Giulio II si riprese, egli fu inviato come legato pontificio nella Provincia Romandiol\u00e6 (con sede a Bologna) nell'ottobre 1511.\nNel frattempo gli eserciti preparavano lo scontro. Giulio II, per contrastare i francesi di Luigi XII in Italia, il 1\u00ba ottobre 1511 costitu\u00ec la Lega Santa alla quale aderirono l'Inghilterra, il Sacro Romano Impero, il Regno di Spagna e la Repubblica di Venezia. Lo scontro avvenne l'11 aprile 1512 nella sanguinosa battaglia di Ravenna dove Giovanni de' Medici, che vi assisteva, fu fatto prigioniero; i francesi decisero di portare il cardinale de' Medici in Francia come ostaggio, ma durante l'attraversamento del fiume Po, egli riusc\u00ec a fuggire, riparando a Ravenna.\nGiulio II si rese conto che per ostacolare i francesi in Italia doveva ostacolare uno dei loro principali alleati, cio\u00e8 la Repubblica di Firenze, e quindi favorire l'ascesa dei Medici, che erano stati costretti a fuggire dalla citt\u00e0 dopo la fine della Signoria di Lorenzo il Magnifico. Da qui la consegna di alcune truppe al comando di Raimondo de Cardona al cardinale de' Medici. Tali truppe entrarono in Toscana e assediarono la citt\u00e0 di Prato, alla cui capitolazione segu\u00ec una tragica devastazione durata 21 giorni. L'episodio \u00e8 tragicamente noto come \"Il sacco di Prato\". Temendo che al sacco di Prato potesse seguire il sacco di Firenze il governo fiorentino si consegn\u00f2 volontariamente alla fazione medicea e cos\u00ec i Medici poterono riprendere il controllo della citt\u00e0 (14 settembre 1512), pur mantenendone le istituzioni repubblicane. Giovanni e il fratello Giuliano si prodigarono per sedare le tensioni e gli odi e tentare di rappacificare le fazioni. Ma in citt\u00e0 lo spirito repubblicano era ancora molto forte e fu scoperto un complotto contro i Medici proprio nel momento in cui giungeva la notizia da Roma della morte di papa Giulio II, avvenuta il 23 febbraio 1513.\nL'elezione al Soglio.\nIl cardinale de' Medici, che non aveva grandi rivali, si rec\u00f2 subito a Roma per il conclave che incominci\u00f2 il 9 marzo. Grazie all'abile segretario Bernardo Dovizi da Bibbiena, che riusc\u00ec a convincere molti cardinali elettori sull'opportunit\u00e0 di un papa mediceo dallo spirito conciliante e che probabilmente non avendo buona salute sarebbe durato poco, il giorno stesso venne eletto papa.\nNon essendo che diacono, fu subito ordinato sacerdote e vescovo il 13 marzo 1513 e poi incoronato in modo solenne il 19 marzo.\nIl pontificato.\nGoverno della Chiesa.\nLa sua tendenza alla conciliazione emerse subito appena eletto. Concesse il perdono ai cardinali che avevano aderito al \"conciliabolo di Pisa\" dove si era tentato di eleggere un antipapa; perdon\u00f2 Pompeo Colonna che aveva tentato di provocare un'insurrezione popolare per instaurare una repubblica a Roma; perdon\u00f2 i congiurati Boscoli e Capponi che avevano complottato contro di lui a Firenze, salvando la vita a Niccol\u00f2 Machiavelli.\nIl Concilio ecumenico.\nTra i primi atti del suo pontificato vi fu la riapertura del Concilio ecumenico (27 aprile 1513, apertura della sesta sessione), gi\u00e0 indetto dal suo predecessore. Tra i padri conciliari persistevano molti contrasti; Leone X riusc\u00ec a risanarli evitando il pericolo di uno scisma. Il pontefice tenne personalmente la dodicesima e ultima sessione, il 16 marzo 1517.\nDurante il concilio il pontefice fece pubblicare le seguenti bolle:\nRelazioni con la Chiesa di Francia.\nDal 1438 era in vigore in Francia un'ordinanza regia in base alla quale il re di Francia si dichiarava guardiano dei diritti della Chiesa nazionale (\"Prammatica Sanzione di Bourges\"). Leone X riusc\u00ec a temperare la tendenza autonomista della Chiesa francese venendo ad accordi con essa. Il 18 agosto 1516 egli firm\u00f2 a Bologna con il rappresentante del re di Francia, Antonio Duprat, futuro vescovo e cardinale, un concordato, con il quale la Santa Sede rinunciava ai territori di Parma e Piacenza, ma otteneva la revoca ufficiale, da parte del Sovrano francese, della Prammatica Sanzione. Il Concordato fu ratificato successivamente dal Concilio Lateranense V. Il compromesso insito nel concordato port\u00f2 al riconoscimento della Chiesa gallicana nella Chiesa cattolica, anche se attenuato rispetto a quanto era stato deciso con la Prammatica Sanzione, conferendo tuttavia ai Re di Francia un potere sulla Chiesa francese, del quale nessun altro Sovrano Cattolico disponeva nel proprio regno, e aprendo, fra l'altro, le porte all'introduzione nel regno di Francia del deprecato \u00abregime delle commende\u00bb. Il concordato di Bologna rimase in vigore praticamente fino alla soppressione dell'autorit\u00e0 della Chiesa in Francia operata dalla Rivoluzione francese.\nRelazioni con i monarchi europei.\nLeone X sal\u00ec al soglio pontificio nel marzo del 1513, nel pieno delle guerre d'Italia. Si era appena conclusa una fase caratterizzata dalla forte personalit\u00e0 del predecessore, Giulio II, al quale erano stati attribuiti i soprannomi di \"papa terribile\" e \"papa guerriero\". La scelta del conclave, infatti, ricadde proprio su Leone X soprattutto per la sua personalit\u00e0 mite, oltre che per l\u2019appartenenza alla prestigiosa famiglia dei Medici, proprio in quegli anni rientrati a Firenze dopo la cacciata del 1494.\nInizialmente il pontefice mantenne un atteggiamento pacifico, soprattutto perch\u00e9 il suo principale obiettivo era quello di unire le potenze cristiane per combattere i turchi. Nel 1513, per\u00f2, il re di Francia Luigi XII si alle\u00f2 con la Serenissima, per riconquistare Milano; in un primo momento il pontefice mantenne un atteggiamento neutrale, ma successivamente, pur non schierandosi apertamente contro Luigi XII, ader\u00ec alla Lega di Malines, formata dall'imperatore Massimiliano I, i sovrani di Spagna e Inghilterra, rispettivamente Ferdinando II d'Aragona ed Enrico VIII Tudor. A Novara, il 6 giugno 1513 i francesi subirono una pesante sconfitta da parte degli svizzeri, alleati del Duca di Milano. \nA partire dal 1514 Leone X, con un cambio di rotta, si avvicin\u00f2 alla Francia attraverso una politica matrimoniale: il fratello, Giuliano de' Medici, spos\u00f2 Filiberta di Savoia, zia del probabile successore al trono francese. L'anno successivo, grazie alla vittoria di Marignano, il nuovo re di Francia, Francesco I, riconquist\u00f2 Milano, grazie all'appoggio degli alleati veneti guidati dal celebre condottiero Bartolomeo d'Alviano; in questo caso il papa si trov\u00f2 in grandi difficolt\u00e0: da un lato, per ragioni \"familiari\" aveva dovuto sostenere i francesi, dall'altro, per\u00f2, per salvare almeno in apparenza il suo ruolo di protettore di Massimiliano Sforza, aveva inviato un limitato contingente a Milano. Nel dicembre dello stesso anno a Bologna Leone X incontr\u00f2 Francesco I, per cercare di trovare una soluzione alle controversie religiose tra Chiesa romana e gallicana. Il risultato dell'incontro fu il Concordato di Bologna (1516) con il quale venne sancita la superiorit\u00e0 del pontefice sul concilio, mentre al re francese fu concessa la facolt\u00e0 di nominare vescovati, arcivescovati, abbazie e priorati in Francia. Questa fu l'occasione per Leone di discutere anche della situazione politico-territoriale dello Stato Pontificio: in cambio della protezione del sovrano francese su Firenze, e del suo sostegno all\u2019espansione medicea in Italia centrale, il pontefice rinunci\u00f2 a Parma e Piacenza - confluite nei possedimenti del Ducato di Milano - e si impegn\u00f2 a restituire Modena e Reggio alla famiglia Este.\nSchierandosi con il papa, Francesco I aveva di fatto lasciato indifeso il Ducato di Urbino, e il suo duca Francesco Maria della Rovere, che Leone X dichiar\u00f2 decaduto. Nell'agosto del 1516 il nipote del papa, Lorenzo de' Medici, conquist\u00f2 Pesaro e Urbino, costringendo Francesco Maria alla fuga, tuttavia il Della Rovere fu in grado di organizzare una controffensiva grazie ad appoggi esterni (tra i quali la Francia). Egli per\u00f2 riusc\u00ec parzialmente nella sua impresa poich\u00e9 alcuni territori - Mondaino, Gradara, Senigallia e Pesaro - rimasero sotto il dominio mediceo, fino alla morte di Lorenzo (1519), quando parte del Ducato pass\u00f2 nelle mani del papato. \nNell'agosto del 1516 il nuovo re di Spagna Carlo I d'Asburgo e Francesco I avevano stipulato il Trattato di Noyon, che prevedeva la spartizione dell'Italia: il nord rimaneva nelle mani dei francesi mentre il sud passava agli spagnoli. Il trattato di Cambrai del 1517 conferm\u00f2 l'alleanza tra le due potenze, che non avevano interpellato il pontefice o gli altri stati. In occasione dell'elezione imperiale, tuttavia, il conflitto tra Carlo I e Francesco I si riaccese. Leone inizialmente stipul\u00f2 alleanze segrete con entrambi i sovrani ma, dopo l'elezione del 28 giugno 1519 di Carlo d'Asburgo, che assunse il nome di Carlo V, decise di schierarsi dalla sua parte. Con l'appoggio dell'Imperatore il papa avrebbe goduto di significativi vantaggi: unione delle due massime autorit\u00e0 della religione cattolica nella lotta contro il turco e l'eresia luterana, protezione e sostegno per i Medici, oltre ad una maggiore libert\u00e0 di consolidare il dominio territoriale dello Stato Pontificio sull'Italia centrale. Furono queste le ragioni che portarono all'alleanza del 1521, grazie alla quale Carlo V pot\u00e9 contare sul sostegno, anche economico, di Leone X. Nell'autunno part\u00ec un'offensiva dell'esercito spagnolo e pontificio contro Milano, guidata da Prospero Colonna, che il 21 novembre 1521 entr\u00f2 in citt\u00e0, accolto in maniera trionfale. Pochi giorni dopo per\u00f2, il 1\u00ba dicembre 1521, Leone X mor\u00ec.\nLa congiura.\nIl cardinale Alfonso Petrucci, fratello di quel Borghese Petrucci che era stato estromesso nel 1516 dal potere in Siena da parte del cugino Raffaele Petrucci, Vescovo di Grosseto, ord\u00ec una congiura per assassinare Papa Leone X mediante avvelenamento. Per ottenere questo scopo corruppe il medico personale del papa, Battista da Vercelli, ma la congiura fu scoperta grazie all'intercettazione di una lettera di Alfonso al suo segretario Antonio de Nini. Il cardinale, arrestato e tradotto a Roma, fu giustiziato in Castel Sant'Angelo per strangolamento il 16 luglio 1517, mentre il suo segretario e il medico del papa furono condannati a morte per squartamento. Altri quattro cardinali risultarono coinvolti nella congiura, Raffaele Riario, Bandinello Sauli, Francesco Soderini e Adriano Castellesi, che se la cavarono con il pagamento di una multa.\nLa questione delle indulgenze. Martin Lutero.\nA corto di fondi per le guerre contro la Francia e i grandi lavori edilizi in corso a Roma, Leone X fece un accordo in Germania coll'arcivescovo di Magdeburgo e Halberstadt, Alberto di Hohenzollern, che avrebbe aiutato a proseguire l'opera di completamento della basilica di San Pietro a Roma. Egli accett\u00f2 da Alberto la somma di 10 000 ducati in cambio dell'arcivescovado di Magonza. Affinch\u00e9 Alberto potesse restituire la somma alla banca di Jakob Fugger, da cui aveva ottenuto il prestito, il papa gli diede il privilegio di dispensare l'indulgenza nei suoi territori per un periodo di sei anni, con la bolla \"Sacrosancti Salvatoris et Redemptoris\" del 31 marzo 1515. Met\u00e0 del denaro ricevuto sarebbe stato versato al papa per il finanziamento della fabbrica di San Pietro, allora in costruzione, e l'altra met\u00e0 al Fugger come restituzione del prestito.\nL'arcivescovo incaric\u00f2 il frate domenicano Johann Tetzel alla predicazione delle indulgenze nel territorio delle sue diocesi. A seguito della predicazione grossolana del domenicano, il monaco agostiniano Martin Lutero critic\u00f2 la vendita di indulgenze. Da Wittemberg nel 1517 incominciarono a circolare le novantacinque tesi sulle indulgenze (la tradizione le vuole affisse da Lutero sul portone della chiesa di Ognissanti dell'universit\u00e0 di Wittenberg). Il frate fu richiamato e allontanato, anche se perdonato, ma ne sorse una disputa, con tesi e contro-tesi tra domenicani e agostiniani e nuovi scritti pi\u00f9 radicali da parte di Lutero.\nFinch\u00e9, dopo averla sottovalutata come una bega tra frati, il 15 giugno 1520 intervenne Leone X con la bolla \"Exsurge Domine\" condannando in 41 proposizioni alcune tesi di Lutero e minacciando di scomunica il frate agostiniano se non avesse ritrattato entro un certo termine le sue posizioni. Lutero ignor\u00f2 la bolla e sei mesi dopo, il 10 dicembre, la bruci\u00f2 nella piazza di Wittenberg. Era la rivolta: per cui il 3 gennaio 1521 papa Leone X scomunicava Martin Lutero con la bolla \"Decet Romanum Pontificem\".\nAltre decisioni.\nAl nuovo pontefice Leone X nell'estate del 1513 \u00e8 indirizzato dai nobili veneziani e monaci eremiti camaldolesi Tommaso Giustiniani (\u2020 1528) e Vincenzo Quirini (\u2020 1514) un \"Libellus\" (memoriale, \"pamphlet\", quindi una pubblicazione non ufficiale), nel quale vengono presentati i mali della Chiesa del tempo e l'esigenza di riforme per risolverli attraverso rinnovamenti strutturali, nel quadro di una pi\u00f9 generale riforma che si vorrebbe delineare nel Concilio Lateranense V. Nell'opera i due autori, auspicandosi una ricostruzione della teologia sulla Bibbia e sugli antichi documenti dei Padri della Chiesa, suggeriscono la necessit\u00e0 di una traduzione ufficiale in volgare della Sacra Scrittura che ne permetta una migliore predicazione e l'impiego nella liturgia dei riti della Messa e dei Sacramenti. Il desiderio di un maggior avvicinamento e diffusione della Bibbia attraverso una traduzione ufficiale in lingua volgare \u00e8 un comune sentire nell'Europa dell'epoca, ma la sua esasperazione operata dai riformatori protestanti in chiave polemica e anti-romana, porta, per reazione, al suo rigetto e rifiuto da parte della Chiesa cattolica, che codifica nei decreti del Concilio di Trento l'uso esclusivo del latino e della Vulgata come testo autentico in tutta la vita pubblica, liturgica e dottrinale, della Chiesa latina, poich\u00e9 si vede nella lingua volgare uno degli strumenti usati dai riformati per sovvertire la Messa, e l'origine \u2013 dando il testo in lingua volgare possibilit\u00e0 a chiunque di \u201cinterpretare\u201d la Sacra Bibbia \u2013 delle eresie di Lutero, Zwingli e Calvino.\nIn ambito artistico, Leone X commission\u00f2 il principale ciclo di affreschi realizzato da Raffaello, noto col nome di \"Loggia\".\nLa morte.\nIl 1\u00ba dicembre dello stesso anno, Leone X fu colto da un improvviso malore e mor\u00ec. Il suo decesso, avvenuto quando aveva solo 45 anni di et\u00e0, diede luogo a numerose dicerie e sospetti di avvelenamento, tanto che fu persino arrestato per breve tempo il suo coppiere, ma non si venne a capo di nulla in proposito. La sua tomba si trova nella Basilica di Santa Maria sopra Minerva e reca un epitaffio di Giano Vitale.\nPapa Leone X nella storiografia.\nQuesto papa, raffinato e colto umanista in un'Europa che si stava avviando a un'epoca di guerre di religione, provocate dalla Riforma protestante e dalla Controriforma, \u00e8 stato spesso criticato per le caratteristiche mondane del suo pontificato e per la mancanza di zelo riformista. Erasmo da Rotterdam gli dedic\u00f2 la sua edizione critica del Nuovo Testamento greco.\nIn \"Deputazione toscana di storia patria\" (1859) si dice che il filosofo Marsilio Ficino (1433-1499), che praticava l'astrologia, gli abbia predetto il papato quando lui era solo un giovinetto.\nDi lui gli avversari raccontano che quando divenne papa, a soli 38 anni, l'11 marzo 1513, abbia detto a suo cugino Giulio: \u00abPoich\u00e9 Dio ci ha dato il Papato, godiamocelo\u00bb. Si racconta viaggiasse attraverso Roma alla testa di una stravagante parata, in cui sarebbero apparsi pantere, giullari e un elefante bianco di nome Annone. \nIl nepotismo di Leone X.\nIl nepotismo pontificio \u00e8 un fenomeno che caratterizza in modo particolare il papato rinascimentale. Anche nella politica di Leone X \u00e8 possibile scorgere tale tendenza, che lo port\u00f2 da un lato a privilegiare i Medici e dall'altro a cercare di ampliare il dominio politico-territoriale della famiglia. Il risultato pi\u00f9 evidente fu l'ascesa al soglio pontificio, nel 1523, del cugino Clemente VII. Quest'ultimo, infatti, riusc\u00ec a diventare papa soprattutto grazie alla carriera ecclesiastica, e politica, maturata durante il pontificato di Leone X. \nOltre a Clemente VII, altri due membri della famiglia privilegiati furono Giuliano e Lorenzo de' Medici, rispettivamente fratello e nipote del papa: il primo ottenne il ruolo di capitano generale della Chiesa e poi delle milizie papali, mentre al secondo venne assegnato il governo di Firenze, oltre che il ruolo di capitano delle milizie fiorentine. \nL'ampliamento dei domini di casa Medici avvenne anche attraverso la politica di rafforzamento dello Stato Pontificio. Al fratello del papa, nei primi anni della politica di Leone X, fu affidata una nuova signoria che comprendeva i territori di Parma, Piacenza, Modena e Reggio; inoltre Giuliano, a seguito dell'avvicinamento tra il pontefice e la corona di Francia, ricevette il titolo di Duca di Nemours e spos\u00f2 Filiberta di Savoia (zia del possibile successore al trono francese). Dopo la morte di Giuliano nel 1615, fu Lorenzo ad ottenere, a seguito della guerra di Urbino, il titolo di Duca di Urbino (v.s. La politica di Leone X nelle guerre d'Italia), prima di morire nel 1519. \u00c8 possibile, in un certo senso, anche \"ammirare\" il nepotismo di Leone X recandosi alla Sagrestia Nuova della Basilica di San Lorenzo, a Firenze, dove sono presenti i due monumenti funebri dedicati a Giuliano e a Lorenzo de' Medici, che il pontefice commission\u00f2 a Michelangelo. \nQuanto le tendenze nepotiste abbiano influito sulla politica di Leone X \u00e8 stato dibattuto dalla storiografia. Da un lato abbiamo chi, come Francesco Nitti ha attribuito le scelte del pontefice esclusivamente ad interessi di tipo familiare, dall'altro, invece, vi sono altri studiosi come von Pastor, che hanno preso le distanze da questa visione. In particolare, secondo quest'ultimo, per quanto riguarda l'elezione imperiale il papa avrebbe agito soprattutto per interessi di indipendenza della Chiesa e per la libert\u00e0 italiana: l'elezione di Francesco I o di Carlo d'Asburgo, infatti, avrebbe messo in pericolo sia lo Stato pontificio che l'Italia stessa. Solo successivamente, durante le trattative con i due sovrani, sarebbero emersi anche gli interessi nepotisti, che lo avrebbero portato infine a privilegiare l'alleanza con il nuovo Imperatore Carlo V. \nConcistori per la creazione di nuovi cardinali.\nPapa Leone X durante il suo pontificato ha creato 42 cardinali nel corso di 8 distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "64697", "revid": "1529788", "url": "https://it.wikipedia.org/wiki?curid=64697", "title": "Lingua etrusca", "text": "L'etrusco \u00e8 stata una lingua tirsenica che fu parlata e scritta dagli Etruschi avendo adottato l'alfabeto Euboico di Calcide probabilmente da Pithecusa sull'isola di Ischia a Cuma nell'VIII secolo a.C.. Era diffusa in diverse zone d'Italia: principalmente in Etruria, odierne Toscana, Umbria occidentale e Lazio settentrionale e centrale, ma anche in alcune aree della Pianura padana, nelle attuali Emilia-Romagna e Lombardia, dove gli Etruschi furono sconfitti dai Galli, e in alcune zone della Campania, dove furono assorbiti dai Sanniti.\nOrigini e storia.\nLa lingua etrusca \u00e8 attestata da circa 13.000 iscrizioni (7.500 testi), datate tra l'VIII secolo a.C. e il I secolo a.C., rinvenute tra Lazio (Roma, Satricum, Praeneste), Toscana, Umbria occidentale, parte della pianura padana, in particolare l'Emilia-Romagna (Felsina\u2013Bologna, Adria, Spina, Marzabotto \"ecc.\") e Mantova, e alcune aree della Campania attorno a Capua e a Pontecagnano, a Nola e a Suessula. Iscrizioni etrusche sono state anche rinvenute a Genova, a Busca e Mombasiglio in provincia di Cuneo, a Lattes e Pech Maho in Francia, ad Aleria in Corsica, e, risalenti al I secolo a.C., a Uadi Milian in Tunisia.\nL'etrusco \u00e8 considerato una lingua preindoeuropea e paleoeuropea, ma il rapporto dell'etrusco con le lingue indoeuropee, come afferma Massimo Pallottino, \u00e8 complesso e indiscutibile. Il linguista italiano Giacomo Devoto sostenne per la lingua etrusca la definizione di peri-indoeuropea, perch\u00e9 l'etrusco presenta caratteri ibridi indoeuropei e non indoeuropei (\"anaindoeuropei\"). \nAlcuni studiosi, tra cui il linguista tedesco Helmut Rix, collegano l'etrusco alla lingua retica, parlata dai Reti nell'area alpina almeno fino al I secolo a.C., teorizzando l'esistenza di una famiglia linguistica tirrenica. Sulla scia di Rix, successivi studi di Stefan Schumacher, Norbert Oettinger, Carlo De Simone e Simona Marchesini hanno ipotizzato che retico ed etrusco discendano da un \"tirrenico comune\", che non appartiene alla famiglia indoeuropea e dal quale si sarebbero divisi in tempi remoti, in un periodo della preistoria antecedente all'et\u00e0 del Bronzo. \nAnche la lingua attestata nelle iscrizioni dall'isola di Lemnos farebbe parte della stessa famiglia linguistica tirrenica, ma con un tempo di separazione tra lingua etrusca e lingua lemnia di molto successivo a quello tra lingua etrusca e lingua retica, compatibile con l'ipotesi che la lingua lemnia sia riconducibile a un'espansione protostorica di Etruschi da occidente, come gi\u00e0 sostenuto da Carlo De Simone che vede nel lemnio la testimonianza di un insediamento piratesco etrusco nell'isola nella parte settentrionale del Mar Egeo avvenuto prima del 700 a.C., mentre alcuni linguisti avevano precedentemente ipotizzato che il lemnio appartenesse a un sostrato preistorico egeo o paragreco esteso dall'Asia Minore ai Balcani, alla Grecia e all'Italia.\nPrecedentemente, linguisti come Francisco Rodr\u00edguez Adrados, la consideravano almeno in parte derivata dalle lingue indoeuropee, in particolare da quelle indoeuropee dell'Anatolia, come il luvio, mentre Paul Kretschmer la considerava protoindoeuropea. Per quanto non si possa escludere che elementi indoeuropei nella lingua etrusca siano dovuti essenzialmente al substrato, o adstrato, villanoviano o proto-villanoviano originario dei campi d'urne, e a successivi contatti con le lingue italiche, in particolare il latino e l'umbro, e il greco antico.\nA partire dal I secolo a.C. il latino sostitu\u00ec gradualmente ma completamente l'etrusco, lasciando solo alcuni documenti e prestiti linguistici nel latino; ad esempio \"persona\" (dall'etrusco \"\u03c6ersu\"), e numerosi nomi geografici, tra cui Tarquinia, Volterra, Perugia, Mantova, Modena, forse Parma, e molti toponimi che terminano in \"-ena/-enna\", come Cesena, Bolsena, Siena, Chiavenna, Ravenna. \nTestimonianze di una lingua affine nelle Alpi e Prealpi.\nLa scrittura retica, le cui prime attestazioni appartengono al VI secolo a.C., \u00e8 testimoniata da circa 280 iscrizioni testuali su 230 oggetti. Le iscrizioni retiche sono state trovate in un'area che comprende, in Italia, il Trentino, l'Alto-Adige e parte del Veneto settentrionale e occidentale, in Austria il Tirolo settentrionale, e la bassa Valle Engadina nel Canton Grigioni in Svizzera.\nTre autori antichi, Tito Livio, Pompeo Trogo e Plinio il Vecchio, ci tramandano il collegamento dei Reti con gli Etruschi. \nSecondo lo storico latino Tito Livio i Reti discendono dagli Etruschi, ritirati sull'arco alpino a seguito delle invasioni celtiche nel nord Italia, e quindi inselvatichiti. Mentre Trogo sostiene che gli Etruschi occuparono le regioni alpine avendo perduto le sedi originarie. E lo storico latino Plinio il Vecchio fa derivare il nome Reti dal re eponimo \"Reto\", comandante delle popolazioni etrusche che, stanziate nell'area padana, furono costrette a riparare sui monti alpini dall'arrivo dei Galli.\nTra le prime iscrizioni trovate in lingua retica vi \u00e8 la situla della Val di Cembra del IV secolo a.C., anche conosciuta come Situla Giovanelli, scoperta nel 1828 da Simone Nicolodi sul Doss Caslir di Cembra, comprata dall'allora sindaco di Trento Benedetto Giovanelli e oggi custodita al museo provinciale del Castello del Buonconsiglio. La situla, interamente in bronzo, era verosimilmente un recipiente che conteneva il vino da offrire agli Dei, durante le cerimonie religiose. L'iscrizione a carattere votivo \u00e8 composta da cinque parole incise con alfabeto simile a quello etrusco e la lingua usata \u00e8 classificata come retico centrale. Altra iscrizione scoperta nel 1845, dallo stesso Giovannelli, \u00e8 la Situla di Matrei, dal nome delle localit\u00e0 di Matrei am Brenner nel Tirolo austriaco dove \u00e8 stata ritrovata, appartenente al V-IV secolo a.C., e che sar\u00e0 per pi\u00f9 di un secolo l'iscrizione retica pi\u00f9 a nord mai rivenuta. \nDi un collegamento linguistico tra retico ed etrusco parler\u00e0 proprio Giovanelli nel suo \"Dei Rezj. Dell'origini de' popoli d'Italia e d'una iscrizione rezio-etrusca\", pubblicato a Trento nel 1844. Ma Giovanelli ribalter\u00e0 la visione tradizionale tramandata dagli autori classici di lingua latina, sostenendo che furono gli Etruschi a migrare nel Centro Italia da nord, dai territori alpini dei Reti, e che quindi erano gli Etruschi a discendere dai Reti, e non viceversa.\nIn sintonia con Giovanelli anche una serie di autorevoli archeologi e storici dell'Ottocento, come Barthold Georg Niebuhr, Karl Otfried M\u00fcller, Theodor Mommsen, Wolfgang Helbig, Gaetano De Sanctis e Luigi Pareti, che ritengono gli Etruschi come originari delle Alpi e discendenti dai Reti.\nTestimonianze di una lingua affine nel Mar Egeo.\nNel 1885 fu trovata, nell'isola greca di Lemno, in localit\u00e0 Kaminia, la stele di Lemno, una doppia iscrizione incorporata nella colonna di una chiesa. Tale iscrizione sembra testimoniare una lingua pre-ellenica in tutto simile a quella degli Etruschi. Secondo il massimo storico greco Tucidide, l'isola di Lemno sarebbe stata abitata da gruppi di \"\u03a4\u03c5\u03c1\u03c3\u03b7\u03bd\u03bf\u03af\" (Tyrseno\u00ed - \"Tirreni\", il nome greco degli Etruschi), e il ritrovamento ha fornito la prova sicura che in quell'isola dell'Egeo, ancora nel VI secolo a.C., era parlata una lingua strettamente affine all'etrusco. L'iscrizione di Lemno \u00e8 stata reperita su una pietra tombale sulla quale \u00e8 scolpito un guerriero. L'iscrizione corre intorno alla testa e lungo un lato della figura del guerriero, ed \u00e8 redatta in un alfabeto greco epicorico del VI secolo a.C. Fra le parole chiaramente leggibili ve ne sono due: \"avi\u0161\" e \"sialchvei\u0161\", che vengono confrontate con le parole etrusche \"avil\" \"anno\" e \"sealch\", il numerale \"40\". L'iscrizione di Lemno fu pubblicata per la prima volta dal filologo svedese Ernst Nachmanson nel 1908.\nTracce degli Etruschi appaiono in alcuni nomi di localit\u00e0 dell'Egeo: uno degli esempi \u00e8 \"\u039c\u03cd\u03c1\u03b9\u03bd\u03b1\" (affine al nome gentilizio etrusco \"Murina\" di Tarquinia e Chiusi) e nomi di citt\u00e0 nella stessa Lemno. Alcuni linguisti hanno rintracciato affinit\u00e0 non sicure fra nomi etrusco-latini e nomi di persona presenti nelle tavolette in Lineare B di Cnosso: ad esempio \"ki-ke-ro\". Questi dati vengono interpretati da alcuni studiosi come indizio dell'origine orientale degli Etruschi, mentre sono considerati, al contrario, un segno di rapporti di fine et\u00e0 del bronzo fra Mediterraneo occidentale e orientale, da altri studiosi, che integrano la testimonianza dell'iscrizione di Lemno con quella dei geroglifici egizii di Medinet Habu, che parlano dei Popoli del Mare, ed elencano fra gli invasori anche i \"Tr\u0161.w\" (nelle iscrizioni geografiche sono presenti le varianti \"Twrw\u0161\u02be.w\", \"Twrj\u0161\u02be.w\" e \"Twjr\u0161.w\") nome che \u00e8 stato confrontato con il greco \"Turs-an\u00f2i\" (dorico) e \"Tyrs-en\u00f2i\" (ionico) e \"Tyrrh-enoi\" (attico) e con il latino \"Tus-ci\" (da *\"Turs-ci\") ed \"E-trus-ci\".\nLo storico olandese Luuk de Ligt, sulla base di un'iscrizione eteocretese trovata a Praisos, nella parte orientale di Creta, che si ritiene scritta in una lingua indoeuropea appartenente al ramo Osco-Umbro delle lingue italiche, ipotizza che questo linguaggio sia arrivato a Creta durante la tarda et\u00e0 del Bronzo, quando i Micenei reclutarono mercenari provenienti dalla Sicilia, dalla Sardegna e da altre zone della penisola italiana. Quando il sistema di potere miceneo collass\u00f2 attorno al 1200 a.C., alcuni di questi gruppi si sarebbero cos\u00ec trasferiti nelle isole dell'Egeo settentrionale, a Cipro, e in alcune zone costiere del Levante. Secondo questa ricostruzione anche la presenza nel VI secolo a.C. nell'isola di Lemno di una comunit\u00e0 che parlava una lingua simile all'Etrusco sarebbe dovuta a questi movimenti, e quindi spiegabile come un insediamento etrusco nel Mar Egeo. Dello stesso avviso il linguista Carlo De Simone, e l'archeologo austriaco Reinhard Jung che collega questi movimenti di guerrieri dall'Italia nell\u2019Egeo, e dall\u2019Egeo al Vicino Oriente, ai Popoli del Mare.\nDocumentazioni dirette e indirette.\nPer la lingua etrusca disponiamo di due diversi tipi di documenti: i \"documenti diretti\", ovvero quelli pervenutici in lingua etrusca (quasi esclusivamente per via epigrafica) e i \"documenti indiretti\", ovvero citazioni di opere letterarie etrusche in testi di altre lingue (e perci\u00f2 tradotti) o i glossari di parole etrusche in altre lingue.\nLe iscrizioni etrusche sono numerose ed in continuo accrescimento, in particolare quelle di carattere funerario od elogiativo. Hanno per\u00f2 spesso il difetto di essere molto brevi e di riportare quasi esclusivamente nomi propri di persone o di divinit\u00e0.\nTra le iscrizioni pi\u00f9 lunghe o di particolare interesse vi sono:\nAlfabeto.\nL'alfabeto etrusco deriva da quello greco occidentale trasmesso dai Calcidesi, che fu introdotto in Italia meridionale e presso gli Etruschi intorno al 700 a.C. forse contemporaneamente e in luoghi diversi.\nDall'alfabeto etrusco, e in particolare da quello settentrionale, si ritiene derivino l'alfabeto di Lugano, l'alfabeto venetico, l'alfabeto retico, l'alfabeto lepontico, l'alfabeto camuno e il Fu\u00feark antico che \u00e8 la variante pi\u00f9 antica dell'alfabeto runico.\nLa scrittura \u00e8 destrorsa o bustrofedica per un buon numero di iscrizioni precedenti alla met\u00e0 del VI secolo a.C., mentre in seguito andr\u00e0 da destra verso sinistra e in epoca tarda, per influsso latino, ritorner\u00e0 in alcune iscrizioni destrorsa.\nLa divisione delle parole \u00e8 indicata da puntini (\u00b7) o pi\u00f9 raramente da spazi; in epoca arcaica quasi la totalit\u00e0 dei testi non aveva divisioni tra le parole (erano cio\u00e8 in \"scriptio continua\").\nNella seguente tabella, a fianco del carattere etrusco compare la lettera dell'alfabeto latino o greco che meglio lo approssima, segue il suggerimento fonetico:\nMorfologia e sintassi.\nL'etrusco \u00e8 caratterizzato da una struttura grammaticale semplice, dal carattere sintetico, specificamente agglutinante che condivide ad esempio con la lingua basca, il coreano, le lingue nipponiche, lingue caucasiche, le lingue dravidiche, le lingue uraliche e le lingue altaiche; inoltre \u00e8 probabilmente caratterizzato dall'ergativit\u00e0 di tipo passivo, caratteristica che condivide per esempio con la lingua basca, la lingua berbera, la lingua curda e la lingua sumera. Alcuni ipotizzano che sia presente anche la corrispondenza semantica biunivoca, caratteristica di alcune lingue uraliche del ceppo ugro-finnico.\nCome detto l'etrusco \u00e8 una lingua sintetica, di carattere agglutinante.\nNome.\nGenere.\nIn etrusco esistono due classi di nomi: nomi \"animati\", che comprendono creature viventi, e nomi \"inanimati\", che comprendono le cose. Inoltre, a partire dal VII secolo a.C. fu introdotto il genere per i nomi gentilizi. \nNumero.\nEsistono due numeri: singolare e plurale.\nFlessione.\nLe desinenze del plurale sono, ad ora, due: -\"r\" per i nomi animati (sempre preceduta da \"a\", \"e\" o \"u\") e -\"\ud835\uded8va\" per i nomi inanimati, che pu\u00f2 diventare -\"cva\" se il tema del nome termina in dentale o -\"va\" (-\"ua\") se \u00e8 preceduto da palatale. Il suffisso del plurale \u00e8 talvolta omesso con l'aggettivo e con il numerale.\nLa vocale di raccordo, che precede la -\"r\" di suffisso, rappresenta un residuo del tema preistorico (es. \"clan\", \"figlio\" - \"clen-a-r\"). \u00c8 stata supposta l'esistenza di un suffisso -\u03b8ur per i nomi collettivi.\n\"Es.\" clenar \u2014 (I) figli \u2013 da \"clan\"\nfler\ud835\uded8va \u2014 (I) sacrifici \u2013 da \"fler\"\ncil\u03d1cva \u2014 (Le) arci \u2013 da \"cil\u03d1\"\nhupniva \u2014 (Le) nicchie \u2013 da \"hupni\"\ntelur hil \u2014 Confini (?) \u2013 da \"hil\"\navil XXVI \u2014 Anni 26 \u2013 da \"avil\"\nIl nominativo-accusativo esprime la funzione di soggetto, complemento oggetto e predicativo; \u00e8 usato anche come complemento di vocazione e \u201ccasus pendens\u201d. Il locativo esprime la funzione di complemento di luogo, di tempo, di modo e di mezzo. Il genitivo esprime il possesso. L'ablativo esprime il complemento di origine e l'agente nella diatesi passiva. Il pertinentivo ha una funzione incerta e forse corrisponde al complemento d'agente esprimendo chi compie l'azione o chi ne \u00e8 interessato.\nPer i nomi di persona, come detto, \u00e8 possibile determinare la distribuzione delle declinazioni:\nI nomi di persona seguono regole particolari:\nbench\u00e9 in etrusco solitamente non ci sia distinzione di genere grammaticale, i nomi femminili, siano essi prenomi o gentilizi, vengono spesso marcati con -i o -ia.\nIn Etruria meridionale il nominativo del gentilizio maschile viene marcato con -s.\nIn epoca tarda si diffonde un locativo in -e (&lt; -a-i), mentre il suffisso -i \u00e8 spesso soppiantato dalla particella -\u03b8i (\"in, dentro\") usata come posposizione; inoltre, sempre in epoca tarda, si trovano ablativi I in -es (&lt; -a-is).\nMolti sostantivi si formano dalle radici verbali, che in s\u00e9 stesse rappresentano forme verbali finite.\n \"zic \u2192\" scrivere\n \"zic-n \u2192\" lo scritto, lo scrittore\n \"zic-n-ce \u2192\" egli ha scritto\nAggettivo.\nL'aggettivo etrusco accompagna il nome delineando una o pi\u00f9 caratteristiche ed \u00e8 indeclinabile.\nSi forma coi suffissi -\"ne\", -\"na\", -\"av\", -\"au\", -\"ev\", -\"c\", -\"\ud835\udf4c\", -\"va\" o -\"ve\" partendo quasi sempre da un sostantivo.\n \"Es.\" eisna \u2014 da \u201ceis\u201d \u00abdio\u00bb \u2014 divino\nhuslne \u2014 da \u201chusl\u201d \u00abgiovane\u00bb \u2014 novello\neterav \u2014 da \u201cetera\u201d \u00absocio\u00bb \u2014 sociale\neterau \u2014 da \u201cetera\u201d \u00absocio\u00bb \u2014 sociale\nmacstrev \u2014 da \u201cmacstr\u201d \u00abmagistrato\u00bb \u2014 magistratuale\nzam\u03d1ic \u2014 da \u201czama\u03d1i\u201d \u00aboro\u00bb \u2014 aureo\nRuma\ud835\udf4c \u2014 Romano\nati nacnuva \u2014 da \u201cati nacna\u201d \u00abnonna\u00bb \u2014 bisnonna\nacalve \u2014 da \u201cacala\u201d \u00abgiugno\u00bb \u2014 relativo a giugno\nPronome.\nIn etrusco il pronome si flette con una forma propria per l'accusativo.\nPronome personale.\n1\u00aa persona.\n\"Es.\" mini mulveneke vel\u03d1ur pupliana \u2014 Mi don\u00f2 Velthur Pupliana\nPronome dimostrativo.\nI pronomi dimostrativi in etrusco sono \"ika\" (scritto anche \"ica\"; \"eca\", \"ca\" in et\u00e0 recente) e \"ita\" (o \"eta\", \"ta\" in et\u00e0 recente) che possono avere valore enclitico. Tra \"ica\" e \"ita\", quando sono in opposizione sembra esserci una differenza di vicinanza, maggiore (\"ica\") o minore (\"ita\") rispetto al parlante. \"Ica\" e \"ita\" possono avere anche la funzione di articoli enclitici.\nFlessione.\nika \u2014\neca \u2014\nca \u2014\nita \u2014\neta \u2014\nta \u2014\n\"Es.\" ita tmia \u2014 Questo spazio\neca \u2014 Questo\nselvans san\ud835\udf4cuneta \u2014 Silvano, quello appartenente a Sanco\n\u03d1apne\u015bt\u015b \u2014 Davanti a quello del calice\n\u00c8 dubbio se \"(i)\u03c3a\" sia un pronome possessivo enclitico (\"suo\") o un terzo pronome dimostrativo.\nPronomi relativi.\nI pronomi relativi in etrusco sono \"an\" e \"in\", di cui non \u00e8 ancora stato possibile cogliere le differenze. \n\"Es.\" vel matunas larisali\u03c3\u00b4a an cn \u03c3\u00b4u\u03d1i ceri\ud835\udfc0unce \u2014 Vel Matunas, il (figlio) di Laris; che questa tomba fece costruire.\nPronome interrogativo.\nIl pronome interrogativo \u00e8 \"ipa\", che ha anche funzione relativa.\nFlessione.\n\"Es.\" ipa\u015b ikam \u2014 Di chi (\u00e8) questa cosa?\nipe ipa mac\u03d1cva ama \u2014 Qualunque cosa i mac\u03d1 siano\nVerbo.\nDiatesi.\nI verbi possono avere due forme: una diatesi attiva e una passiva.\nModi.\nIn etrusco esistono cinque modi finiti, il congiuntivo, l'imperativo, il necessitativo, l'ingiuntivo e il passato, e tre modi indefiniti, l'infinito, il participio e il sostantivo verbale (o supino).\nIl tempo presente coincide con il tema del verbo.\nCongiuntivo.\nIl congiuntivo etrusco ha valore di richiesta (\"iussivo\") o di attesa (\"prospettivo\").\nSi ottiene con l'aggiunta del suffisso -\"a\" al tema.\nEs. \"mena\" \u2192 dal tema \"men\" (costruire) con suffisso -\"a\" \u2192 bisogna costruire (\"richiesta\")\nImperativo.\nIl modo imperativo. Coincide con il tema atematico del verbo, ossia con assenza della vocale finale.\nEs. \"tur\" \u2192 dal tema \"turu\" (dedicare) con caduta della vocale finale \u2192 dedica!\nNecessitativo.\nIn etrusco il necessitativo esprime un bisogno necessario. Si forma con l'aggiunta del suffisso -\"ri\" al tema.\nEs. \"\u03b8ezeri\" \u2192 dal tema \"\u03b8eze\" (immolare) con suffisso -\"ri\" \u2192 bisogna (\u00e8 necessario) immolare\nIngiuntivo.\nIl modo ingiuntivo esprime un'azione senza fare riferimento al tempo. Si ottiene dell'aggiunta del suffisso -\"e\" al tema.\nEs. \"mulune\" \u2192 dal tema \"mulun\"(\"u\") (donare) con suffisso -\"e\" \u2192 don(\u00f2) (senza specificare il tempo)\nPassato.\nIl passato corrisponde al passato italiano. Si forma con l'aggiunta del suffisso -\"ce\" (o -\"ke\"), per la forma attiva, e -\"\u03c7e\", per la forma passiva, al tema verbale.\nEs. \"acasce\" \u2192 dal tema \"acas\" (fare) con suffisso -\"ce\" \u2192 ha fatto\n\"zi\u03c7u\u03c7e\" \u2192 dal tema \"zi\u03c7u\" (scrivere) con suffisso -\"\u03c7e\" \u2192 \u00e8 stato scritto\nParticipio.\nSi ottiene dall'aggiunta del suffisso -\"\u03b8as\" (o -\"\u03b8asa\") o -\"anas\" (o -\"nasa\") al tema del verbo.\nSostantivo verbale.\nEsistono infine anche suffissi che formano nomi d'agente (-(a)\u03b8; es. \"zila\u03b8\" - \"colui che fa giustizia, pretore\") e nomi d'azione (-il; es. \"ac-il\" - \"opera\", da \"ac-\", \"fare\").\nVocabolario.\nVocabolario etrusco (Marchesini 2009: 132-135):\nCitt\u00e0.\nI nomi delle citt\u00e0:\nCalendario.\nPoco ci resta del computo del tempo degli Etruschi.\nNon avevano le nostre settimane e quindi neppure il nome dei giorni. Probabilmente il giorno iniziava all'alba. L'anno invece poteva iniziare come nella Roma arcaica il primo giorno di marzo (cio\u00e8 il nostro 15 febbraio), o qualche giorno prima, il 7 febbraio.\nProbabilmente calcolavano i giorni di ogni mese come i Romani, con le calende, che \u00e8 una parola di origine etrusca.\nConosciamo il nome latinizzato di otto mesi del calendario sacro.\nIpotesi della \"gorgia\".\nUna vecchia ipotesi, oggi definitivamente confutata, sosteneva che il fenomeno della \"gorgia toscana\" potesse essere un elemento di sostrato derivato dall'etrusco; in realt\u00e0, la gorgia sembrerebbe essere un fenomeno di origine relativamente recente, dato che non ve n'\u00e8 alcuna attestazione prima del XVI secolo, e inoltre nessun fenomeno simile sembra essere mai stato presente nella lingua etrusca."}
{"id": "64703", "revid": "57342", "url": "https://it.wikipedia.org/wiki?curid=64703", "title": "Premio C\u00e9sar per il migliore attore non protagonista", "text": "Il premio C\u00e9sar per il migliore attore non protagonista (\"C\u00e9sar du meilleur acteur dans un second r\u00f4le\", in precedenza \"C\u00e9sar du meilleur second r\u00f4le masculin\") \u00e8 un premio cinematografico assegnato annualmente dall'\"Acad\u00e9mie des arts et techniques du cin\u00e9ma\" a partire dal 1976 al miglior attore in un ruolo secondario di un film di produzione francese uscito nelle sale cinematografiche nel corso dell'anno precedente.\nIl premio \u00e8 stato ricevuto tre volte dal solo Niels Arestrup (2006, 2010, 2014), due volte da Jacques Dufilho (1978, 1981), Jean Carmet (1983, 1992) e Andr\u00e9 Dussollier (1993, 2002).\nAlbo d'oro.\nI vincitori sono indicati in grassetto, a seguire gli altri candidati."}
{"id": "64705", "revid": "2105837", "url": "https://it.wikipedia.org/wiki?curid=64705", "title": "Mario", "text": ""}
{"id": "64707", "revid": "1605525", "url": "https://it.wikipedia.org/wiki?curid=64707", "title": "Manuel V\u00e1zquez Montalb\u00e1n", "text": "Biografia.\nFiglio unico di una sarta e di un militante del PSUC (Partito Socialista Unificato di Catalogna), conosce il padre, detenuto in carcere, solo alla sua liberazione, quando aveva 5 anni. Anche lui pi\u00f9 tardi militer\u00e0 nello stesso partito, nel quale entrer\u00e0 nel 1961 diventando poi membro del Comitato Centrale.\nSi laurea in Filosofia e Lettere all'Universit\u00e0 Autonoma di Barcellona e studia alla locale Scuola di giornalismo. In questo periodo conosce la sua futura moglie, la storica Anna Sall\u00e9s Bonastre.\nNel 1962 un tribunale di guerra lo condanna a 3 anni di reclusione per aver partecipato ad attivit\u00e0 della resistenza antifranchista, e viene cos\u00ec incarcerato nella prigione di Lerida dove scrive il suo primo libro, il saggio \"Informe sobre la informaci\u00f3n\".\nDopo aver scontato la pena inizia la propria carriera giornalistica per la testata \"Triunfo\", iniziando poi a collaborare a diverse pubblicazioni come \"Siglo XX\", \"Tele/Xpr\u00e9s\", \"Por Favor\" e successivamente anche con \"El Pa\u00eds\" e \"Intervi\u00fa\", per i quali ha lavorato fino alla propria morte.\nNel 1966 nasce il suo unico figlio, Daniel V\u00e1zquez Sall\u00e9s, che diventer\u00e0 anch'egli scrittore e giornalista.\nNel 1967 pubblica la sua prima raccolta di poesia, \"Una educaci\u00f3n sentimental\", seguita da una seconda nel 1969 \"Movimientos sin \u00e9xito\", che lo fa ricondurre al gruppo di poeti definiti \"novisimos\". Nello stesso anno viene pubblicato anche il suo primo romanzo, \"Recordando a Dard\u00e9\" e alcuni racconti, prime prove della sua abilit\u00e0 narrativa.\nNel 1972 fa la sua prima apparizione, nel romanzo sperimentale \"Ho ammazzato J. F. Kennedy\", il detective privato Pepe Carvalho, protagonista di una serie di romanzi che porteranno V\u00e1zquez Montalb\u00e1n a godere di un apprezzamento internazionale. La sua passione e le sue conoscenze culinarie entreranno, attraverso i suoi personaggi, a far parte in pianta stabile delle commedie umane narrate nelle sue opere, caratterizzandoli e rendendo comprensibili le sfumature delle loro personalit\u00e0. \nNel 1979 riceve il Premio Planeta per l'opera \"I mari del sud\" (El Mar Del Sur), che vede come protagonista proprio il detective Carvalho.\nIn Italia viene pubblicato per la prima volta nel 1980, quando l'editore Beppe Costa della Pellicanolibri Edizioni d\u00e0 alle stampe il libro \"Manifesto subnormale\", grazie anche all'apprezzamento che Leonardo Sciascia nutriva nei suoi confronti. Va ricordata anche l'amicizia che lo ha legato ad Andrea Camilleri che in suo onore chiam\u00f2 il protagonista di tanti suoi celebri romanzi commissario Montalbano. \nIn Italia le sue opere sono state tradotte per la massima parte dalla scrittrice Hado Lyria.\nSi \u00e8 dedicato poi anche ad altri romanzi di narrativa come \"Il pianista\" (1985) e \"Gal\u00edndez\" (1990) e ad altre opere di genere saggistico, poetico e storico. Fra queste va ricordata la biografia del Caudillo, \"Io, Franco\", pubblicata nel 1992 e considerata un'opera di notevole spessore letterario e storico, \"Un polacco alla corte del Re Juan Carlos\" (1996) e \"La Aznarit\u00e0\" (2003), profonda critica al governo di Jos\u00e9 Mar\u00eda Aznar.\n\u00c8 anche stato autore di opere teatrali, tra le quali il libretto del musical in catalano \"Flor de nit\", realizzato dalla compagnia Dagoll Dagom all'inizio degli anni Novanta. Tale opera \u00e8 una delle poche che V\u00e1zquez-Montalb\u00e1n realizz\u00f2 in lingua catalana.\nTecnico della gastronomia e della tavola, ha raccolto in una serie di volumi scritti in lingua madre la summa gastronomica della cucina spagnola. \nTra i vari saggi da lui scritti \u00e8 da ricordare il saggio \"Contro i gourmet\", in cui si delinea in modo critico la storia della gastronomia.\nNel 1995 ha ricevuto il Premio Nacional de las Letras Espa\u00f1olas come riconoscimento per tutta la propria opera.\nManuel V\u00e1zquez Montalb\u00e1n muore il 18 ottobre del 2003 nell'aeroporto di Bangkok a causa di un infarto.\nNel 2006 \u00e8 stato assegnato il primo Premio Carvalho, dedicato alla produzione letteraria di genere poliziesco.\nIl 3 febbraio 2009 \u00e8 stata inaugurata a Barcellona la piazza Manuel V\u00e1zquez Montalb\u00e1n, che si trova tra la calle de Sant Rafael e la Rambla del Raval, vicino al luogo che dette i natali allo scrittore.\nOpere.\nRomanzi e racconti con protagonista Pepe Carvalho.\nIn Italia pubblicato da\ni canguri Feltrinelli 2005\nISBN 88-07701685\nDella serie Carvalho fanno parte anche un volume di ricette:\ned altre opere di narrativa ancora inedite in Italia:\nquesto monologo \u00e8 stato pubblicato nella raccolta \"Carvalho indaga\", edito Feltrinelli, ottobre 2016\nOmaggi.\nLo scrittore Andrea Camilleri d\u00e0 al proprio commissario il cognome Montalbano proprio per rendere omaggio a Vazquez Montalb\u00e1n."}
{"id": "64708", "revid": "28530", "url": "https://it.wikipedia.org/wiki?curid=64708", "title": "F104", "text": ""}
{"id": "64710", "revid": "76963", "url": "https://it.wikipedia.org/wiki?curid=64710", "title": "Maurizio Cheli", "text": "Biografia.\nDopo aver vissuto la sua infanzia a Zocca (Modena), frequenta il Liceo Classico \"Marco Minghetti\" di Bologna e successivamente entra all'Accademia Aeronautica di Pozzuoli, classificandosi secondo del Corso Urano III, nel 1978. Nel 1982 termina gli studi conseguendo la laurea in Scienze Aeronautiche, presso l'Universit\u00e0 Federico II di Napoli.\nNel 1983 ottiene l'incarico di pilota operativo da ricognizione sul celebre F-104G. Nel 1988 viene trasferito al Reparto Sperimentale di Volo brevettandosi pilota collaudatore presso l'\"Empire Test Pilot's School\" di Boscombe Down, Regno Unito, vincendo il McKenna Trophy come miglior studente del suo corso, il Sir Alan Cobham Award per i migliori risultati nelle attivit\u00e0 di volo e l'Hawker Hunter Thropy per l'allievo che redige il miglior Rapporto Preliminare di Collaudo.\nEntra alla \"European Space Agency\" (ESA) nel 1992, da cui viene inviato al Johnson Space Center di Houston della NASA, dove ottiene la qualifica di astronauta l'anno seguente.\nAll'Universit\u00e0 di Houston consegue la laurea in ingegneria aerospaziale nel 1994. Nel 1996 a bordo dello Space Shuttle Columbia partecipa alla missione STS-75 Tethered Satellite in cui ricopre, primo italiano, il ruolo di Mission Specialist. Nel 2004 consegue la laurea in Scienze Politiche all'Universit\u00e0 di Torino e nel 2007 un Master in Business Administration alla ESCP Europe di Parigi.\nNel 1996 viene assunto da Alenia Aeronautica e ottiene l'incarico di Capo Pilota Collaudatore per velivoli da difesa. \u00c8 stato responsabile dello sviluppo operativo del caccia europeo Eurofighter Typhoon.\nMaurizio Cheli ha al suo attivo oltre 370 ore di attivit\u00e0 spaziale, 5000 ore di volo su oltre 100 diversi tipi di velivoli, numerosi brevetti tra aerei ed elicotteri militari tra cui Tornado ed Eurofighter Typhoon.\nNel 2003, presso l'Aeroporto \"Baccarini\" di Grosseto, sede del 4\u00ba Stormo C.I., Cheli ha pilotato l'Eurofighter Typhoon nella sfida con la Ferrari F1 di Michael Schumacher, vincendo 2-1.\nNel 2005 ha fondato CFM Air, una start up che si occupa della progettazione di velivoli leggeri avanzati e due anni dopo la Digisky che sviluppa elettronica di bordo per velivoli sportivi.\n\u00c8 stato membro del Comitato Promotore dei World Air Games svolti a Torino nel giugno 2009. Partecipa ai Giochi pilotando il velivolo elettrico sperimentale SkySpark con il quale il 12 giugno registra il record mondiale di velocit\u00e0 per la propria categoria.\nIl libro \"Tutto in un istante\".\nNel maggio 2015 Maurizio Cheli ha pubblicato il libro autobiografico (\"Tutto in un istante. Le decisioni che tracciano il viaggio di una vita\", Minerva ISBN 978-88-7381-762-8). In questo libro racconta la sua storia divisa in capitoli, al termine di ognuno dei quali si trova un \"checklist\" scritta da Marrianne Merchez."}
{"id": "64714", "revid": "1697540", "url": "https://it.wikipedia.org/wiki?curid=64714", "title": "Lingua piemontese", "text": "Il piemontese (nome nativo piemont\u00e8is, ) \u00e8 una lingua romanza appartenente al gruppo delle lingue gallo-italiche parlate nell'Italia settentrionale.\nIl piemontese \u00e8 una lingua che possiede caratteristiche lessicali, fonetiche e morfo-sintattiche peculiari, che lo distinguono con una certa intensit\u00e0 all'interno del \"continuum\", e lo differenziano nettamente dall'italiano e dal francese, lingue a cui \u00e8 sovente associato per via della storia linguistica e della posizione geo-storica del Piemonte.\n\u00c8 anche lingua di raccordo tra il lombardo e l'occitano.\nNella regione Piemonte sono state utilizzate storicamente ben otto lingue, di cui quella che prende il nome di \"piemontese\" \u00e8 l'unica ad essere centrata e racchiusa quasi interamente nel territorio della suddivisione amministrativa. La lingua piemontese \u00e8 inoltre parte della memoria storica della colonizzazione gringa della pampa argentina. Dal punto di vista genealogico, il piemontese deriva dalla lingua latina innestata sugli idiomi celtici e celto-liguri dopo l'occupazione romana del Piemonte, con successivi contatti e apporti dalle lingue prossime e da quelle adottate come ufficiali.\nCome lingua scritta il piemontese si usa fin dal XII secolo (Sermoni subalpini), ma una vera \"koin\u00e8\" per uso letterario si \u00e8 sviluppata solo nel Settecento, epoca che vide la nascita di una letteratura a carattere nazionale che tocc\u00f2 poco per volta tutti i generi: dalla lirica al romanzo, alla tragedia e all'epica. La grafia piemontese si basa sulla tradizione del Settecento; tuttavia dal Novecento gode di una normazione pi\u00f9 precisa e completa che ha dato un non piccolo contributo alla stabilit\u00e0 e all'unit\u00e0 della lingua, contribuendo inoltre a codificare anche alcune variet\u00e0 orali che avevano avuto tradizioni letterarie scarse o assenti.\nIl piemontese deve ritenersi una lingua regionale o minoritaria ai sensi della Carta europea delle lingue regionali o minoritarie, che all'articolo 1 afferma che per \u00ablingue regionali o minoritarie si intendono le lingue [...] che non sono dialetti della lingua ufficiale dello Stato\u00bb. \u00c8 riconosciuto fra le lingue minoritarie europee dal 1981 (rapporto 4745 del Consiglio d'Europa) ed \u00e8 inoltre censito dall'UNESCO, nell'Atlante delle lingue del mondo in pericolo, tra le lingue meritevoli di tutela. Va tuttavia segnalato che il riconoscimento dello status di minoranza linguistica non spetta n\u00e9 al Consiglio d'Europa, n\u00e9 al Parlamento europeo, essendo questo riconoscimento di esclusiva spettanza degli Stati firmatari dei singoli trattati europei. Lo stesso dicasi per l'UNESCO, che con il suo atlante delle lingue in pericolo non conferisce alcun riconoscimento di minoranza linguistica, ma si limita a segnalare gli idiomi che ritiene in pericolo di scomparsa.\nIl 15 dicembre 1999 il Consiglio regionale del Piemonte, nell'ordine del giorno contenente la richiesta al presidente della Repubblica di rinviare alle Camere la legge statale di tutela delle minoranze linguistiche storiche, ha ufficialmente riconosciuto il piemontese quale lingua regionale del Piemonte. Nel 2015 il Consiglio regionale del Piemonte ha inoltre attivato la versione in piemontese del proprio sito ufficiale. La legge regionale n. 11/2009 di \"valorizzazione del patrimonio linguistico del Piemonte\" \u00e8 stata aggiornata nel 2016 a seguito della sentenza della corte costituzionale n. 170/2010 che ne aveva fortemente compromesso l'efficacia (dichiarava infatti incostituzionale il diritto arrogatosi dalla Regione Piemonte di \u00abidentificare e tutelare in maniera autonoma ed indiscriminata una propria \"lingua\" regionale\u00bb). \nNella sentenza n. 81 del 20 marzo 2018 della Corte costituzionale viene ribadito che \u00abil compito di determinare gli elementi identificativi di una minoranza da tutelare non pu\u00f2 che essere affidato alle cure del legislatore statale, in ragione della loro necessaria uniformit\u00e0 per l'intero territorio nazionale. (\u2026) In questa cornice (sentenza n. 170 del 2010) non \u00e8 consentito al legislatore regionale configurare o rappresentare la propria comunit\u00e0 in quanto tale come minoranza. (\u2026) Riconoscere un tale potere al legislatore regionale significherebbe, infatti, introdurre un elemento di frammentazione nella comunit\u00e0 nazionale contrario agli artt. 2, 3, 5 e 6 Cost.\u00bb.\nPur non essendo regolato ufficialmente da nessuna istituzione, il piemontese \u00e8 materia di ricerca del Centro Studi Piemontesi - Ca d\u00eb Studi Piemont\u00e8is, fondato a Torino da Renzo Gandolfo nel 1969, che conduce ricerche sulla lingua, la letteratura e le sue variet\u00e0, e organizza i \"R\u00ebscontr ant\u00ebrnassionaj\" per attirare allo studio della lingua altri accademici occidentali.\nDiffusione e limiti.\nIn Piemonte si parlano 6 tipi linguistici differenti. Di conseguenza, l'area in cui si parla la lingua piemontese, pur essendo piuttosto vasta, non coincide con l'intera superficie della regione Piemonte. Tutta la provincia del VCO, amministrativamente piemontese, \u00e8 infatti di parlata lombarda, eccetto Formazza e Macugnaga, che sono colonie di lingua \"walser\", come anche Alagna e Rimella in Valsesia.\nLa Provincia di Novara \u00e8 invece interessata dal confine tra il piemontese e il lombardo. L'ultima fascia di comuni che porta in modo variabile i tratti piemontesi \u00e8 quella compresa tra il corso della Sesia e le colline novaresi, e comprende tutti i comuni della riva sinistra (da Romagnano a Langosco, passando per Carpignano, Recetto, Vinzaglio), che sono gli ultimi comuni classificabili come piemontesi prima di cedere il passo al lombardo.\nQuesti comuni sono gli ultimi che praticano l'enclisi dei pronomi con i participi passati, la vocalizzazione della \"L\" (come \"c\u00e0ud\" vs. \"cald\" dal latino \"CALIDU\"), la sesta persona indicativa in -o (lor i canto vs. lor i c\u00e0ntan), i dittongamenti piemontesi (\"cand\u00e8ila, s\u00e8ira\" e non \"cand\u00e8la, s\u00e8ra\" o \"candira, sira\", tipici lombardi) mentre immediatamente a est compaiono con forza tratti lombardi come la conservazione delle occlusive intervocaliche che in piemontese cadono (\"dismentig\u00e0\" vs. \"d\u00ebsmenti\u00e9\"), gli infinitivi terminanti per consonante (\"vess, scriv\"), il tipo pronominale \"luu/lee\" al posto di \"c\u00ebll/c\u00eblla\" oltre ad usi lessicali tipicamente lombardi (\"mett\" e non pi\u00f9 il piemontese \"but\u00e9\", \"tr\u00e0\" e non pi\u00f9 il piemontese \"camp\u00e9\", \"botelia\" e non pi\u00f9 il piemontese \"bota\"). \nDi contro al valsesiano, che \u00e8 il dialetto pi\u00f9 lombardo del piemontese (conserva infatti alcune occlusive intervocaliche, il pronome dativo-locativo \"gh\u00eb\" anzich\u00e9 il tipo lenito piemontese \"j\u00eb/i\u00eb\", usa frequentemente la negazione lombarda \"mia\", e possiede ovvie vicinanze nel lessico), alcuni tratti piemontesi si rinvengono nel Cusio e a Novara, residui tuttavia in un tipo di parlate gi\u00e0 lombardo (tra questi, la vocalizzazione della L, diffusa in Cusio e nell'Alto-Novarese, la quarta persona terminante per \"-oma\", il plurale femminile terminante per vocale, i dimostrativi del tipo \"col, cost\" che iniziano per ['k\u028a-], localmente anche l'esito palatizzato in \"-\u00e9\" del latino -ARE, invece dell'\"-\u00e0\" che \u00e8 dominante nel tipo lombardo, e i giorni della settimana piemontesi non terminanti per \"d\u00ec\").\nVerso sud, il Po segna il confine tra piemontese e lombardo. Si trovano tratti piemontesi anche nella Lomellina occidentale, in particolare per la coniugazione verbale a Candia e Breme, ma subito a est i tratti lombardi sono in tutto dominanti, a parte la caduta di alcune occlusive intervocaliche che compare ancora. Si ha di fatto un dialetto piemontese che conserva alcune occlusive (il valsesiano) e un dialetto lombardo che le fa cadere alla piemontese (il lomellino occidentale). In ogni caso coincidono con questo tratto del Po da Casale a Valenza le isoglosse della vocalizzazione di L, della negazione post-verbale \"nen(t)\" (\"n\u00f2\" in Lomellina) e dell'uso del verbo \"travaj\u00e0\" contro il lombardo \"lavor\u00e0\". Si noti che in questa zona su entrambe le sponde, sia quella lomellina che quella monferrina, l'infinitivo derivato da -ARE non \u00e8 palatizzato alla piemontese.\nIn provincia di Alessandria sono presenti forti interferenze fra tre ceppi: piemontese, ligure ed il dialetto tortonese, quest'ultimo una variet\u00e0 primariamente affine al pavese e al vogherese, attribuita per lungo tempo all'emiliano per conseguenza degli studi ottocenteschi di Bernardino Biondelli. Il limite del piemontese \u00e8 posto all'incirca lungo il corso della Scrivia e quello dell'Orba, lungo i quali s'interrompono in modo abbastanza improvviso i tratti che caratterizzano il monferrino come piemontese: rispetto al tortonese l'assenza della coniugazione in consonante (\"scrivi\" vs. \"scriv\"), il plurale femminile vocalico e non adesinenziale (\"\u00ebl d\u00f2ni\" vs. \"i donn\"), la seconda persona singolare vocalica e non adesinenziale (\"ti it canti\" vs. \"ti it cant\"), e rispetto alle variet\u00e0 di tipo ligure la concomitanza di vocali finali al maschile (es.: \"binel/binej\" vs. \"binello/binelli\") e il trattamento ligure dei nessi consonantici latini PL-, BL- e FL- (\"pian, bianch e fior\" vs. \"cian, gianco e sci\u00f4\"). Esistono dialetti liguri con vocali finali ma con un trattamento pi\u00f9 gallo-italico di tali nessi. Ne risulta che nelle citt\u00e0 di Novi Ligure e Ovada, oltre alle valli Scrivia, Borbera e alte valli del Curone e del Grue, si parla ligure (sono passate ad Alessandria solo dal Decreto Rattazzi del 1859).\nPer un breve tratto da Molare a Pareto il confine linguistico segue quello amministrativo, mentre pi\u00f9 a ovest si apre un'ampia zona di transizione compresa nella provincia di Savona costituita dall'alta Val Bormida. Il dialetto locale tratta i tre nessi latini PL, BL, FL, alla ligure (\"cian, gianch, sci\u00f4\"), e possiede una fonetica ligure arcaica e fortemente rotacizzata, ma frammista a forti caratteri piemontesi, che si ritrovano nella perdita delle vocali finali, nella coniugazione dei verbi (es. 1\u00b0 persona plurale: \"i mangioma\", e 3\u00b0 plurale: \"i\" \"vordo\"), nella morfo-sintassi e nel lessico: trattamento dei nessi latini -CT alla maniera monferrina (es. \"facc, dicc, n\u0153cc\" ), negazione post-verbale \"n\u00e0int\", prima coniugazione in \"-\u00e9\", lessico come \"but\u00e9\", \"travaj\u00e9\". Questa zona \u00e8 stata per molto tempo nell\u2019orbita del Monferrato e dell\u2019alessandrino, e questo legame non \u00e8 venuto meno fino ai primi anni del '800, quando ancora faceva parte della provincia di Alessandria.\nPi\u00f9 ad ovest, in l'Alta Val Tanaro da Pievetta di Priola a monte, si incontra un altro dialetto di transizione ,ma che in questo caso \u00e8 nettamente ligure per via della combinazione tipicamente ligure dei nessi e delle vocali finali al maschile, mentre sono monregalesi arcaiche Viola e Pamparato (CN), e sono piemontesi alto-langaroli Bagnasco, Massimino (SV) e i paesi dell'alta Langa, dove si possono ancora incontrare due tratti recessivi di transizione: la palatizzazione ligure di PL in C dolce e i fonemi [\u0283], e la conservazione delle consonati [ts] e [dz] che il piemontese standard ha perso..\nA ovest il dominio linguistico piemontese si arresta prima del crinale alpino e del confine con la Francia: nelle valli cuneesi occidentali, nelle valli saluzzesi e nelle valli valdesi della provincia di Torino si parlano variet\u00e0 di provenzale cisalpino, che presentano gradualmente alcuni tratti tipici transalpini (per questo \u00e8 di recente uso il termine di valli occitane). A Coazze, nei dintorni di Susa, nelle tre Valli di Lanzo, in alta valle Orco e in Val Soana si parlano variet\u00e0 collegate in modo pi\u00f9 o meno stretto con i parlari arpitani della Valle d'Aosta e della Savoia.\nIl carattere delle parlate alpigiane, sebbene sia gi\u00e0 accomunabile ai tipi transalpini, presenta vari elementi endemici di transizione con il piemontese, per esempio il pronome \"mi\" al posto dell'occitano \"ieu\", oppure la comparsa molto graduale di plurali sigmatici (\"la fnetrelo\" pl. \"la fnetrela\" e non subito \"las fnetrelas\") e di nessi consonantici (nelle valli valdesi compare la forma ['kjaw] per il latino CLAVE, che \u00e8 intermedia tra il nesso conservato occitano ['klaw] e il nesso palatizzato piemontese ['t\u0283aw] \"ciav\"). Inoltre nel corso del Novecento le trasformazioni che hanno interessato la societ\u00e0 di montagna hanno giocato a sfavore dei \"patois\" locali, tanto che il piemontese di \"koin\u00e8\" per un breve periodo alla fine del Novecento \u00e8 stato la lingua pi\u00f9 parlata fino alla cresta alpina, finch\u00e9 non \u00e8 stato l'italiano a sovrapporsi e indebolire entrambe.\nPer i movimenti socio-economici passati, \u00e8 comune incontrare il piemontese di \"koin\u00e8\" anche nei principali centri del fondovalle valdostano fino ad Aosta.\nVariet\u00e0 e \"koin\u00e8\".\nSuddivisione.\nL'area linguistica di tipo piemontese presenta alcune variazioni su temi fonetici, morfo-sintattici e lessicali, dovute ad asincronie pi\u00f9 o meno vistose, od originati dal contatto che solo alcuni dialetti hanno avuto con le lingue adiacenti. I tratti che solo alcuni dialetti condividono con il lombardo si irraggiano dalla Lombardia alla Dora Baltea (nel quadrante nord-est) e dalla provincia di Pavia al Monferrato (nel quadrante sud-est). I tratti coerenti con il franco-provenzale sono molto scarsi e recessivi, e si concentrano in Val di Susa e Canavese. I tratti di contatto con l'occitano coinvolgono la pianura occidentale, compresa la citt\u00e0 di Torino. L'ampia regione collinare del basso Piemonte presenta l'articolo \"o\", i rotacismi in [\u0279] evanescente, forti velarizzazioni della [a] e altri tratti coerenti con il ligure di natura quasi esclusivamente fonetica.\nSono state proposte varie suddivisioni, in particolare quella di Biondelli 1853 appare superata in molti punti. Biondelli divideva in \"pedemontano\", \"valdese\", \"alpigiano\", \"canavesano\" e \"monferrino\". Modernamente i gruppi \"alpigiano\" e \"valdese\" sono attribuiti alle lingue transalpine \"tout-court\", mentre il canavesano, nell'accezione moderna, non comprende pi\u00f9 il vercellese ed il biellese, come sosteneva Biondelli. Il raggruppamento dialettale pi\u00f9 condiviso \u00e8 tripartito in:\nLe definizioni classiche per i due settori del piemontese sono Alto-Piemontese (per quello occidentale) e Basso-Piemontese (per quello orientale) in riferimento al corso del fiume Po. La \"koin\u00e8\", essendo fondamentalmente una lingua comune e letteraria \u00e8 considerata spesso al di sopra di questi gruppi, sebbene sia a base torinese e quindi occidentale/alto-piemontese.\nTratti differenti.\nIl piemontese orientale \u00e8 una variet\u00e0 foneticamente pi\u00f9 evoluta dell'occidentale.\nL'evoluzione fonetica pi\u00f9 vistosa \u00e8 la palatalizzazione di [-jt] e [t] a [], e di [-jd] a [d\u0361\u0291]. Per esempio \"l\u00e0it, t\u00f9it\" occidentali diventano \"lacc, tucc\" orientale, \"fr\u00e8id\" occidentale diventa \"fregg\" o \"frecc\" orientale, \"l\u00e9t\" occidentale diventa \"lecc\" orientale. In linea di massima si tratta di un automatismo, ma presenta alcune eccezioni o differenze ulteriori, per esempio \"neuit\" diventa regolarmente \"neucc\" nel quadrante sud-est, ma \"n\u00f3cc\" nel quadrante nord-est, per influenza lombarda. Un'altra influenza lombarda si ritrova quando l'occidentale \"veuid\" in oriente diventa \"veuj\". Altre parole usate anche in Piemonte orientale ma di derivazione occidentale non presentano il fenomeno, quindi \"deuit\" rimane uguale sia ad est sia ad ovest.\nUn'altra differenza a questo riguardo riguarda alcune parole di uso comune: il nesso latino CL [kl] in corpo di parola \u00e8 passato a [gl], poi a [\u028e] e infine a [j], come avvenuto in Francia e nella penisola iberica. Questo non \u00e8 avvenuto in oriente dove si \u00e8 seguita l\u2019evoluzione cisalpina, in modo che si \u00e8 evoluto in [c] o [\u025f], e successivamente in [t\u0361\u0255] o [d\u0361\u0291 ]. Si hanno cos\u00ec euj, vej e par\u00e8j (/\u00f8j/, /\u028b\u025bj/, /pa\u027e\u025bj/) nell\u2019ovest; eucc, vegg e par\u00e8gg (/\u00f8t\u0255/, /\u028b\u025bt\u0255/, /pa\u02c8\u027e\u025bt\u0255/) nell\u2019est.\nIn gran parte del piemontese orientale le -e a fine di parola pronunciate ad ovest diventano -i: sia le &lt;-e&gt; degli infinitivi di seconda coniugazione (\"essi\", \"scrivi\" e non \"esse\", \"scrive\", ci\u00f2 vale per ampie zone dell'area Cuneese), sia le &lt;-e&gt; dei plurali femminili (\"d\u00f2ni o fomni\" e non \"d\u00f2ne o fomne\"), sia le &lt;-e&gt; delle seconde e quinte persone verbali. Questo tratto basso-piemontese \u00e8 tuttavia precoce, tanto che gi\u00e0 a Torino \u00e8 presente per gli infinitivi e le seconde persone verbali, ma non per i plurali femminili. Si pu\u00f2 osservare la forte evoluzione fonetica anche da tratti pi\u00f9 circoscritti, per esempio in Monferrato le lenizioni vocaliche sono pi\u00f9 stringenti (\"dman\" e non \"doman\", \"cla\" e non \"cola\" come nel saluzzese), e nel Monferrato ma anche nelle Langhe la pronuncia della [y] si \u00e8 tanto ristretta da ruotare in una [i]. Questa rotazione si \u00e8 prestata ad ulteriori variazioni, come nell'alto monferrino (buta&gt;bita&gt;b\u00e9ita ['byta]&gt;['bita]&gt;['bejta]).\nUna variazione morfologica che divide nettamente est ed ovest \u00e8 la coniugazione indicativa imperfetta dei verbi irregolari. In occidente \u00e8 in uso la gamma di desinenze &lt;-(as)\u00eca&gt; o &lt;-(is)\u00eca&gt;, mentre in oriente \u00e8 utilizzata la stessa gamma &lt;-ava&gt;/&lt;-iva&gt; dei verbi regolari. Per i verbi \"fare, dare, stare, andare, dire, avere, sapere\" l'imperfetto occidentale \u00e8 \"fas\u00eca, das\u00eca, stas\u00eca, andas\u00eca, dis\u00eca, av\u00eca, sav\u00eca\" mentre l'imperfetto orientale \u00e8 \"fava, dava, stava, andava, diva, ava, sava.\" Esiste una forma di raccordo fra le due nel fossanese, dove si usa \"fasiva, disiva\" ecc.\nComuni a tutto il piemontese orientali sono anche alcune differenze sul lessico, per esempio \u00e8 in uso il tipo \"pianze\" invece di \"pior\u00e9\", il tipo \"spuss\u00e9\" invece di \"fiair\u00e9\", il tipo \"d\u00f2na\" invece di \"fomna\", il tipo \"fradel\" invece di \"frel\", \"seure \" per seur. Un\u2019altra differenza che distingue il piemontese orientale, e una parte dell\u2019occidentale (fossanese e saviglianese) dal piemontese di koin\u00e8 risiede nell'uso di una forma pi\u00f9 simile a quella toscana della prima persona singolare dei verbi avere e sapere, i l'heu e seu in luogo di l'hai e sai. Esiste poi una fascia molto vicina al confine linguistico che non fa uso della negazione \"pa\". Talvolta alla scomparsa di \"pa\" corrisponde l'uso del \"mia\" lombardo come negazione secondaria.\nL'oriente, essendo pi\u00f9 frammentato dell'occidente, contiene altri tratti diffusi per\u00f2 solo in zone circoscritte e non comuni a tutta l'area.\nIl canavesano \u00e8 un dialetto gallo-italico che si confronta con il dialetto piemontese occidentale, in quanto concorda con esso sui temi fonetici contrapposti al piemontese orientale. Concorda con il resto del piemontese sulla maggior parte del lessico, e ha sempre avuto un rapporto socio-linguistico con il torinese paragonabile a quello dei \"pato\u00e9\" delle vallate. I parlanti di canavesano praticano storicamente la diglossia tra piemontese di \"koin\u00e9\" e canavesano.\nPresenta alcuni esiti fonetici concordi con il franco-provenzale, come per esempio l'esito ['w\u025b] laddove il piemontese ha ['\u0254j] (\"do\u00e8ra\" e non \"d\u00f2ira\") e l'esito ['\u025b] laddove il piemontese ha ['aj] (per esempio \"f\u00eat\" e non \"f\u00e0it\", \"u\u00eare\" e non \"v\u00e0ire\"). Il canavesano adotta il carattere speciale &lt;\u00ea&gt; per marcare proprio questa modifica del dittongo \"\u00e0i\" in \"e\" aperta. Tale grafema \u00e8 necessario nello scritto per distinguere le coppie minime omofone che si vengono a creare in canavesano, come \"l\u00e9t\" (letto) e \"l\u00eat\" (latte).\nAltra differenza dal piemontese \u00e8 la conservazione delle R finali che il resto del piemontese ha perso (\"ciocher\" e non \"cioch\u00e9\", \"av\u00e8ir\" e non \"av\u00e8j\")\nTuttavia la variazione pi\u00f9 improvvisa del canavesano risiede nell'infinitivo di prima coniugazione \"-ar\", che diverge sia dal dialetto valdostano confinante, sia dal torinese e dal biellese, che presentano tutti l'infinitivo &lt;-\u00e9&gt;. Il dialetto a cui si raccorda questa caratteristica \u00e8 il trinese, parlato al di l\u00e0 della Dora Baltea in una porzione della Provincia di Vercelli corrispondente in massima parte con i circondari del Principato di Lucedio, che fa da ponte tra l'&lt;-ar&gt; canavesano e l'&lt;-\u00e0&gt; basso monferrino, che a sua volta \u00e8 in continuit\u00e0 all'&lt;-\u00e0&gt; lomellino e quindi lombardo. Sono invece coerenti con il dialetto valdostano la quarta e sesta persona di tutti i verbi, che terminano in &lt;-en&gt; (atono), invece che &lt;-oma&gt; e &lt;-o&gt; (per esempio \"nij\u00eatr e c\u00e0nten\" invece di \"noj\u00e0itr i contoma\", \"nij\u00eatr e fen\" invece di \"noj\u00e0itr i foma\").\n\"Koin\u00e8\".\nLa \"koin\u00e8\" piemontese (dal greco \"lingua comune\"), basata su una gamma di tratti torinesi, si \u00e8 affermata con una certa stabilit\u00e0 tra il Settecento e la met\u00e0 del Novecento, come codice regionale di prestigio. Questo processo di koinizzazione non \u00e8 l'unico che si \u00e8 verificato tra le lingue d'Italia non ufficiali, ma quello piemontese ha dimostrato un certo vigore a cui hanno contribuito l'alta omogeneit\u00e0 del dialetto della pianura occidentale ed il crescente ruolo strategico, politico e commerciale di Torino. La \"koin\u00e8\" parlata in ogni caso \u00e8 un fatto distinto dal \"piemontese letterario\". Quest'ultimo \u00e8 infatti un registro illustre utilizzato nella produzione scritta. La koin\u00e8 parlata che ha avuto realmente presa sulla regione era caratterizzata come una variet\u00e0 media di torinese \"piccolo borghese\", scevra di peculiarit\u00e0 lessicali e in fase di italianizzazione da alcuni decenni.\nIl dialetto occidentale, con il triplice ruolo di lingua illustre, lingua comune e dialetto numericamente maggioritario, ha avuto una influenza variabile sui principali centri industriali, commerciali, amministrativi e culturali - dove si parlano variet\u00e0 piemontesi differenti da quella di Torino - e i cui abitanti assumono caratteri torinesi che poi estendono al circondario. \u00c8 cos\u00ec che le propriet\u00e0 dei dialetti locali che non coincidono con i tratti di koin\u00e8 vengono giudicate come rurali o arcaiche dai parlanti di dette comunit\u00e0, che tendereanno a ridurle fino alla loro recessione.\nCi\u00f2 \u00e8 stato riscontrato a vario grado a Vercelli, Biella ed Asti, mentre Ivrea, Pinerolo, Lanzo e Susa (provincia di Torino) risultano ormai compatti con il torinese. Vi \u00e8 poi una vasta zona di pianura, che comprende tre delle \"sette sorelle\" della Provincia di Cuneo (ovverosia Saluzzo, Cuneo e Savigliano) in cui si parla un dialetto (noto perlopi\u00f9 come \"alto-piemontese\") che non si discosta molto dal torinese, fatta eccezione per alcune caratteristiche fonetiche e morfologiche, coincidenti in larga parte con le sue fasi pi\u00f9 antiche.\nStoria.\nFra le lingue neolatine il piemontese, nella sua storia, \u00e8 una delle lingue che si sono maggiormente semplificate. Verso la fine del XVII secolo il passato remoto e il trapassato remoto erano gi\u00e0 completamente estinti, successivamente \u00e8 caduto l'articolo prima dell'aggettivo possessivo e si sono sviluppate forme pi\u00f9 semplici con indicativo e condizionale in alternativa all'uso del congiuntivo, soprattutto dei suoi tempi composti.. Successivamente, con la massiccia penetrazione dell'italiano, il lessico italiano ha influenzato quello pi\u00f9 proprio piemontese e cos\u00ec parole come per esempio \"ancreus\", \"pertus\", \"parpajon/parpaj\u00f2la\", \"frel\", \"seure\", \"barba\", \"magna\" e \"adret\" sono state rispettivamente sostituite da \"profond\", \"beucc\", \"farfala\", \"fratel\", \"sorela\", \"z\u00eco\", \"z\u00eca\" e \"\u00e0bil\".\nNel secolo XVIII venne stampata la prima grammatica della lingua piemontese (in piemontese: \"gram\u00e0tica piemont\u00e8isa\") ad opera del medico Maurizio Pipino presso le Stamperie Reali (1783); per\u00f2 era incompleta. L'unica versione di una certa completezza \u00e8 quella di Arturo Aly Belf\u00e0del, pubblicata a Noale nel 1933. La \"Gram\u00e0tica Piemont\u00e8isa\" di Camillo Brero \u00e8 scritta interamente in piemontese ed \u00e8 ancora oggi un riferimento per la lingua letteraria.\nOggi sono disponibili diverse risorse sulla rete: un dizionario consultabile online e alcune grammatiche, fra cui spicca una trilingue (in piemontese, italiano e inglese). Sulla rete la lingua piemontese si \u00e8 ritagliata piccoli spazi in cui viene usata soprattutto per iscritto, contribuendo quindi a un avvicinamento di alcune persone a scrivere nella corretta grafia della \"koin\u00e8\". Fra i pochi alfabetizzati si verifica inoltre un processo denominato dai linguisti \"Ausbauisation\", o pi\u00f9 semplicemente purismo, per cui si tende all'uso di parole autoctone o di derivazione francese, evitando l'uso di italianismi. Alcuni esempi possono essere \"malf\u00e9\" e \"belf\u00e9\" al posto di \"dif\u00eccil\" e \"f\u00e0cil\", oppure \"belavans\" invece di \"purtr\u00f2p\" o ancora \"nop\u00e0\" al posto di \"anvece\". Un grande lavoro di ricerca e di riabilitazione del lessico pi\u00f9 proprio del piemontese \u00e8 partito con l'opera dei Brand\u00e9 e prosegue tuttora. Un altro fenomeno a cui si assiste soprattutto nella Wikipedia piemontese, \u00e8 quello della codifica di nuove parole per definire oggetti di recente invenzione. Per esempio per parlare di uno schermo piatto si \u00e8 adottata la parola \"ecran\" o per definire il \"mouse\" si usa la parola \"rat\", che vuol dire per l'appunto topo. Un ulteriore fenomeno \u00e8 quello sempre pi\u00f9 marcato di includere le varianti in un'unica \"Dachsprache\" (dal tedesco \"lingua-tetto\") invece di tenerle divise. La lingua tetto accetta tutte le parole a prescindere dalla loro precisa provenienza geografica all'interno del territorio in cui si parla piemontese. All'interno della lingua tetto non sar\u00e0 pi\u00f9 tipicamente astigiano parlare di un ragazzo con la parola \"fanci\u00f2t\", ma l'obiettivo sar\u00e0 quello di rendere utilizzata e compresa la parola fanci\u00f2t da tutti gli alfabetizzati di ogni provenienza.\nGrafia e fonologia.\nL'attuale grafia del piemontese \u00e8 stata introdotta negli anni trenta dallo scrittore e letterato subalpino Pinin Pac\u00f2t. Esistevano altri tipi di grafie, ancora oggi saltuariamente usate.\nL'alfabeto piemontese \u00e8 costituito da 25 lettere, 4 in pi\u00f9 rispetto a quello italiano (\u00eb, j, n- e \u00f2) con cui condivide la maggior parte delle caratteristiche; vi sono 8 vocali (a, e, \u00e8, \u00eb, i, \u00f2, o e u), le restanti lettere sono tutte consonanti; esiste anche il gruppo vocalico eu che \u00e8 sempre tonico e si pronuncia con suono unico, esattamente secondo la pronuncia francese (es.: \"reusa\", \"rosa\" in italiano; oppure \"cheur\", \"cuore\"; oppure \"feu\", \"fuoco\"; oppure \"cheuse\", \"cuocere\"). La sua trascrizione fonetica \u00e8 .\nLa pronuncia di ogni lettera \u00e8 uguale a quella italiana con le seguenti eccezioni:\nEsistono anche gruppi di lettere con specifiche caratteristiche di pronuncia:\ne dittonghi:\nAccentazione.\nSi segna l'accento tonico sulle sdrucciole (\"stirib\u00e0cola\"), sulle tronche uscenti in vocale (\"parl\u00e9\", \"pag\u00e0\", \"caf\u00e8\"), sulle piane uscenti in consonante (\"qu\u00e0der\", \"n\u00f9mer\"), sul dittongo \"ei\" quando \"e\" rappresenta (\"piemont\u00e8is\", \"m\u00e8is\"), sul gruppo \"ua\" quando la \"u\" vale (\"bat\u00f9a\"), e su gruppi di \"i\" pi\u00f9 vocale alla fine di una parola (\"fin\u00eca\", \"podr\u00eco\", \"fer\u00ece\"). L'accento si segna anche in pochi altri casi isolati dove non occorrerebbe per regola o per indicare eccezioni (\"t\u00e8ra\", \"am\u00e8ra\" dove la \"e\" di sillaba aperta dovrebbe essere chiusa ma \u00e8 aperta) e pu\u00f2 facoltativamente segnarsi sulla \"e\" delle finali \"-et\", \"-el\" per indicarne il grado di apertura (\"boch\u00e8t\", \"l\u00e9t\"). L'accento serve inoltre a distinguere alcune coppie di omografi (\"s\u00e0\" = verbo, \"sa\" = \"questa\", \"l\u00e0\" = avverbio, \"la\" = articolo).\nGrammatica.\nIl problema maggiore quando \u00e8 stata scritta la prima grammatica piemontese era quello di giungere alla fissazione di una grafia chiara, semplice e rispondente sia alla storia sia alla struttura fonetica e morfologica della lingua e delle sue variet\u00e0.\nLa maggiore differenza tra l'italiano e il piemontese consiste nel fatto che il latino ha avuto nel Piemonte alterazioni ben maggiori che in Toscana: le parole piemontesi sono pi\u00f9 brevi (es.: in piemontese si dice \"fnoj, masl\u00e9, pl\u00e9, taj\u00e9\" che corrispondono all'italiano \"finocchio, macellaio, pelare, tagliare\" pur derivano tutte dal latino \"fenuculum, macellarius, pilare, taliare\").\nI nessi latini \"-cl-\" e \"-gl-\" hanno dato luogo a e palatali: CLAMARE &gt; \"ciam\u00e9\" (\"chiamare\"); GLANDA(M) &gt; \"gianda\" (\"ghianda\").\nIl nesso \"-ct-\" \u00e8 passato a \"-it-\" (es.: LACTEM &gt; \"l\u00e0it\") come in francese e portoghese, mentre in italiano si evolse in \"-tt-\" (es.: \"latte\").\nIl piemontese ha nove suoni vocalici (, , , , , , , , ) di cui tre non trovano corrispondenza nei sette italiani.\nIn seguito alla caduta delle vocali di fine parola, non esiste distinzione tra il singolare e il plurale dei nomi maschili, eccetto per quelli terminanti in \"-l.\" Inoltre, alcune parole che in italiano sono maschili, hanno invece ritenuto il genere femminile in piemontese: \"la fior\" (\"il fiore\"), \"la sal\" (\"il sale\"), \"la mel\" (\"il miele\"), \"la ram\" (\"il rame\"), et al.; esistono anche alcuni sostantivi che possono essere sia maschili che femminili, sono principalmente fenomeni atmosferici o entit\u00e0 astratte: \"la/\u00ebl c\u00e0ud\" (\"il caldo\"), \"la/\u00ebl fr\u00e8id\" (\"il freddo\"), \"la/\u00ebl bin\" (\"il bene\"), \"la/\u00ebl mal\" (\"il male\"): \"a fa na granda c\u00e0ud\" (\"fa un gran caldo\"), \"a'm veul tanta bin\" (\"Mi ama tanto, mi vuole tanto bene\").\nArticolo.\nDi solito posto davanti ad un sostantivo, talvolta aiuta a definirlo per caso o genere; pu\u00f2 essere determinativo o indeterminativo, maschile o femminile, singolare o plurale.\nVerbi.\nIn grassetto sono le forme regolari della norma letteraria, comuni a gran parte del dominio linguistico piemontese. Le altre sono forme locali, riportate con coerenza ortografica rispetto alla norma letteraria. La pluralit\u00e0 di forme (in generale sempre molto simili tra loro) \u00e8 dovuta al fatto che alcune parlate piemontesi siano rimaste a uno stato pi\u00f9 arcaico (come il canavesano) ed altre siano evolute pi\u00f9 in fretta della lingua letteraria o abbiano subito influenze lombarde o liguri.\nVerbi ausiliari\nVerbo \"esse\" (\"essere\")\nVerbo \"av\u00e8j\" (\"avere\")\nVerbi regolari\nPrima coniugazione: Verbo \"cant\u00e9\" (\"cantare\")\nSeconda coniugazione: Verbo \"lese\" (\"leggere\")\nTerza coniugazione: Verbo \"fornir\" (\"finire\")\nLetteratura.\nLa prima testimonianza della formazione del volgare piemontese \u00e8 ritrovata nella chiesa di Santa Maria Maggiore a Vercelli ed \u00e8 un mosaico del pavimento risalente al 1040. La seconda in ordine di tempo \u00e8 l'iscrizione simile del 1106 nella Chiesa di Sant'Evasio a Casale Monferrato. La prima testimonianza consistente sono i \"Sermon Supalpengh\" (Sermoni subalpini) del 1150, conservati nella Biblioteca Nazionale di Torino, sono ventidue sermoni completi come commento alla liturgia scritti appositamente per la formazione dei cavalieri templari nelle 26 roccaforti piemontesi. Nel XII e XIII secolo presso le corti dei Marchesi di Saluzzo, Monferrato e Savoia, come presso le corti francesi, vengono accolte schiere di cantastorie chiamati \"trovatori\" che cantavano sui temi dell'amore cortese. L'unico cantastorie piemontese di cui ci sono arrivate delle opere \u00e8 Nicoletto da Torino (\"Nicolet \u00ebd Turin\"). Nei secoli successivi il piemontese inizia ad affermarsi come lingua amministrativa al posto del latino usato fino ad ora. Oltre alla letteratura religiosa quindi, vengono scritti in piemontese anche documenti ufficiali come atti notarili, carte commerciali, statuti di corporazioni e confraternite e brani storici, alcuni sono arrivati fino a oggi. Si sviluppa anche il teatro piemontese, principalmente con argomento religioso.\nCon il diffondersi della cultura umanista, anche il piemontese vanta un autore importante, Giovan Giorgio Alione (\"Giangi\u00f2rs Alion d'Ast\", 1460-1529), che in piemontese scrive la sua \"Opera Iocunda\", una raccolta di dieci divertenti farse. A partire dal XVII secolo il passato remoto e il trapassato remoto si estinguono definitivamente, cos\u00ec come nel corso della sua evoluzione il piemontese ha semplificato la gran parte dei verbi irregolari latini, infatti oggi fra tutte e tre le coniugazioni dei verbi del piemontese ci sono appena diciotto verbi irregolari pi\u00f9 i loro composti. Dal XVII secolo la letteratura piemontese diventa pi\u00f9 consistente perch\u00e9 \u00e8 l'espressione di una nazione. La letteratura religiosa del Seicento \u00e8 rappresentata dalle opere \"\u00ebl Gelind\" e \"La Nativt\u00e0\". In questo periodo nasce un tipico genere poetico piemontese, il \"t\u00f2ni\". I t\u00f2ni del periodo pi\u00f9 importanti sono \"La canson \u00ebd Mad\u00f2na Luchin-a\", \"La canson dij d\u00ebsbauci\u00e0\", \"La canson \u00ebd la baleuria\" e \"La canson d\u00ebl tramu\u00e9 'd Sant Michel\". Della fine del 600 \u00e8 la commedia \"\u00ebl Cont Piol\u00e8t\" del marchese Carlo Giuseppe Giovan Battista Tana (\"Carl Giambatist Tan-a d'Entraive\") e da questa importante opera si afferma il teatro in piemontese.\nNel Settecento il piemontese era prima lingua per tutte le classi sociali, tanto da venire utilizzato come lingua di corte, di predicazione liturgica e d'insegnamento didattico. Mentre nelle corti settecentesche d'Europa - addirittura a San Pietroburgo - si parla francese, a Torino no: questo in conseguenza del sentimento antifrancese dei piemontesi dovuto alle vicissitudini politiche. Il medico Maurizio Pipino (\"Maurissi Pipin\") nel 1783 teorizza la lingua piemontese e ne scrive una grammatica, pronta per l'uso scolastico.La letteratura viene anche usata per incentivare il sentimento nazionale: vengono quindi scritti componimenti poetici su argomenti di guerra per esaltare le gesta dell'esercito piemontese che resisteva alle pressioni dei francesi, per esempio il famoso \"L'arpa d\u00ebscord\u00e0\" (L'arpa discordata) sull'assedio di Torino del 1706. Trattano altri temi pi\u00f9 divertenti Ignazio Isler (\"Ignassi Isler\") nel suo \"Cansoni\u00e8\", raccolta di 54 t\u00f2ni e Vittorio Amedeo Borrelli (\"Vit\u00f2rio Amed\u00e9 Borej\") nei suoi sonetti e t\u00f2ni. Giuseppe Ignazio Antonio Avventura (\"Gep Ant\u00f2nio Ignassi Ventura\") scrive composizioni di critica alla societ\u00e0 contenenti idee rivoluzionarie, cos\u00ec come Edoardo Ignazio Calvo (\"Edoard Calv\"). Quest'ultimo \u00e8 un personaggio molto singolare: medico, introduce il vaccino a Torino e in Piemonte. La sua polemica antifrancese viene espressa solo in piemontese e assume toni a volte satirici a volte drammatici e l'amore per la sua terra occupata da Napoleone lo ascrive al romanticismo. Il celebre Vittorio Alfieri (\"Vit\u00f2rio Alfer\"), letterato viaggiatore, ha scritto solo due sonetti in piemontese come difesa da un attacco personale che gli era stato rivolto, preoccupandosi tuttavia di attenuare gli influssi piemontesi e francesi nelle sue opere in lingua italiana.\nNella prima met\u00e0 dell'Ottocento nel \"Parnas Piemonteis\", raccolta letteraria pubblicata annualmente, vengono raccolte tutte le nuove proposte letterarie e la piccola patria piemontese si stringe attorno alle sue favole e alle sue fiabe tradizionali di Giuseppe Arnaud (\"Gep Arnaud\"): i valori proverbiali della societ\u00e0 produttiva vengono sintetizzati in racconti brevi e con fini morali, e sono spesso antiche tradizioni orali che solo ora vengono trascritte in lingua letteraria. Questo genere rientra sempre nel romanticismo e pu\u00f2 essere paragonato per tipologia e grazia, ma non per dimensione e successo, al ruolo che i fratelli Grimm hanno avuto nella Germania di quel periodo. Nella seconda met\u00e0 dell'Ottocento il piemontese diventa l'unica lingua possibile per i realisti subalpini: le storie di tutte le classi sociali (\"bar\u00f2t, bajet, travet e sgnor\", contadini, soldati, impiegati e aristocratici) vengono ritratte in commedie, sonetti e prose (anche romanzi), di cui la pi\u00f9 celebre e di successo \u00e8 stata \"Le miserie 'd mons\u00f9 Travet\", sulla vita di uno scapestrato impiegato di Torino che per sfuggire a vessazioni e pregiudizi della borghesia preferisce l'indipendenza del fare il libero professionista di classe bassa, il fornaio. Contemporaneamente la poesia d'amore in piemontese sviscera i sentimenti pi\u00f9 profondi di molti autori e la semplicit\u00e0 dell'amore adolescenziale.\nMa gi\u00e0 a fine ottocento inizia a emergere un fattore che via via si ingigantir\u00e0 sempre di pi\u00f9. Autori come Arrigo Frusta si rivendicano: non si sentono pi\u00f9 al sicuro come piemontesi in Piemonte, sentono l'arrivo dell'italiano e Torino declassata a provincia di confine come minacce alla loro identit\u00e0. Ancora sentono la forte necessit\u00e0 di preparare la lingua a resistere alla minaccia: \"L'Aso\" e \"Ij Brand\u00e8\" sono riviste e giornali pubblicati per anni interamente in piemontese. Giuseppe Pacotto (\"Pinin Pac\u00f2t\") porta avanti nella prima met\u00e0 del Novecento intensi studi filologici e si codifica con maggiore precisione grafia e grammatica. Questa corrente, che si pu\u00f2 definire \"della decadenza\" dura ancora oggi e raccoglie tutta la produzione pi\u00f9 elevata in lingua piemontese. Il filone si \u00e8 adattato e potenziato con i riferimenti ai fatti che hanno deteriorato l'identit\u00e0 piemontese come l'unit\u00e0 d'Italia, il fascismo e la massiccia immigrazione interna nel periodo del \"miracolo economico\". Antonio Bodrero (\"T\u00f2ni Baudr\u00ece\") ed altri hanno riscoperto e usato nei loro componimenti parole difficili, ripulendo la lingua dall'influenza italiana per rivendicarne l'originalit\u00e0. Parallelamente sono andate avanti le pubblicazioni e le rappresentazioni di commedie in lingua, nei teatri e nelle televisioni locali, e anche le raccolte di racconti, proverbi e saggi letterari. La musica \u00e8 per lo pi\u00f9 goliardica e folcloristica e non ha pi\u00f9 spessore letterario, come invece potevano avere i testi di Gipo Farassino. Il genere del romanzo \u00e8 rimasto disperso per gran parte del Novecento, con rare traduzioni di classici stranieri. Nella seconda met\u00e0 degli anni 2000 Luigi Dario Felician (Luis Dario Felissian) ha pubblicato in lingua piemontese il romanzo scandalo \"Turin Ligera\" e la raccolta di racconti surreali \"Pa gnente \u00ebd dr\u00f2lo, n\u00e8h!,\" editi dalla casa editrice online \"Lulu.com\".\nProverbi piemontesi.\nI proverbi piemontesi sono un'espressione della cosiddetta \"saggezza popolare\" del Piemonte.\nAlcuni di essi non sono altro che proverbi comuni a tutto il territorio nazionale (e anche oltre), ma espressi in lingua piemontese, in forma pi\u00f9 o meno vicina a una traduzione letterale.\nNumerali.\nAlcune particolarit\u00e0:\nParole piemontesi comparate con altre lingue.\nIl piemontese ha molte parole che derivano dall'italiano e dal francese, ma ha anche delle parole diverse dai loro equivalenti nelle due lingue.\nPiemontese d'Argentina.\nIl piemontese d'Argentina, chiamato anche localmente \"Piemont\u00e8is\", fa parte tuttora della memoria storica della colonizzazione \"gringa\" della pampa argentina e tutti i discendenti di piemontesi ne hanno un ricordo pi\u00f9 o meno recente. Non esistono censimenti sul numero attuale di parlanti, i quali sono presenti sia nelle province di Buenos Aires, La Pampa e Entre R\u00edos, sia soprattutto nelle province di Santa Fe e C\u00f3rdoba, dove costituiscono una quota importante della popolazione e dove il piemontese ha avuto un ruolo sociale notevole accanto allo spagnolo, in particolare nelle vaste praterie a sud del Mar Chiquita, intorno alla citt\u00e0 di San Francisco, in cui \u00e8 stato per un certo tempo lingua maggioritaria, appresa per necessit\u00e0 anche dalle minoranze non-piemont\u00f2fone che si insediavano nella zona. La facolt\u00e0 di lingue dell'ateneo di C\u00f3rdoba organizza annualmente corsi di lingua piemontese, differenziati in base al livello di preparazione iniziale. Illustre locutore argentino del piemontese \u00e8 l'attuale pontefice Papa Francesco, che lo considera come la propria madrelingua.\nDal punto di vista linguistico il piemontese d'Argentina \u00e8 aderente al piemontese occidentale, sebbene sia scevro di alcune influenze italiane pi\u00f9 recenti e abbia in cambio ricevuto apporti spagnoli dal contatto con la lingua ufficiale argentina. Oltre al piemontese della pianura occidentale (la base della koin\u00e8), non \u00e8 chiaro se altre variet\u00e0 piemontesi siano sopravvissute in Argentina."}
{"id": "64718", "revid": "228587", "url": "https://it.wikipedia.org/wiki?curid=64718", "title": "Suscettivit\u00e0", "text": "La suscettivit\u00e0 \u00e8 un termine che pu\u00f2 avere pi\u00f9 significati."}
{"id": "64721", "revid": "599013", "url": "https://it.wikipedia.org/wiki?curid=64721", "title": "Georges Grignard", "text": "Come risultato di maggior rilievo della carriera ha vinto il Gran Premio di Parigi di Formula 1 del 1950, non valido per il Campionato Mondiale, mentre per quanto riguarda i Gran Premi validi per il mondiale, ha partecipato solo a quello di Spagna del 1951, senza portarlo a termine."}
{"id": "64722", "revid": "767487", "url": "https://it.wikipedia.org/wiki?curid=64722", "title": "Suscettivit\u00e0 magnetica", "text": "In fisica, la suscettivit\u00e0 magnetica di un materiale \u00e8 una costante di proporzionalit\u00e0 adimensionale che quantifica il grado di polarizzazione magnetica (magnetizzazione) del materiale in seguito all'applicazione di un campo magnetico.\nDefinizione.\nLa suscettivit\u00e0 magnetica, rappresentata dal simbolo formula_1, \u00e8 definita come la costante di proporzionalit\u00e0 tra l'intensit\u00e0 del campo magnetico formula_2 e la conseguente magnetizzazione formula_3 del materiale:\nSi tratta di una grandezza caratteristica del materiale in esame che quantifica il rapporto tra il modulo dei vettori intensit\u00e0 di magnetizzazione, ovvero il momento magnetico per unit\u00e0 di volume, e campo magnetico applicato.\nSe formula_1 \u00e8 piccola e positiva, allora il materiale \u00e8 detto paramagnetico, in esso i momenti magnetici si allineano parallelamente al campo esterno. Se la suscettivit\u00e0 \u00e8 invece negativa, il materiale \u00e8 detto diamagnetico e in esso i momenti magnetici si dispongono in maniera opposta al campo esterno.\nCaso a parte \u00e8 un materiale ferromagnetico. In questo caso la suscettivit\u00e0 magnetica \u00e8 positiva e molto alta. La risposta dei momenti magnetici \u00e8 dipendente dallo stato del campione e pu\u00f2 andare in direzioni differenti da quelle del campo applicato. Per rendere al meglio tale situazione, si scrive la suscettivit\u00e0 come un tensore, ricavato come derivata della magnetizzazione rispetto al campo esterno:\nQuesta \"suscettivit\u00e0 differenziale\" descrive i materiali ferromagnetici. L'induzione magnetica formula_7 \u00e8 correlata con formula_8 dalla relazione:\ndove formula_10 \u00e8 la permeabilit\u00e0 magnetica del vuoto nel vuoto, e formula_11 \u00e8 la permeabilit\u00e0 del materiale. Infine, la suscettivit\u00e0 magnetica e la permeabilit\u00e0 magnetica sono legate dalla seguente relazione:\nSecondo il teorema di Van Leewen, il fenomeno del diamagnetismo non esiste in fisica classica. Se il momento di dipolo magnetico \u00e8 zero, il campo magnetico \u00e8 perpendicolare alla velocit\u00e0 e, in base alla forza di Lorentz, l'energia degli elettroni \u00e8 indipendente dal campo magnetico. Per cui sono indipendenti dal campo anche l'energia media degli elettroni (energia interna per unit\u00e0 di volume) e la magnetizzazione: se il momento di dipolo magnetico \u00e8 zero, la suscettivit\u00e0 magnetica formula_13 si annulla. Il campo ha l'unico effetto di modificare la traiettoria, ma non l'energia degli elettroni, di imprimergli un'accelerazione.\nCi\u00f2 non vale in fisica quantistica, dove la suscettivit\u00e0 magnetica formula_13 \u00e8 diversa da zero e l'energia degli elettroni dipende dal campo magnetico.\nSegno della suscettivit\u00e0 magnetica: diamagnetici, e altre tipologie.\nSe la suscettivit\u00e0 magnetica \u03c7 \u00e8 positiva, la sostanza chimica (elemento o composto) \"pu\u00f2\" essere paramagnetica; se invece \u03c7 \u00e8 negativa la sostanza chimica \u00e8 diamagnetica.\nGeneralmente, i materiali non-magnetici sono o para- o dia-magnetici poich\u00e9, come si presentano in natura, non possiedono una propria magnetizzazione permanente, in assenza di un campo elettromagnetico esterno.\nAl contrario, le sostanze ferr\"o\"magnetiche, ferr\"i\"magnetiche, o antiferromagnetiche hanno valori di suscettivit\u00e0 positivi, ed una magnetizzazione permanente, anche in assenza di una sorgente elettromagnetica esterna.\nSuscettivit\u00e0 di alcuni materiali.\nI lantanoidi (in particolare: terbio, disprosio, olmio, erbio, tulio, and itterbio) sono metalli teneri che possiedono valori di suscettibilit\u00e0 (positivi) molto elevati, divenendo ferromagnetici a temperature ambiente, come quelle degli elementi chimici qui riportati in tabella."}
{"id": "64723", "revid": "21371", "url": "https://it.wikipedia.org/wiki?curid=64723", "title": "Grafia piemontese", "text": ""}
{"id": "64734", "revid": "1347902", "url": "https://it.wikipedia.org/wiki?curid=64734", "title": "Paesi in via di sviluppo", "text": ""}
{"id": "64738", "revid": "599013", "url": "https://it.wikipedia.org/wiki?curid=64738", "title": "Pvs", "text": ""}
{"id": "64740", "revid": "1543377", "url": "https://it.wikipedia.org/wiki?curid=64740", "title": "Motore propfan", "text": "Un motore propfan \u00e8 un turboventola modificato in cui il fan \u00e8 collocato all'esterno della cappottatura del motore, in asse con le palette del compressore assiale o della turbina. Il concetto che ha portato alla creazione di questa tipologia di motore era quello di unire la velocit\u00e0 e le prestazioni di un turboventola con quelle di economia di combustibile di un motore turboelica. Il motore propfan fa parte dei motori a grande rapporto di diluizione (\"Ultra High Bypass\").\nVelocit\u00e0 limite estremit\u00e0 elica.\nUn turboelica ha una velocit\u00e0 massima di funzionamento prossima a Mach 0,7\nCi\u00f2 \u00e8 dovuto al fatto che le eliche convenzionali perdono rapidamente efficienza all'approssimarsi di velocit\u00e0 transoniche sui loro profili. In particolare, le prime sezioni ad entrare in campo transonico all'aumentare della velocit\u00e0 di volo saranno quelle poste alle estremit\u00e0, dal momento che vedranno sommarsi vettorialmente la velocit\u00e0 di rotazione dell'elica alla velocit\u00e0 di volo. Paradossalmente, si possono avere velocit\u00e0 supersoniche sulle estremit\u00e0 dell'elica anche a velivolo fermo, se la velocit\u00e0 angolare dell'elica o il raggio della pala sono troppo elevati.\nAnalogamente a quanto accade ad un profilo alare studiato per campi subsonici quando si approssima a velocit\u00e0 di volo transoniche, anche per un'elica convenzionale sorgono tutti i problemi del muro del suono nel momento in cui le sezioni pi\u00f9 esterne si avvicinano al Mach critico.\nUn modo per ovviare a questo problema \u00e8 quello di aumentare il numero delle pale fornendo la stessa spinta a velocit\u00e0 di rotazione inferiori al costo di un lieve aumento di resistenza e perdita di efficienza. Rimane comunque la limitazione nella velocit\u00e0 di avanzamento che per la maggior parte dei moderni turboelica \u00e8 intorno ai 700\u00a0km/h.\nProfilo a sciabola.\nDurante la Seconda Guerra Mondiale, sulla base della teoria dell'ala a freccia di Adolf Busemann, vennero studiate ed impiegate pale di eliche con un profilo tale da spostare indietro l'estremit\u00e0 della pala rispetto alla sua radice. Rispetto ad un'ala a freccia, la pala di un'elica ha un campo di velocit\u00e0 variabile (crescente) con il raggio. Per questo motivo anche l'angolo di freccia deve variare lungo il bordo d'attacco, disegnando cos\u00ec una figura che ricorda la lama di una sciabola.\nVantaggi del propfan.\nA parit\u00e0 di spinta (e per velocit\u00e0 di volo non troppo elevate) un turboelica \u00e8 molto pi\u00f9 efficiente di una turboventola e, conseguentemente, pi\u00f9 efficiente nei consumi. A partire dal 1976, la NASA inizi\u00f2 a studiare eliche con profili avanzati per elevate velocit\u00e0 di volo. Quegli studi dimostrarono come fosse possibile progettare turboeliche con una efficienza del 79,2% a Mach 0,8, contro il 65% di efficienza di un normale turbofan ad alto rapporto di diluizione. A velocit\u00e0 di crociera inferiori, il vantaggio del turboelica sarebbe stato anche superiore.\nI corrispondenti risparmi in termini di carburante rispetto al turbofan sono stati quantificati tra il 15 e il 25%, con punte del 35% per operazioni con crociera a Mach 0,7 e breve raggio d'azione, tipiche del trasporto regionale.\nUn ulteriore miglioramento dell'efficienza dell'elica \u00e8 possibile accoppiando due eliche controrotanti in modo da recuperare l'energia altrimenti perduta nella rotazione del flusso a valle della prima elica.\nGeneral Electric GE36.\nUn altro vantaggio del propfan rispetto ad un turboelica convenzionale \u00e8 nell'assenza di un pesante gruppo di riduzione ad ingranaggi, dal momento che le pale del propfan (pi\u00f9 corte) possono essere calettate direttamente su stadi della turbina, come avviene per il GE36 della General Electric. In questo motore le pale del propfan vengono mosse da una turbina a bassa velocit\u00e0 a sette stadi. In realt\u00e0 un'elica viene mossa dalle palette rotoriche della turbina, mentre l'altra, controrotante, dalle palette \"statoriche\" che sono libere di ruotare nel verso opposto, portando il totale a 14 stadi effettivi. Verso la fine degli anni '80, il GE36 venne proposto come motorizzazione per il Boeing 7J7 e per il McDonnell Douglas MD-94X.\nNell'ambito del programma MD-94X, McDonnell Douglas rimotorizz\u00f2 un MD-80 rimuovendo il turbofan JT8D di sinistra ed installando il GE36. Vennero condotti diversi voli prova che confermarono le buone caratteristiche aerodinamiche e l'impronta di rumore del nuovo motore. In seguito venne allestita anche una sezione di prima classe nella parte anteriore della cabina per offrire l'opportunit\u00e0 di provare in volo l'aereo con la nuova motorizzazione. I voli prova e dimostrativi si conclusero nel 1988, confermando il ridotto consumo di carburante (il 30% in meno rispetto ad un turbofan), rispetto della normativa antirumore e ridotti livelli di vibrazione/rumore in cabina. A causa della discesa del prezzo del petrolio, per\u00f2, la Douglas ferm\u00f2 lo sviluppo del programma l'anno seguente.\nPratt &amp; Whitney/Allison 578-DX.\nA met\u00e0 degli anni '80 la Allison, in collaborazione con la Pratt &amp; Whitney, progett\u00f2 il propfan 578-DX. A differenza del GE36, il disegno del 578-DX era pi\u00f9 convenzionale, con un gruppo di riduzione tra l'albero della turbina di bassa pressione e le pale del propfan. Anche il 578-DX venne provato con successo in volo sullo stesso MD-81 che aveva fatto volare il GE36. Nonostante ci\u00f2, nessuno di questi motori trov\u00f2 il successo commerciale, principalmente per il maggior rumore in cabina (rispetto ad un turbofan) e il calo dei prezzi del petrolio.\nProgress D-27 propfan.\nIl propfan Progress D-27, sviluppato in Unione Sovietica, \u00e8 la motorizzazione proposta per l'Antonov An-70, ancora in fase di sviluppo.\nSvantaggi del propfan.\nIl principale problema relativo al propfan \u00e8 legato al rumore. L'elevata velocit\u00e0 periferica delle pale dell'elica unita all'assenza di un condotto che racchiuda il propfan (come invece avviene per il fan di un turboventola) e l'elevato carico del disco (con numerose pale per ridurre a valori accettabili la velocit\u00e0 periferica) comporta un aumento notevole della rumorosit\u00e0. Per ridurlo si interviene sui profili modellizzati numericamente.\nStato attuale.\nAl momento non vi sono notizie di un imminente e massiccio ingresso di questa tecnologia nel panorama aeronautico mondiale. Se i prezzi del petrolio dovessero rimanere elevati, per\u00f2, \u00e8 possibile un ritorno di interesse verso questo tipo di motorizzazione."}
{"id": "64741", "revid": "9", "url": "https://it.wikipedia.org/wiki?curid=64741", "title": "Propfan", "text": ""}
{"id": "64743", "revid": "125918749", "url": "https://it.wikipedia.org/wiki?curid=64743", "title": "Franco Battiato", "text": "Musicista tra i pi\u00f9 influenti degli ultimi 50 anni in Italia, grazie al suo eclettismo \u00e8 riuscito a farsi apprezzare e conquistare pi\u00f9 generazioni per il grande numero di stili musicali che ha approfondito e combinato tra loro. Dopo l'iniziale fase di musica leggera della seconda met\u00e0 degli anni sessanta, \u00e8 passato al rock progressivo e all'avanguardia colta nel decennio seguente, con diversi lavori considerati importanti anche all'estero. Successivamente, dall'album \"L'era del cinghiale bianco\" del 1979, si \u00e8 allontanato dalla musica sperimentale ed \u00e8 passato ad un personalissimo pop d'autore che ha iniziato a farlo conoscere al grande pubblico e successivamente vendere milioni di copie (in particolare nel 1981 con \"La voce del padrone\", suo apice di vendite), con testi criptici e citazionistici, musiche con influenze new wave e la presenza di incursioni classiche negli arrangiamenti. \nLungo la sua carriera, in cui ha ottenuto un vistoso successo di pubblico e critica, si \u00e8 avvalso dell'aiuto di numerosi collaboratori; in particolare emergono due figure chiave, che rappresentano vere e proprie amicizie, con le quali Battiato ha mantenuto costantemente i contatti: il maestro, compositore e violinista Giusto Pio (dal 1976 per poi proseguire nella fase di maggiore successo da \"L'era del cinghiale bianco\" fino all'ultima apparizione a Sanremo 1999) e il filosofo Manlio Sgalambro (coautore e autore di molti testi dei suoi brani, a partire da \"L'ombrello e la macchina da cucire\" del 1995, continuando fino all'album \"Apriti sesamo\" del 2012). I testi di Battiato riflettono i suoi interessi, fra cui l'esoterismo, la teoretica filosofica, la mistica sufi (in particolare tramite l'influenza di G.I. Gurdjieff) e la meditazione orientale. Si \u00e8 anche cimentato in altri campi artistici, come la pittura e il cinema. \u00c8 uno tra gli artisti con il maggior numero di riconoscimenti da parte del Club Tenco, con tre Targhe ed un Premio Tenco.\nTra novembre 2012 e marzo 2013 ha portato avanti una breve esperienza in qualit\u00e0 di assessore al turismo della Regione Siciliana, nella giunta di centrosinistra del presidente Rosario Crocetta, dichiarando di non voler ricevere alcun compenso.\nBiografia.\nLa canzone di protesta e il periodo romantico (1965-1969).\nFrancesco Battiato nasce il 23 marzo 1945 a Ionia, in provincia di Catania, nel quartiere Carmine - Scariceddu (territorio che oggi fa parte del comune di Riposto). Dopo aver conseguito la maturit\u00e0 al Liceo Scientifico \"Archimede\" di Acireale, e a seguito della morte del padre (camionista e scaricatore di porto a New York), nel 1964 si trasferisce dapprima a Roma per poi stabilirsi a Milano. In merito al periodo lombardo l'artista ricorda: \u00abMilano allora era una citt\u00e0 di nebbia, e mi sono trovato benissimo. Mettevo a frutto la mia poca conoscenza della chitarra in un cabaret, il \"Club 64\", dove c'erano Paolo Poli, Enzo Jannacci, Lino Toffolo, Renato Pozzetto e Bruno Lauzi. Io aprivo lo spettacolo con due o tre canzoni siciliane: musica pseudobarocca, fintoetnica. Nel pubblico c'era Giorgio Gaber che mi disse: \"Vienimi a trovare\". Il giorno dopo andai. Diventammo amici\u00bb.\nDopo aver interrotto gli studi universitari per seguire la sua passione musicale, pubblica due singoli per la rivista \"Nuova Enigmistica Tascabile\" (NET) verso la met\u00e0 degli anni sessanta, che proponeva come allegati dischi di canzoni celebri interpretate da cantanti poco conosciuti. In queste due occasioni l'artista appare in copertina col nome di battesimo Francesco Battiato. Il primo singolo contiene un brano presentato al Festival di Sanremo 1965 da Beppe Cardile e Anita Harris, \"L'amore \u00e8 partito\". Il secondo riprende una canzone portata al successo da Alain Barri\u00e8re: \"...e pi\u00f9 ti amo\", tradotta in italiano da Gino Paoli. Il brano verr\u00e0 riproposto, in una nuova versione, nell'album \"Fleurs 2\" del 2008.\nInsieme al compaesano Gregorio Alicata, forma nel 1967 il duo \"Gli Ambulanti\". I due artisti si esibiscono davanti alle scuole, con un proprio repertorio di canzoni di protesta. In questa fase, sar\u00e0 proprio l'amico Giorgio Gaber a lanciarli, proponendo i loro brani alla casa discografica di Nanni Ricordi. Durante le fasi di lavorazione affiorano diverse incomprensioni che portano il duo a sciogliersi e Battiato decide di proseguire singolarmente la carriera di musicista. Sempre Gaber procura a Battiato un contratto con la casa discografica Jolly, che inserisce la figura dell'artista nel filone di \"protesta\", all'epoca assai in voga e presente in molte produzioni cantautorali. I primi singoli incisi ufficialmente sono \"La torre\" e \"Le reazioni\". A questi seguono \"Il mondo va cos\u00ec\" e \"Triste come me\". Il singolo \"La torre\" accompagna la prima apparizione televisiva dell'artista, avvenuta il 1\u00ba maggio 1967. Il programma \u00e8 intitolato \"Diamoci del tu\" ed \u00e8 condotto da Giorgio Gaber in coppia con Caterina Caselli. Nel corso della puntata si esibisce un altro giovane cantautore ancora sconosciuto: Francesco Guccini. In tale occasione Gaber propone a Battiato di utilizzare il nome Franco anzich\u00e9 il proprio nome di battesimo, proprio per non confondersi con Guccini. \u00abDa quel giorno in poi tutti mi chiamarono Franco - ricorder\u00e0 il musicista - persino mia madre\u00bb. Sempre con Gaber collabora alla stesura del brano \"...e allora dai!\", presentato al Festival di Sanremo 1967, e \"Gulp Gulp\", sigla della gi\u00e0 citata trasmissione televisiva \"Diamoci del tu\".\nNel 1968 cambia casa discografica, passando alla Philips, con l'intento di abbandonare il genere di protesta per incidere dischi dal sapore romantico, allo scopo di raggiungere un pubblico pi\u00f9 vasto e generalista. In questo periodo collabora con il chitarrista Giorgio Logiri (alcune canzoni scritte dai due vengono incise da altri artisti, come ad esempio \"A lume di candela\", cantata da Daniela Ghibli). Registra altri due brani che la casa discografica pubblica soltanto nel 1971 (\"Vento caldo\" e \"Marciapiede\") e ottiene un discreto consenso con \"\u00c8 l'amore\", canzone che diverr\u00e0 in breve il primo successo commerciale dell'artista con oltre centomila copie vendute. Nel 1969 il musicista partecipa a un Disco per l'estate con il brano \"Bella ragazza\" che verr\u00e0, in seguito, escluso dalla competizione. Sempre nello stesso anno partecipa alla Mostra Internazionale di Musica Leggera presentando il brano \"Sembrava una serata come tante\".\nMusica sperimentale e avanguardia colta (1971-1975).\nA partire dal 1971 l'artista abbandona il formato della canzone, dopo una crisi esistenziale che si impadronisce di lui in quegli anni, a cavallo dei '70, per dedicarsi completamente alla musica sperimentale, facendo un uso costante di strumenti e sonorit\u00e0 elettroniche. In questo periodo pubblica, lungo la prima met\u00e0 degli anni settanta, alcuni album per l'etichetta indipendente Bla Bla, fra cui l'esordio \"Fetus\" (recante in copertina l'immagine di un feto, all'epoca censurata) che vende circa 7000 copie. Del disco viene registrata una versione in lingua inglese intitolata similarmente \"Foetus\". L'album, considerato un'opera molto originale e innovativa nel panorama della canzone italiana, contiene brani dal sapore mediterraneo (\"Una Cellula, Energia, Mutazione\"), intermezzi surreali (la title-track, \"Cariocinesi\") e brani per chitarra e sintetizzatore (\"Fenomenologia\", \"Anafase\" e \"Meccanica\").\nIl disco \u00e8 una sorta di viaggio interiore psichedelico con balzi dal microscopico della cellula all'infinito dello spazio, e trae la sua ispirazione dal romanzo fantascientifico \"Il mondo nuovo\" di Aldous Huxley. Battiato delinea un concept-album ambiguo e dissacrante, sospeso fra canzone d'autore e krautrock. Di lui, il critico musicale Riccardo Bertoncelli ha affermato che \"\u00e8 sempre stato inclassificabile, nei settanta entrava in scena, accendeva uno stereo con musica assurda e se ne andava. Il pubblico lo rincorreva inferocito.\"Il successivo, \"Pollution\", continua il percorso gi\u00e0 tracciato dall'album precedente, e ottiene maggior successo, risultando il 59\u00ba album pi\u00f9 venduto dell'anno. Forte delle nuove esperienze internazionali (come i concerti in supporto di Brian Eno, Magma, Tangerine Dream, John Cale e Nico), e in base alle lezioni musicali del maestro Karlheinz Stockhausen, Battiato si converte a una forma d'avanguardia ancora pi\u00f9 intellettuale e intimista rispetto all'esordio. Nel 1973, pubblica \"Sulle corde di Aries,\" considerato il suo lavoro pi\u00f9 riuscito di questa prima fase. Convergono in questo LP la sperimentazione ripetitiva tipica del minimalismo e una particolare forma di musica acustica che si rif\u00e0 alla tradizione araba, sebbene non manchino strumenti elettronici. Continuando il suo percorso sperimentale, l'artista priva l'album dei classici strumenti rock quali chitarre, bassi e batteria in favore di fiati, oboe, violoncello, mandola, calimba e piano preparato. Il brano pi\u00f9 celebre \u00e8 l'ipnotica \"Sequenze e frequenze\".\nIl disco seguente, \"Clic\", pubblicato nel 1974, \u00e8 interamente dedicato al musicista e amico Karlheinz Stockhausen. L'album segna l'allontanamento dell'artista dalle sonorit\u00e0 progressive e sperimentali dell'esordio a favore dell'avanguardia contemporanea e contiene \"Propiedad prohibida\", brano che \u00e8 stato utilizzato come sigla d'apertura del programma Tg2 Dossier.\nL'album viene in seguito ristampato in Inghilterra, con l'aggiunta di \"Aria di rivoluzione\" (tradotta in copertina dalla Island come \"Revolution in the air\"). L'opera successiva, \"M.elle le \"Gladiator\"\", presenta circa dieci minuti di esperimenti e sovraincisioni (molto pi\u00f9 duri e disarmonici di quelli di \"Clic\"), che danno spazio a circa venti minuti di suoni d'organo, registrati nella cattedrale di Monreale.\nEsperimenti d'avanguardia in collaborazione (1971-1975).\nNello stesso periodo, il nome di Franco Battiato appare in molti album scritti e lanciati da altri artisti, e tutti riconducibili al circuito dell'etichetta Bla Bla. Nel 1971 presenzia come coautore del singolo \"Tarzan\", brano lanciato dal complesso Capsicum Red; contemporaneamente fonda la band degli Osage Tribe (il suo primo gruppo musicale), in cui figura come \"leader\" e voce solista. Con questi incide, sempre nel 1971, il 45 giri \"Un falco nel cielo\", la cui copertina, raffigurante una testa di bambola con bocca sanguinante, acquista in breve tempo molta notoriet\u00e0. La canzone viene scelta come sigla del quiz televisivo \"Chiss\u00e0 chi lo sa?\", entrando anche a far parte del canzoniere degli scout.\nL'anno dopo gli Osage Tribe pubblicano un LP di jazz rock progressivo, intitolato \"Arrow Head\"; Battiato non fa pi\u00f9 parte del gruppo, ma compare nel disco in veste di coautore del brano \"Hajenhanhowa\". Successivamente, sotto lo pseudonimo di Genco Puro &amp; Co, collabora al disco \"Area di servizio\", inciso nello stesso anno da Riccardo Pirolli. In questo LP Battiato canta in tre canzoni: \"Giorno d'estate\", \"Nebbia\" e \"Biscotti e the\". In seguito, realizza altre produzioni minori usando svariati pseudonimi come \"Springfield\", \"Ixo\" e \"Colonnello Musch\" (in quest'ultimo caso collaborando con il musicista Pino Massara).\nNel 1973 supporta la band musicale dei Jumbo nel loro album intitolato \"Vietato ai minori di 18 anni?\", aggiungendo al brano \"Gil\" specifiche sonorit\u00e0 grazie al suo sintetizzatore analogico EMS VCS3. Altrettanto importante \u00e8 la sua partecipazione al disco \"La finestra dentro\", dell'amico Juri Camisasca, album tra i pi\u00f9 noti della musica d'avanguardia dell'epoca. Nel 1975 partecipa al progetto progressivo/sperimentale Telaio Magnetico, per la durata di un piccolo tour nel Sud Italia, insieme a Juri Camisasca, Mino Di Martino, Terra Di Benedetto, Roberto Mazza e Lino Capra Vaccina e Vincenzo Zitello. A testimonianza di ci\u00f2, viene registrato l'apposito LP \"Live '75\", pubblicato nel 1995 da Musicando e ristampato da Black Sweat Records nel 2017 con l'aggiunta di una traccia inedita.\nLe pubblicazioni per la \"Ricordi\" e l'incontro con Giusto Pio (1975-1978).\nNell'estate del 1975 presenzia al Festival del proletariato giovanile tenutosi a parco Lambro, sotto l'organizzazione della rivista \"Re Nudo\". Il nome del musicista compare assieme ad alcuni fra i pi\u00f9 noti artisti della musica italiana del periodo, quali Francesco Guccini, Lucio Dalla, Giorgio Gaber, Francesco De Gregori e Antonello Venditti. Lo stesso Battiato ricorder\u00e0 il periodo della controcultura con queste parole:\nNel 1976 con la chiusura della Bla Bla passa alla \"Dischi Ricordi\" e prosegue il suo percorso nell'avanguardia colta iniziato con \"Clic\" e \"M.elle le \"Gladiator\"\" con tre album dalla scarsa eco commerciale e poco apprezzati dalla critica. Il primo di questi \u00e8 \"Battiato\", uscito nel 1977, contenente \"Caf\u00e8-Table-Musik\", collage sonoro della durata di venti minuti, la cui locuzione riprende un'espressione dello scrittore Marcel Proust. Battiato si avvicina inoltre al genere teatrale portando in scena, nel febbraio dello stesso anno, l'opera musicale \"Baby Sitter\".\nSempre nel 1977 produce il disco d'esordio dell'artista Alfredo Cohen, denominato \"Come barchette dentro un tram\".\nIn quel periodo il cantautore conosce il violinista Giusto Pio, con il quale stringer\u00e0 un proficuo sodalizio artistico e che impartir\u00e0 a Battiato, negli anni a venire, molte lezioni di violino. Sempre per la \"Ricordi\" esce, l'anno seguente, \"Juke Box\", prima collaborazione con Pio e pensato come colonna sonora del film tv \"Brunelleschi\" (in seguito rifiutato dai produttori). Sempre nel 1978, produce il primo disco del musicista veneto dal titolo \"Motore immobile\".\nL\u2019ultimo album pubblicato con la \"Dischi Ricordi\" \u00e8 \"L'Egitto prima delle sabbie\". Con l'omonima traccia (brano di 14 minuti di pianoforte che ripete un solo accordo per tutta la durata della traccia), si aggiudica, nel 1979, il Premio Stockhausen di musica contemporanea. Nello stesso periodo, insieme a Giusto Pio, assume la direzione musicale dello spettacolo \"Polli d'allevamento\", scritto e diretto dall'amico Giorgio Gaber. Il duo si occupa prevalentemente degli arrangiamenti, utilizzati anche nel disco \"live\" tratto dallo spettacolo.\nIl ritorno alla musica pop (1978-1979).\nNel 1978 pubblica un nuovo 45 giri usando lo pseudonimo Astra. I due brani, scritti con Pio, si intitolano \"Adieu\" e \"San Marco\" (entrambi con un testo in francese). L'anno dopo riprende la stessa musica di \"Adieu\" per una nuova canzone dal titolo \"Canterai se canter\u00f2\", incisa da Catherine Spaak (presente nel retro del 45 giri \"Pasticcio\"); e la riprender\u00e0 ancora anni dopo, nel 1989, per la canzone \"Una storia inventata\", contenuta nel disco \"Svegliando l'amante che dorme\" di Milva.\nTorna intanto a collaborare con l'artista abruzzese Alfredo Cohen, firmando assieme a Giusto Pio le musiche dei brani \"Roma\" e \"Valery\" (il cui testo, modificato dallo stesso Battiato, dar\u00e0 vita anni dopo alla pi\u00f9 nota \"Alexander Platz\"). Questa serie di brani porranno le basi per l'ascesa cantautorale del musicista, che da qui in avanti torner\u00e0 in maniera definitiva alla forma tradizionale della canzone.\nNel 1979, grazie all'interessamento di Angelo Carrara, che sar\u00e0 il suo manager e produttore fino al 1986, passa alla \"EMI Italiana\", decretando il suo ritorno alla canzone pur mantenendo vivo il suo interesse per la musica orientale. Tale fascinazione lo avviciner\u00e0 concretamente all'esperienza spirituale del sufismo, corrente mistica islamica. Non a caso, si iscriver\u00e0 con convinzione all'Istituto italiano per il Medio ed Estremo Oriente, coltivando finanche lo studio della lingua araba. Cos\u00ec facendo, nell'autunno dello stesso anno, registra, presso gli Studi Radius, \"L'era del cinghiale bianco\", che contiene riferimenti alle idee esoteriche dello scrittore e intellettuale Ren\u00e9 Gu\u00e9non. Dell'album viene registrata una prima versione, assai diversa da quella definitiva, in cui si evince l'assenza di strumenti rock come il basso e la batteria, e che lascia notevolmente insoddisfatti gli autori. Vengono quindi chiamati per la realizzazione di una seconda registrazione i musicisti Tullio De Piscopo e Julius Farmer. Una volta completata la nuova incisione, il disco viene presentato ai dirigenti della EMI, che si rivelano fin da subito molto riluttanti alla sua pubblicazione. Bruno Tibaldi, presidente della casa discografica, decide ugualmente di procedere all'immissione dell'album su tutto il territorio nazionale. Nonostante il modesto riscontro di vendite e varie critiche provenienti da alcuni ambienti della carta stampata, il mensile \"Nuovo Sound\" definisce il disco \"l'LP italiano pi\u00f9 bello dell'anno\", sulla base del parere di una giuria musicale di cui facevano parte tra gli altri Renzo Arbore, Sergio Bardotti, Paolo Giaccio e Sergio Mancinelli.\nL'opera, nel complesso, presenta numerosi elementi che in futuro formeranno lo stile e la poetica di Battiato fra cui gli esotismi, i riferimenti letterari e gli scanzonati giochi linguistici. Ne sono un esempio i brani: \"Strade dell'est\" (con riferimento al condottiero curdo Mustafa Barzani), \"Magic shop\" (ironico pamphlet contro la commercializzazione dell'arte) e la stessa title-track, contraddistinta dal riff di chitarra e violino. Il riferimento geologico ad un'imprecisata \"era del cinghiale bianco\" proviene da un'antica leggenda celtica, che vedeva nel \"sacro animale\" l'emblema assoluto del sapere spirituale. Si segnalano anche la strumentale \"Luna indiana\" e \"Il re del mondo\" (con riferimento all'omonima leggenda mistica), considerata il capolavoro del disco e \"Stranizza d'amuri\": prima traccia dell'autore interamente scritta in lingua siciliana. Segue un tour di quindici date, caratterizzato da una discreta presenza di pubblico, cui partecipa il tastierista Filippo Destrieri, che collaborer\u00e0 con Battiato per tutti gli anni ottanta e novanta.\nUna nuova idea di canzone (1980).\nIl primo album di Battiato degli anni ottanta \u00e8 \"Patriots\" del 1980, che in origine doveva chiamarsi \"I telegrafi del marted\u00ec grasso\". A differenza del precedente, il disco ottiene un discreto successo arrivando fino alla trentesima posizione in classifica. L'album contiene il singolo \"Up patriots to arms\", il cui titolo dal significato ermetico \u00e8 stato descritto in questo modo dal suo autore:\n Oltre ad \"Up patriots to arms\" l'album contiene almeno due brani destinati a diventare dei classici del cantautore siciliano fra cui \"Prospettiva Nevski\" (riferita alla strada principale di San Pietroburgo) e \"Le aquile\" (con testo ispirato al romanzo \"Statue d'acqua\", della scrittrice svizzera Fleur Jaeggy). Il disco contiene anche \"Venezia-Istanbul\" (con finale ripreso dal \"Canto dei lavoratori\" di Filippo Turati), \"Arabian song\" (primo brano in cui l'artista si rapporta alla cultura islamica), nonch\u00e9 \"Frammenti\" e \"Passaggi a livello\", entrambe contrassegnate da un ampio uso di citazioni letterarie che richiamano passi di poeti e scrittori quali Marcel Proust, Giacomo Leopardi, Giovanni Pascoli e Giosu\u00e8 Carducci.\nI cambi di registro sia testuali sia musicali, e il ricorso alla citazione e al frammento sono alla base della nuova idea di canzone proposta da Battiato. L'autore non racconta una storia, n\u00e9 affronta una tematica, ma utilizza frasi e situazioni prive di nesso causale. Quello che nasce \u00e8 un componimento inedito e complesso, dove le parole fanno da ponte verso la musica, mentre questa spiega e struttura i versi stessi. In questo modo l'artista realizza una risposta italiana alle trasformazioni internazionali della \"popular music\". Nel merito il musicista disse:\nE ancora:\nQuesta nuova fase lo port\u00f2 a collaborare con altri artisti, in particolare con la cantante Alice, con la quale scrisse, nello stesso anno, \"Il vento caldo dell'estate\", prima affermazione del nuovo suono di Battiato, originato da un'intuizione sua e di Giusto Pio, decisi a fermare la ritmica durante l'inciso, aggiungendovi in successione degli accordi d'organo.\nGli anni del grande successo (1981-1982).\nNel 1981 Battiato pubblica quello che, tra i suoi album, otterr\u00e0 il maggiore successo commerciale e di critica, \"La voce del padrone\", il cui titolo richiama il pensiero dello scrittore Georges Ivanovi\u010d Gurdjieff e al contempo rappresenta un'ironica allusione all'omonima casa discografica. Il nuovo LP viene promosso al programma musicale Discoring, e prima ancora alla Mostra Internazionale di Musica Leggera, attraverso il singolo di lancio \"Bandiera Bianca\". Battiato presenta il brano sopra un ipotetico palco elettorale utilizzando un megafono e attorniato da diversi madrigalisti atti a cantare le strofe del ritornello. Il refrain in questione \u00e8 mutuato dalla poesia \"L'ultima ora di Venezia\" di Arnaldo Fusinato, e rappresenta un esplicito segno di resa nei confronti della societ\u00e0 che l'autore accusa di essere troppo attaccata al denaro. Altra canzone altrettanto celebre \u00e8 \"Centro di gravit\u00e0 permanente\", basata sulle teorie psicofisiche del filosofo Georges Ivanovi\u010d Gurdjieff, inerenti alle difficolt\u00e0 dell'essere umano a trovare il \"proprio centro interiore\", indispensabile al controllo delle pulsioni emotive e irrazionali. A favore del mistico armeno il cantautore dichiara:\nL'intero LP reca canzoni divenute, negli anni, tra le pi\u00f9 note dell'artista siciliano e di tutta la musica italiana: oltre alle gi\u00e0 citate, si ricordano \"Cuccurucuc\u00f9\" (che cita nel testo e nel ritornello la famosa canzone Cucurrucuc\u00fa paloma scritta nel 1954 dal cantautore messicano Tom\u00e1s M\u00e9ndez ed eseguita fra gli altri, da Caetano Veloso), nel cui coro \u00e8 presente Giuni Russo (non citata nei crediti), e \"Segnali di vita\", preludio al pop pi\u00f9 riflessivo degli album immediatamente successivi.\nDopo un timido successo, nel febbraio del 1982 l'album inizia a scalare la classifica, raggiungendo la prima posizione nel mese di marzo, e mantenendo ininterrottamente il primato fino a inizio autunno solo per cederlo al successivo album dello stesso autore. A fine anno risulter\u00e0 essere il primo album italiano ad aver oltrepassato (circostanza avvenuta tra settembre e ottobre) il milione di copie vendute, superando ogni aspettativa dell'autore e della casa discografica. Tra i vari attestati, riceve nella citt\u00e0 di Venezia il premio Gondola d'oro come miglior album dell'anno. Il disco \u00e8 collocato al secondo posto, dalla rivista Rolling Stone, nella lista dei 100 album italiani pi\u00f9 belli di ogni tempo.\nRisultati commerciali altrettanto notevoli vengono raggiunti dal disco successivo, \"L'arca di No\u00e8\", pubblicato nel 1982, che in poche settimane vende circa 550.000 copie, risultando il disco italiano pi\u00f9 venduto nell'anno ed il secondo pi\u00f9 venduto in assoluto, dietro al celebre \"Thriller\" di Michael Jackson. Il nuovo LP, dal tenore pessimista e apocalittico, presenta canzoni di stampo ironico e graffiante. Fra queste vi sono \"Scalo a Grado\" (dove viene cantata la trascrizione latina dell\"'Agnus Dei\"), \"L'esodo\" e \"Clamori\", queste ultime due musicate su testi del mistico e scrittore Tommaso Tramonti. \"Radio Varsavia\" (singolo apripista dell'album) \u00e8 il brano pi\u00f9 controverso; Gianfranco Manfredi de \"La Stampa\" accusa Battiato di avere inserito nel disco \u00abla cultura della nuova destra\u00bb. In risposta, l'artista dichiara di non aver capito \"cosa ci trovino nelle sue canzoni che si possano avvicinare alla loro ideologia che \u00e8 esattamente all'opposto di ci\u00f2 che dico io. All'opposto.\" \"Voglio vederti danzare\", diventata anch'essa una delle canzoni pi\u00f9 popolari di Battiato e tra le pi\u00f9 eseguite durante i concerti, cita l'abilit\u00e0 artistica dei \"dervisches tourneurs\", danzatori mistici che sogliono esibirsi con movimenti circolari ossessivi, simbolo di ricerca spirituale e introspettiva. Nello stesso periodo esce \"Legione straniera\" dell'amico musicista Giusto Pio, con la collaborazione di Battiato in tutte le tracce, cos\u00ec come nel successivo \"Restoration\".\nConsiderato un cantautore innovativo ed eclettico, Battiato ha avviato una ricerca personale che spazia tra soluzioni sonore molto eterogenee, comprendenti l'uso dell'elettronica e la citazione della musica classica, elaborando testi che sono dei veri e propri \"pastiche\" letterari contenenti citazioni colte, terminologie pop e svariati riferimenti filosofici. Anche la sua insolita voce desta molta attenzione, facendo leva su una timbrica nasale molto particolare, assai vicina alla tecnica vocale del falsetto.\nLa successiva produzione discografica (1983-1987).\nNell'autunno del 1983 esce il dimesso \"Orizzonti perduti\" che presenta un massiccio uso di musica elettronica e si distingue per la totale assenza di strumenti acustici. Descrizioni di vita quotidiana si palesano nei brani: \"Tramonto occidentale\", \"Zone depresse\", \"Gente in progresso\" e in particolar modo nell'autobiografica \"Campane tibetane\". Il disco \u00e8 lanciato dal singolo \"La stagione dell'amore\", altro \"classico\" della sua produzione.\nNel 1984 il cantante siciliano decide di ridurre notevolmente l'attivit\u00e0 concertistica. Fa eccezione la sua partecipazione all'Eurovision Song Contest in coppia con Alice. I due artisti si esibiscono cantando \"I treni di Tozeur\", che si piazza al quinto posto e ottiene un elevato successo di vendite in tutta Europa. Il titolo del brano fa riferimento a Tozeur, antico centro commerciale del Chott el Jerid in Tunisia, posto ai margini del deserto del Sahara, circondato da un lago salato (cit. \"\u00abdistese di sale...\u00bb\") le cui esalazioni conducono i viandanti ad avere allucinazioni e miraggi, nei quali un tempo venivano viste delle carovane in lontananza, mentre oggi possono essere scambiati per treni all'orizzonte. Nello stesso anno \u00e8 impegnato in un progetto messo in atto al programma televisivo Mister Fantasy, che prevede un concerto telematico con l'esecuzione del brano \"Propiedad Prohibida\" (eseguito dal musicista e da cinque suoi collaboratori situati in cinque luoghi diversi).\nNello stesso anno esce il singolo Auto-motion, colonna sonora del programma Chip, i cui autori sono, come di consueto Battiato-Pio. Il disco pur essendo a nome di Giusto Pio presenta come interprete Franco Battiato. Il brano proviene dalla stessa sessione di registrazione del successivo Mondi lontanissimi, con il quale condivide lo stile, i temi trattati e gli arrangiamenti.\nGi\u00e0 in estate, annuncia l'uscita di tre nuovi album, per il mercato italiano, spagnolo e inglese. Il disco per il mercato italiano, \"Mondi lontanissimi\", esce nell'aprile del 1985. Questo nuovo lavoro, uscito durante gli anni in cui nasceva la letteratura cyberpunk, si caratterizza per lo scenario fantascientifico e presenta un elevato uso di suoni computerizzati a cui fanno da contraltare melodie di stampo classico. La copertina mostra l'artista che apre una finestra in cui compare il profilo di Saturno. Secondo l'artista, i \"mondi lontanissimi\" sono i pianeti del nostro Sistema Solare, e anche (in seconda lettura) i \"mondi interiori\" della nostra coscienza, dove regnerebbero livelli di consapevolezza ancora ignoti e inesplorati. Anticipato dai singoli \"No Time No Space/Il re del mondo\" e \"Via Lattea/L'animale\", raggiunge il terzo posto in classifica risultando il ventitreesimo LP pi\u00f9 venduto in Italia. Uno dei brani pi\u00f9 noti del disco \u00e8 \"No Time No Space\", che vorrebbe rappresentare i misteri dell'Universo, ed \u00e8 costruito sul ritmo serrato delle percussioni che si contrappongono alle sonorit\u00e0 armoniche e sinfoniche degli arrangiamenti. Lo stile postmoderno del lavoro di Battiato si evidenzia in varie tracce tra cui: \"Risveglio di primavera\", \"Temporary Road\" e \"Chan-son egocentrique\" (gi\u00e0 incisa con Alice nell'album \"Azimut\").\nCon la raccolta \"Echoes of Sufi Dances\", Battiato tenta di affacciarsi ai mercati discografici spagnoli e inglesi. Mentre in Spagna il cantautore ottiene un buon riscontro di vendite, negli Stati Uniti il disco non supera le diecimila copie vendute. Sebbene fosse inizialmente entusiasta all'idea di avvicinarsi al pubblico statunitense Battiato non dedicher\u00e0 pi\u00f9 attenzione al progetto, anche a causa delle condizioni impostigli dal produttore della EMI americana, che avrebbe preteso il suo trasferimento a Los Angeles per fini promozionali.\nPoco pi\u00f9 tardi, il cantautore d\u00e0 inizio a una carriera parallela di compositore colto, che porter\u00e0 alla pubblicazione di alcune opere di matrice sacra e accademica. La prima di queste \u00e8 \"Genesi\" del 1986, caratterizzata in gran parte da sonorit\u00e0 sintetiche ed elettroniche. Il progetto viene curato dallo stesso Battiato, gi\u00e0 dal 1983. Dopo aver eseguito saltuariamente in concerto alcuni pezzi dell'opera, la prima rappresentazione ufficiale avviene presso il Teatro Regio di Parma il 26 aprile 1987.\nDall'album \"Fisiognomica\" al primo live \"Giubbe Rosse\" (1988-1990).\nBattiato \u00e8 tornato al formato canzone con \"Fisiognomica\" che, nonostante ci\u00f2, apre a un'impostazione classica e accademica non del tutto avulsa da un certo afflato spirituale e filosofico: un ripiegamento interiore che si rifletter\u00e0 anche nella vita privata dell'artista, che decider\u00e0 di trasferirsi da Milano a Milo, in Sicilia. Il quindicesimo album in studio del cantautore \u00e8 ispirato all'omonima opera di Aristotele e contiene alcune ballate come \"E ti vengo a cercare\" e \"Secondo imbrunire\", che fondono la canzone d'amore tradizionale a tematiche prettamente esistenziali. \"Il mito dell'amore\" invece parte da sequenze per tastiera per paesaggi sonori per tastiera, il tutto accompagnato da cori lirici che approdano a un finale per chitarra elettrica e organo da chiesa. Uno dei brani pi\u00f9 apprezzati \u00e8 per\u00f2 \"L'oceano di Silenzio\", che unisce tastiere e orchestra in un andamento calmo e ipnotico, che anticipa le sacrali sonorit\u00e0 del successivo album \"Come un cammello in una grondaia\". Altri brani contenuti in \"Fisiognomica\" sono \"Nomadi\", scritta da Juri Camisasca, e \"Veni l'autunnu\", un omaggio alla terra d'origine, cantata con fonemi in lingua araba e siciliana. Nonostante la scarsa accessibilit\u00e0 delle musiche, il disco vende oltre 300.000 copie, divenendo uno dei maggiori successi dell'anno a cui fa seguito un tour svoltosi anche al di fuori dei confini nazionali. Grazie a questo nuovo LP, nel 1989 Battiato viene chiamato da papa Giovanni Paolo II ad esibirsi in Vaticano, divenendo il primo cantante di musica leggera a tenere un concerto nella Citt\u00e0 del Vaticano.\nIl successivo \"Giubbe rosse\", uscito nel 1989, \u00e8 il primo album dal vivo del musicista e raccoglie registrazioni effettuate nella sezione invernale del \"Fisiognomica Tour\" nei rispettivi teatri d'Italia, Francia e Spagna. Il disco attraversa gran parte della carriera del cantautore, dalla sperimentazione anni settanta alla pi\u00f9 recente fase degli ottanta. L'opera contiene l'inedito \"Giubbe Rosse\", \"Alexander Platz\" (gi\u00e0 cantata da Milva), \"Mesopotamia\", versione modificata del brano \"Che cosa rester\u00e0 di me\" (scritto per l'album \"Dalla/Morandi\") e \"Lettera al governatore della Libia\", anch'essa modificata e gi\u00e0 scritta nel 1980 per Giuni Russo. La cantante siciliana comparir\u00e0 come seconda voce anche in questa nuova versione. La collaborazione tra Giuni Russo e Battiato risale ai primi degli anni ottanta, lo stesso musicista scrive per la giovane artista l'intero album \"Energie\", uscito nel 1981. In un periodo coevo all'uscita di \"Giubbe rosse\", il cantautore compone in parallelo musiche per il cinema, scrivendo l'inedita partitura del film \"Una vita scellerata\" (uscito nel 1990), incentrato sulla figura dell'artista fiorentino Benvenuto Cellini.\nGli ultimi album da solista (1991-1994).\nIl decennio si apre con la pubblicazione di \"Come un cammello in una grondaia\", che in breve tempo vende oltre 25.000 copie. Il titolo allude a una citazione di al-Biruni, scienziato persiano vissuto nel XII secolo, che era solito pronunciare tale frase per indicare l'inadeguatezza della propria lingua nel descrivere argomenti di carattere scientifico. Registrato presso gli Abbey Road Studios l'album segna un ulteriore avvicinamento verso certe sonorit\u00e0 religiose e spirituali. L'idea di eliminare in fase di registrazione le componenti della sezione ritmica conduce il disco a risultati ancor pi\u00f9 lontani dal formato canzone rispetto al precedente \"Fisiognomica\". Cos\u00ec facendo, l'artista avvicina la musica leggera al formato della sinfonia classica.\nNe risulta un album di difficile fruizione, in cui il canto \u00e8 accompagnato dal pianoforte e da rari e impercettibili accordi di tastiera che confluiscono in un tappeto sonoro a cui ha contribuito l'orchestra nazionale di Londra. Nell'album sono presenti quattro lied classici di Richard Wagner, Vicente Mart\u00edn y Soler, Johannes Brahms e Ludwig van Beethoven, uniti ad altrettanti inediti del cantautore. Il brano pi\u00f9 famoso del disco \u00e8 l'invettiva politica di \"Povera Patria\", che si aggiudica nel 1992 la Targa Tenco come miglior canzone dell'anno. Ad esse seguono l'austera \"Le sacre sinfonie del tempo\" e l'invocazione de \"L'ombra della luce\".\nDopo la sua partecipazione al \"Concerto di Baghdad\", tenuto con l'orchestra nazionale irachena nel 1992 (trasmesso in mondovisione e pubblicato in DVD), l'autore torna in Italia presentando un nuovo LP di inediti recante il titolo \"Caff\u00e8 de la Paix\". Il disco riprende la pop del Battiato anni ottanta, filtrandole con tematiche di natura teologica, gi\u00e0 affrontate nei lavori precedenti. L'album reintegra batteria, basso, chitarre, tastiere e computer, che accompagnano arrangiamenti classici e strumenti tradizionali arabi, adattando lo stile del cantautore alla world music. Alle ormai solite espansioni tastieristico-orchestrali con testi onirici (\"Sui giardini della preesistenza\", \"Ricerca sul terzo\", \"Haiku\") si intervallano una serie di ballate al contempo moderne e classiche. Oltre al richiamo arabo di \"Fogh in Nakhal\", vi sono la vivace title-track, e la religiosa \"Lode all'inviolato\", con andamento incalzante, sovente dettato da sonorit\u00e0 rock. Altre canzoni da segnalare sono il dittico storico-mitologico: \"Atlantide\" e \"Delenda Carthago\". Quest'ultima, oltre a richiamare il popolare monito di Marco Porcio Catone, contiene un passo tratto dal Libro III delle \"Elegie\", scritte dal poeta latino Sesto Properzio. Si rileva, in aggiunta, un riferimento al mondo magrebino, dove donne con le \u201cdita colorate di henna\u201d, realizzano sulla pelle particolari incisioni (simili agli odierni tatuaggi), all'epoca patrimonio esclusivo del corpo femminile. L'opera si classifica \"Miglior Disco dell'Anno\" nel referendum di \"Musica e dischi\" e risulta il trentaseiesimo album pi\u00f9 venduto in Italia del 1993. Il Caff\u00e8 de la Paix, citato nell'omonima canzone, \u00e8 un locale parigino, progettato da Charles Garnier (lo stesso architetto dell'Op\u00e9ra national de Paris), inaugurato nel lontano 1862; luogo dove Georges Ivanovi\u010d Gurdjieff intratteneva lezioni ai vari adepti del suo pensiero. Dell'anno successivo sono il live \"Unprotected\" e la nuova \"Messa arcaica\", composizione religiosa per soli coro e orchestra, portata in giro in varie chiese d'Italia riscuotendo un buon successo. Sempre sulle orme della musica classica, \u00e8 uscita l'opera in due atti \"Gilgamesh\", basata sulla mitologia sumera. La prima rappresentazione ufficiale si tiene al Teatro dell'Opera di Roma, la sera del 5 giugno 1992.\nSodalizio artistico con Manlio Sgalambro (1994-1997).\nA partire dal 1994 inizia la collaborazione con il filosofo Manlio Sgalambro, conosciuto l'anno precedente in Sicilia, durante una presentazione, assieme all'editore Scheiwiller, di una raccolta di poesie del poeta Angelo Scandurra. I primi frutti di questa collaborazione sono l'opera teatrale \"Il cavaliere dell'intelletto\" e l'album \"L'ombrello e la macchina da cucire\", edito dalla casa discografica EMI. Quest'ultimo, fra le opere meno conosciute dell'artista, contiene brani dai connotati estremamente intellettuali e lontani da ogni intento di carattere commerciale. Il titolo del disco riprende una frase contenuta nel poema epico in prosa \"Canti di Maldoror\", del poeta francese Lautr\u00e9amont.\nNell'autunno del 1996, per la nuova casa discografica Mercury, pubblica \"L'imboscata\", il cui successo commerciale restituisce a Battiato la popolarit\u00e0 raggiunta negli anni passati. Il disco si piazza al secondo posto nella classifica FIMI Album divenendo, per il mercato italiano, il nono album pi\u00f9 venduto dell'anno. La caratteristica copertina riporta un dipinto di Antoine-Jean Gros, raffigurante Napoleone Bonaparte mentre arringa l'esercito prima della battaglia delle piramidi.\n\"L'Imboscata\" rinnova il percorso sperimentale del cantautore, con un massiccio impiego di sintetizzatori e sonorit\u00e0 elettroniche. Si crea cos\u00ec una linea compositiva incentrata sull'utilizzo preminente della chitarra elettrica, atta a conciliare musica da camera, accelerazioni ritmiche e improvvise asperit\u00e0 rock. Sul versante dei testi, i testi aulici e raffinati di Sgalambro non disdegnano soluzioni vicine al plurilinguismo (alcune tracce recano passaggi in inglese, francese, portoghese e tedesco).\nPubblicato anche in Spagna, l'album contiene \"La cura\", una delle sue tracce pi\u00f9 note e apprezzate. Il brano viene certificato, lo stesso anno, disco di platino con oltre 30.000 copie vendute.\nIl primo singolo di lancio, \"Di passaggio\", presenta un intervento di Sgalambro che legge in greco antico un frammento di Eraclito e il testo \u00e8 permeato dalle riflessioni dello stesso. La traccia si chiude con un altro frammento (nel caso un epigramma di Callimaco), cantato a due voci da Battiato e Antonella Ruggiero. A seguire troviamo la pi\u00f9 \"rockeggiante\" \"Strani giorni\", \"Amata solitudine\" e la ballata dal sapore iberico \"Segunda Feira\". Il testo lusitano parla di un Mediterraneo dell'et\u00e0 classica, dove il mare diviene il ricordo di luoghi esotici come il porto di Singapore, il corallo delle Maldive e l'isola di Macao. Unica traccia non presente nell'album e pubblicata come singolo \u00e8 \"Decline And Fall Of The Roman Empire\", in larga parte tratta dai testi letterari di Sgalambro dove vengono richiamate opere diametralmente opposte come \"L'anatomia dell'urina\" di James Hart e il \"Vangelo secondo S.Matteo\". Sull'onda del rinnovato successo partecipa al Festivalbar e, ancor prima, al Concerto del Primo Maggio, dove riceve inaspettati fischi per un guasto agli amplificatori presenti sul palco.\nEsplorazione \"rock\" di \"Gommalacca\" e ritorno all'avanguardia (1998-2000).\nProseguendo la sua ricerca sonora in territori rock ed elettronici, l'artista pubblic\u00f2 \"Gommalacca\", uscito nell'autunno del 1998, che rappresenta uno dei massimi successi dell'artista e, al tempo stesso, uno dei suoi pi\u00f9 arditi esperimenti musicali. Fra i brani contenuti nel disco vi \u00e8 la dura \"Il mantello e la spiga\", l'apparentemente soave \"Casta Diva\" (in cui \"acuti\" di chitarra elettrica avrebbero dovuto accompagnare gli acuti campionati di Maria Callas, poi sostituiti in fase di pubblicazione con la voce di un altro soprano per la mancata autorizzazione da parte degli eredi della Callas) e \"Auto Da Fe\"', incentrata sull'interazione fra la chitarra elettrica e il sintetizzatore. Il titolo del brano richiama la cerimonia pubblica dell'autodaf\u00e9 (letteralmente \"atto di fede\"), processo istituito dall'inquisizione spagnola, dove venivano comminate pene e condanne di varia natura. I brani pi\u00f9 famosi sono invece \"Il ballo del potere\" e \"Shock in my town\". La prima unisce percussioni d'andamento tribale con cori campionati, aprendo al contempo a melodie anni trenta, mentre la seconda, si struttura secondo un riff di chitarra dove in sottofondo si sovrappongono numerosi suoni e distorsioni, cori spettrali, e spunti elettronici. Lo \"shock addizionale\" riportato nel testo della canzon, si riferisce all'elemento cardine della \"legge dell'Ottava\" (teorizzata da Gurdjieff), ossia la spinta che evita alle correnti di cambiare direzione e che tiene quindi salde le nostre intenzioni e il nostro agire. Tale spinta esorta al risveglio la forza del serpente \"Kundalini\" (anch'esso citato nel testo), che secondo certe culture yogi rappresenta l'energia vitale, sopita alla base della colonna vertebrale. Il basso \u00e8 suonato da Morgan, che Battiato ammirava e al quale propose di collaborare.\nNon vanno trascurate altre composizioni quali \"La preda\" (che descrive minuziosamente un'estasi tantrica) e l'apocalittica \"Quello che fu\". Nella pi\u00f9 pacata \"Vite parallele\" Battiato affronta il tema della reincarnazione (gi\u00e0 argomentato in \"Caff\u00e8 de la Paix\"), della quale il cantautore \u00e8 un fermo sostenitore. Nel corso dell'anno, il disco viene promosso in molte trasmissioni musicali, aggiudicandosi nel 1999 la Targa Tenco come miglior album dell'anno. I brani \"Shock in my town\", \"il mantello e la spiga\" e \"vite parallele\" furono eseguiti da Battiato, come opite fuori gara, al quarantanovesimo Festival di Sanremo, alla presenza del filosofo Manlio Sgalambro e con Giusto Pio alla direzione dell'orchestra. Con questa rassegna Giusto Pio si ritir\u00f2 a vita privata, dopo aver accompagnato nelle composizioni, negli arrangiamenti e nelle direzioni d'orchestra la produzione artistica di Battiato per oltre vent'anni.\nCon la fine del millennio, l'artista rifugge nuovamente il formato canzone e su commissione del Teatro del Maggio Musicale Fiorentino incide per la Sony i sette movimenti sperimentali che compongono il disco \"Campi Magnetici\". L'opera \u00e8 un momentaneo ritorno alle tendenze avanguardiste dei primi anni settanta, ora filtrate dall'uso della moderna tecnologia digitale. Nell'album si alternano a continui flussi elettronici e campionamenti, improvvisi attacchi di percussioni che lasciano spazio a incisi lirici e pianistici. Non mancano parti recitate che trattano in special modo di scienza empirica. Nello stesso anno, nel marzo del 2000, giunge per l'artista siciliano il premio Librex Montale, nella specifica sezione \"versi per musica\"; riconoscimento assegnato nella stessa edizione anche al poeta fiorentino Alessandro Parronchi.\nTrilogia dei \"Fleurs\" (1999-2008).\nNell'autunno del 1999, il cantautore siciliano pubblica un nuovo album dal titolo \"Fleurs\", interamente sorretto da soli pianoforte e quartetto d'archi. Si tratta di un \"concept cover album\" composto da tre brani inediti e nove brani di altri artisti, in prevalenza risalenti agli anni cinquanta e sessanta, tutte arrangiate per ensemble da camera. Il disco raccoglie \"Era de maggio\" del poeta napoletano Salvatore Di Giacomo e \"Ruby Tuesday\", successo degli anni sessanta targato Rolling Stones. \nBattiato si confronta cos\u00ec con pezzi di altri artisti prediligendo canzoni di natura sentimentale, sia italiane (presenti due cover di Sergio Endrigo: \"Aria di neve\" e \"Te lo leggo negli occhi\") che straniere (\"J'entends siffler le train\" di Richard Anthony, \"Che cosa resta (Que reste-t-il de nos amour)\" di Trenet e \"La canzone dei vecchi amanti (La chanson des vieux amants)\" di Jacques Brel.\nNell'opera, Battiato omaggia il cantautore Fabrizio De Andr\u00e9, scomparso nello stesso anno, incidendo e reinterpretando due dei suoi brani pi\u00f9 celebri: \"La canzone dell'amore perduto\" (traccia d'apertura del disco) e \"Amore che vieni amore che vai\" (presentata con commozione al concerto di tributo a De Andr\u00e9 \"Faber, amico fragile\", tenutosi il 12 marzo 2000 al Teatro Carlo Felice di Genova). Altra cover di De Andr\u00e9 ad opera di Battiato sar\u00e0, anni pi\u00f9 tardi, \"Inverno\", contenuta nell'album \"Inneres Auge - Il tutto \u00e8 pi\u00f9 della somma delle sue parti\". Inoltre, nel novembre del 2011, il musicista partecipa al disco celebrativo \"Sogno n\u00ba 1\", omaggio della London Symphony Orchestra al cantautore genovese. La voce di Battiato compare nel brano \"Anime salve\", eseguendo le parti che nel brano originale erano cantate invece da Ivano Fossati. Tornando al disco, si sottolineano i brani scritti con Sgalambro dal titolo: \"Medioevale\" e \"Invito al viaggio\", quest'ultimo direttamente ispirato all'omonima poesia di Charles Baudelaire. L'album riscuote successo, anche in virt\u00f9 dell'inedita operazione che vede il musicista misurarsi con autori e brani del tutto estranei alla sua linea musicale. Il titolo \u00e8 un chiaro omaggio alla dolcezza e poesia delle canzoni.\nIl 30 agosto del 2002, anche su pressione dei produttori visto il successo del primo \"Fleurs\", esce \"Fleurs 3\", numerato in maniera insolita per evitare, come afferma l'autore, la possibilit\u00e0 di una terza futura uscita.\nLa smentita avverr\u00e0 sei anni pi\u00f9 tardi con la pubblicazione di \"Fleurs 2\". Nel disco sono presenti due canzoni scritte dall'artista: \"Come un sigillo\", cantata con Alice e \"Beim Schlafengehen\", dall'omonima composizione di Richard Strauss su un testo dello scrittore Hermann Hesse. \"Sigillata con un bacio\" \u00e8 la versione italiana di un brano americano originariamente intitolato \"Sealed With a Kiss\". Molte le canzoni da ricordare: \"Perduto amor\", di Salvatore Adamo, \"Se mai\" (versione italiana del brano \"Smile\" di Charlie Chaplin), \"Impressioni di settembre\" della PFM e \"Insieme a te non ci sto pi\u00f9\", di Paolo Conte (gi\u00e0 ripresa dal regista Nanni Moretti nel film \"La stanza del figlio\"). Anche in questo lavoro, c'\u00e8 spazio per omaggiare altri musicisti della scuola genovese con un rifacimento dei brani \"Il cielo in una stanza\" e \"Ritornerai\", rispettivamente di Gino Paoli e Bruno Lauzi.\nNel 2008 si ha la temporanea conclusione di quella che parrebbe essere una vera trilogia, con l'uscita di \"Fleurs 2\", contenente il singolo \"Tutto l'universo obbedisce all'amore\", eseguito con la cantautrice Carmen Consoli. Tra le cover da ricordare si annoverano \"It's five o' clock\" degli Aphrodite's Child, \"Bridge over troubled water\" di Simon &amp; Garfunkel, \"La musica muore\" di e con Juri Camisasca e ancora un rifacimento di un brano di Sergio Endrigo dal titolo \"Era d'estate\".\n\"Ferro battuto\", \"Dieci stratagemmi\", \"Il vuoto\" (2001-2010).\nBattiato affronta l'inizio del millennio con un nuovo lavoro sospeso fra pop e sperimentazione dal titolo \"Ferro battuto\", uscito nuovamente per la EMI nella primavera del 2001. Nel disco troviamo un duetto con il leader e cantante dei Simple Minds Jim Kerr, presente nella canzone di lancio \"Running against the grain\". Segue \"Bist du bei mir\", brano latineggiante dove l'autore affronta vari registri linguistici cantando sia in italiano che in tedesco, cos\u00ec come in \"Personalit\u00e0 empirica\", dove alterna italiano e francese, con una parte recitata dal filosofo Sgalambro. Si segnalano \"Il cammino interminabile\" e \"Sarcofagia\" (ispirata al trattato animalista \"Del mangiar carne\", elaborato e scritto dal filosofo Plutarco).\nTrova campo un omaggio al noto chitarrista Jimi Hendrix con un rifacimento della sua \"Hey joe\". Chiude il disco \"Il potere del canto\" dove si accentuano ancor di pi\u00f9 i vari suoni da campionatura, proprio come era accaduto in \"Gommalacca\", nell'ultima traccia \"Shakleton\".\nDue anni pi\u00f9 tardi, nel maggio del 2003, riceve dal Presidente della repubblica Carlo Azeglio Ciampi la Medaglia ai benemeriti della cultura e dell'arte, ritirata nel Palazzo del Quirinale insieme ad altri artisti quali Katia Ricciarelli e Susanna Tamaro. L'anno successivo partecipa alla prima edizione del Festival teatro canzone Giorgio Gaber, promossa e organizzata nel ricordo dell'amico e cantautore milanese. Nella circostanza sale sul palco assieme al collega Roberto Vecchioni cantando il brano \"La libert\u00e0\". Nell'autunno del 2004 esce \"Dieci stratagemmi\", prodotto dalla Sony Music. Il cantante, per la scelta del titolo, ha preso spunto da \"I 36 stratagemmi\" di Gianluca Magi (libro a sua volta ispirato a \"L'arte della guerra\", antico trattato militare attribuito al generale cinese Sun Tzu). Il sottotitolo dell'album \"Attraversare il Mare per ingannare il Cielo\" \u00e8 il primo dei 36 stratagemmi che compongono il libro di Gianluca Magi. I \"10 stratagemmi\" del disco sono, naturalmente, le dieci canzoni presenti in esso.\nNel corso dell'anno vengono estratti i singoli discografici \"Tra Sesso e Castit\u00e0\", \"Le Aquile Non Volano a Stormi\", \"Ermeneutica\" e \"Odore di polvere da sparo\".\nTra i vari collaboratori (tracce cinque, otto e nove), vi sono i Krisma, amici di lunga data dell'artista (di Battiato sono alcuni pezzi scritti per Maurizio Arcieri alla fine degli anni sessanta). Inoltre, partecipano all'album la cantante dei Lacuna Coil Cristina Scabbia (che interviene nel brano \"I'm that\") e la cantante giapponese Kumi C. Watanabe: sua la voce nei brani \"Le aquile non volano a stormi\", \"Ermeneutica\" e \"Apparenza e realt\u00e0\". Degna di nota la melodica \"Fortezza Bastiani\", diretta citazione del romanzo \"Il deserto dei Tartari\" di Dino Buzzati. Chiude il disco \"La Porta dello spavento supremo (Il Sogno)\", con parte recitativa interpretata dal filosofo Sgalambro, autore del testo assieme a Fleur Jaeggy.\nNel frattempo, vengono registrati i rispettivi \"live\": \"Last Summer Dance\" e \"Un soffio al cuore di natura elettrica\", quest'ultimo riguarda esclusivamente il concerto tenutosi al Nelson Mandela Forum, in data 17 febbraio 2005. Nel febbraio del 2007 il cantautore pubblica un nuovo album dal titolo \"Il vuoto\", che vede l'abituale presenza ai testi del filosofo Manlio Sgalambro. Dal disco vengono estratti i singoli radiofonici \"Il vuoto\", \"Aspettando l'estate\" e \"Niente \u00e8 come sembra\". L'opera presenta la partecipazione delle Mab, complesso femminile di origini sarde votato all'hard rock.\nDue anni dopo, esattamente il 13 novembre 2009, \u00e8 la volta di \"Inneres Auge - Il tutto \u00e8 pi\u00f9 della somma delle sue parti\", antologia contenente due brani inediti, alcune cover e nuove versioni di varie \"hits\" del passato. In un'intervista rilasciata a \"il Fatto Quotidiano\", alla domanda: \"Che significa \u201cInneres Auge\u201d?\", Battiato ha risposto: \u00abOcchio interiore. Ma lo preferisco in tedesco. In italiano si dice \u201cterzo occhio\u201d, ma non mi piace, fa pensare a una specie di Polifemo. I tibetani hanno scritto cose magnifiche sull'occhio interiore, che ti consente di vedere l'aura degli uomini: qualcuno ce l'ha nera, come certi politici senza scrupoli, mossi da bassa cupidigia; altri ce l'hanno rossa, come la loro rabbia\u00bb.\nLa canzone \u00e8 un nuovo atto d'accusa del musicista nei confronti del potere politico. L'occasione \u00e8 servita per ribadire il concetto di \"cantautore impegnato\": \u00abPer il tipo che dovrei essere, no. Ma non sopporto i soprusi e ogni tanto coercizzo il mio strumento. Il pretesto di \u201cInneres Auge\u201d, che ha origini pi\u00f9 antiche, \u00e8 arrivato quest'estate con lo scandalo di Bari, delle prostitute a casa del premier. E con la disinformazione di giornali e tigg\u00ec che le han gabellate per faccende private. Ora, a me non frega niente di quel che fanno i politici in camera da letto. Mi interessano quelli che influenzano la vita pubblica, con abusi di potere, ricatti, promesse di candidature, appalti, licenze edilizie in cambio di sesso e di silenzi prezzolati. Questa \u00e8 corruzione, a opera di chi dovrebbe essere immacolato per il ruolo che ricopre\u00bb. La canzone dialettale \"U cuntu\", altra traccia originale dell'album, \u00e8 stata una delle cinque canzoni finaliste al Premio Mogol nel giugno del 2010.\nUltima collaborazione con Sgalambro (2011-2012).\nIl nuovo decennio si apre con l'insolita partecipazione dell'artista al Festival di Sanremo, condotto dall'amico e cantante Gianni Morandi; Battiato partecipa alla gara insieme al cantautore siciliano Luca Madonia, con cui presenta il brano \"L'alieno\", che si classifica al quinto posto. Nell'autunno seguente pubblica un nuovo concept-album, incentrato sulla figura del filosofo cosentino Bernardino Telesio. L'opera lirica (come indica il sottotitolo di copertina: \"in due atti e un epilogo\"), si apre con un prologo per pianoforte e archi, con voce dello stesso Battiato che recita una serie di parole tra le quali: \"Temperamento, Colerico, Sanguigno. Umore, Allegro, Lo spirito anima la Terra e le piante, La pietra grezza\" e altre ancora. Questo nuovo lavoro \u00e8 accompagnato da vari pensieri del filosofo Sgalambro (suo il relativo libretto), il tutto sorretto da musiche orientali, canti lirici intrecciati e atmosfere elettroniche che fanno da sfondo alle note del pianoforte. L'opera, andata in scena per la prima volta al Teatro Rendano di Cosenza il 6 maggio 2011, ha la peculiarit\u00e0 di essere la prima \"pi\u00e8ce\" olografica a livello mondiale ad essere presentata in tre dimensioni, davanti a un pubblico di spettatori paganti.\nUn anno pi\u00f9 tardi, il 23 ottobre del 2012, a cinque anni di distanza dall'ultimo album di inediti, esce \"Apriti sesamo\", che si aggiudica, con oltre 30.000 copie vendute, il disco d'oro. L'opera ha accenti fortemente polemici contro la classe politica oltre alle consuete ricerche musicali morali e spirituali. Il compositore asserisce che, \"se la materia \u00e8 corrotta, la spiritualit\u00e0 \u00e8 il luogo eletto nel quale rifugiarsi, oppure dal quale ripartire nel processo di miglioramento di s\u00e9 e del mondo\". Tra i brani \"Passacaglia\" (ispirata alla composizione \"Passacaglia della vita\" del sacerdote seicentesco Stefano Landi), \"Il serpente\" (invettiva contro il denaro), e \"La polvere del branco\".\nDal punto di vista musicale, \"Apriti Sesamo\" non si discosta n\u00e9 da \"Dieci Stratagemmi\" n\u00e9 da \"Il Vuoto\"; il pop sperimentato dall'artista \u00e8 sorretto, come sempre, da esplorazioni elettroniche. I testi, a contrario, aprono le porte, in maniera pi\u00f9 decisa, al disagio sociale, senza abbandonare gli usuali termini colti e poliglotti. Ne sono dimostrazione i brani: \"Caliti Junku\", \"Un richiamo, Aurora\" e \"Testamento\". L'album \u00e8 l'ultima opera dove compare la collaborazione del filosofo Manlio Sgalambro. Due anni pi\u00f9 tardi, il 6 marzo 2014, Sgalambro morir\u00e0 nella sua Catania (all'et\u00e0 di 89 anni), ponendo fine ad un sodalizio durato oltre vent'anni.\nUltimi progetti (2012-2017).\nNel 2012 Battiato partecipa artisticamente alla creazione di una serie di CD musicali di musica contemporanea dedicati all'Oriente. Promotore di questa iniziativa \u00e8 la formazione italiana degli Stenopeica, fondata da Martino Nicoletti e Roberto Passuti, che da anni si muove nella ricerca sperimentazione musicale, affiancando la conoscenza dei patrimoni musicali dell'Asia con la creazione di musica etnica e contemporanea. Da questa collaborazione, a cui partecipano tra l'altro anche Teresa De Sio e Giovanni Lindo Ferretti, nascono, nel 2012, due CD: \"Kathmandu: eclissi delle due lune\" e \"Kathmandu: Disiecta membra\", nonch\u00e9 un CD-book, dal titolo \"Kathmandu: diario dal Kali Yuga\" (2016). Le opere traggono ispirazione dal volume di poesia e fotografia di Martino Nicoletti: \"Kathmandu: lezioni di tenebre\", dedicato alla metropoli himalayana e pubblicato in Italia nel 2012.\nIl 6 agosto 2013 \u00e8 protagonista del concerto/tributo in ricordo di Lucio Dalla, tenutosi nell'anfiteatro di Milo, paese caro ad entrambi i cantautori. L'arena siciliana, intitolata per l'occasione al cantautore bolognese, viene inaugurata dallo stesso Battiato poco prima dell'inizio del concerto. Alla kermesse partecipano Noemi (con cui canta \"La cura\"), Enrico Ruggeri, Erica Mou, Gianluca Grignani, e Luca Carboni. Il 26 novembre dello stesso anno esce il \"live\" \"Del suo veloce volo\", con l'omonima canzone e numerosi classici del musicista reinterpretati assieme al gruppo musicale Antony and the Johnsons. Le registrazioni dell'album riguardano esclusivamente il concerto tenutosi all'Arena di Verona il 2 settembre 2013, cui ha partecipato anche Alice in veste di special guest.\nNei mesi di luglio e agosto del 2014 promuove un tour di vari concerti presentando un progetto di musica elettronica dal titolo \"Joe Patti's experimental group\". Il musicista sale sul palco armato di soli sintetizzatore, tastiera e pianoforte. La serie di eventi \u00e8 prodromica all'uscita del relativo album che viene pubblicato il 16 settembre successivo, confermando un ritorno dell'artista alla musica sperimentale. Al tour estivo vengono aggiunte nuove date nei mesi di ottobre e novembre. \nDurante le tappe successive, il 16 marzo 2015 (al Teatro Petruzzelli di Bari), il cantautore rimane vittima di un incidente sul palco, cadendo su una cassa monitor e procurandosi una frattura del femore a pochi giorni dal compimento del suo settantesimo anno di et\u00e0.\nIl 6 novembre 2015 d\u00e0 alle stampe una nuova raccolta dal titolo \"Anthology - Le nostre anime\", con l'omonimo nuovo singolo trasmesso in radio dal 16 ottobre 2015.\nDa febbraio ad aprile 2016 \u00e8 impegnato con Alice nel tour di successo \"Battiato e Alice\": trentadue date italiane quasi tutte sold out, con l'accompagnamento della Ensemble Symphony Orchestra. Lo spettacolo alterna momenti in cui i due artisti si esibiscono singolarmente a numerosi duetti (fra cui \"E ti vengo a cercare\", \"Nomadi\", \"I treni di Tozeur\"). Il tour viene riproposto a luglio e nell'autunno dello stesso anno viene pubblicato un cofanetto contenente DVD e CD dal titolo \"Live in Roma\". \nSempre nel 2016 Battiato partecipa artisticamente alla creazione di un'opera letteraria e musicale (libro con CD) della formazione italiana degli Stenopeica (fondata da Martino Nicoletti e Roberto Passuti). Il volume, intitolato \"Kathmandu: diario dal Kali Yuga\" (Parigi, Le loup des steppes, 2016), rappresenta un tributo artistico alla splendida metropoli himalayana, lacerata tra una storia sacra lunga di millenni e l'aggressione della pi\u00f9 feroce modernit\u00e0. La creazione di quest'opera vede inoltre la partecipazione di Teresa De Sio e Giovanni Lindo Ferretti.\nIl 17 settembre 2017 tiene il suo ultimo concerto al Teatro romano di Catania; le ultime quattro date del tour vengono annullate per motivi di salute.\nIl ritiro dalle scene e la morte (2019-2021).\nA fine agosto 2019 viene annunciata l'uscita dell'ultimo album prima del ritiro dalle scene, dal titolo \"Torneremo ancora\", che segna il ritorno di Battiato alla \"Sony Music\" dopo quindici anni. Il lavoro, pubblicato il 18 ottobre 2019, consta di un'antologia di brani classici del cantautore in nuove versioni orchestrali eseguite con la Royal Philharmonic Concert Orchestra durante le prove di alcuni concerti del 2017 e di un brano inedito, \"Torneremo ancora\", che d\u00e0 il nome all'album. Il brano \u00e8 frutto di una complessa opera di assemblaggio, la voce di Battiato \u00e8 stata registrata due anni prima, nel 2017, mentre la musica che accompagna il brano \u00e8 stata registrata nel maggio del 2019. L'album segna un ritorno alle origini e rappresenta una sorta di \"testamento musicale\" suggellato dall'inedito che, dalle parole del co-autore del brano, Juri Camisasca, \"\"nasce dalla consapevolezza che tutti noi siamo esseri spirituali in cammino verso la liberazione. La trasmigrazione delle anime in transito verso la purificazione \u00e8 l\u2019idea di base che ispira questa canzone. I migranti di Ganden sono qui chiamati a rappresentare il percorso delle anime al termine della vita terrena e le vicissitudini che questa nostra esistenza comporta. Nel contesto del brano, la migrazione non va interpretata nell\u2019ottica delle problematiche politiche. Migrante \u00e8 ogni essere senziente chiamato a spostare la propria attenzione verso cieli nuovi e terre nuove, piani spirituali che sono dimore di molteplici stati di coscienza e che ogni essere raggiunge in base al proprio grado di evoluzione interiore\".\"\nNell'ottobre del 2019 il manager Francesco Cattini, in occasione della promozione dell'ultimo album, annuncia il ritiro di Battiato dal mondo della musica.\nBattiato muore la mattina del 18 maggio del 2021 nella sua casa di Praino di Milo, all'et\u00e0 di 76 anni, dopo che per molto tempo la famiglia ha sempre voluto mantenere il massimo riserbo sulle sue condizioni di salute. I funerali vengono celebrati il giorno seguente in forma strettamente privata nella cappella di Villa Grazia. Le esequie sono state celebrate da due sacerdoti, tra cui l'amico di Battiato padre Orazio Barbarino, vicino al cantautore negli ultimi mesi di vita, il quale ha dichiarato alla stampa che il musicista soffriva da tempo di una \"malattia degenerativa\". In un primo momento, le ceneri dell'artista sarebbero dovute riposare nella villa di Milo; in seguito vengono infine tumulate nel cimitero di Riposto presso la cappella di famiglia.\nPittura.\nAttorno al 1990 Battiato inizia a percorrere altri campi espressivi, avvicinandosi con diletto e curiosit\u00e0 al disegno e al mondo pittorico. Per l'artista catanese il senso stesso del dipingere risiede in una specie di esperimento continuo di autoanalisi e miglioramento di s\u00e9. A riprova di ci\u00f2, in un'intervista al quotidiano \"La Repubblica\" ha affermato: \u00abNella pittura vedo tutti i miei difetti, e mi interessa migliorare. Ne sono ingordo e non vedo l'ora di mettermi a lavorare\u00bb. D'altronde, lo stesso Battiato non ha mai amato definirsi un pittore, dicendo di essere invece un \"uomo che dipinge\". Dal 1993 la sua attivit\u00e0 lo porta ad organizzare mostre personali in Italia e nel mondo, spesso in grandi citt\u00e0 quali Roma, Catania, Firenze, Stoccolma, Miami, Istanbul e G\u00f6teborg; una delle sue mostre \u00e8 stata curata in collaborazione con l'artista e incisore Piero Guccione. In oltre vent'anni ha prodotto circa ottanta opere, firmandosi con lo pseudonimo di \"S\u00fcphan Barzani\".\nNei suoi lavori, eseguiti su tele o tavole dorate, Battiato predilige tecniche di pittura ad olio e utilizzi di terre e pigmenti duri. Le copertine e i libretti di \"Fleurs\", \"Ferro battuto\" e dell'opera lirica \"Gilgamesh\" sono alcuni esempi di suoi dipinti. I dipinti dell'artista rappresentano per lo pi\u00f9 figure iconiche, come Sufi e Dervisci che pregano, oppure volti di persone comuni, solitamente amici dell'artista. I critici hanno spesso parlato, a proposito della pittura di Battiato, di una reinterpretazione dell'arte bizantina, passando per i primitivi toscani del XIII e XVI secolo. A questo proposito il musicista afferma: \u00abChe poi si ravvisino coincidenze stilistiche, strutturali o compositive tra queste tipologie di opere e i miei dipinti non deve sorprendere: io sono legato, com'\u00e8 palese anche nel mio lavoro di musicista, ad un'estetica archetipica\u00bb.\nCinema.\nDopo un'unica esperienza come attore teatrale nella pi\u00e8ce \"Molto rumore per nulla\" di William Shakespeare, nel 1973 appare occasionalmente e non accreditato come attore nel film di Corrado Farina \"Baba Yaga\", interpretato da Carroll Baker. La scena principale in cui compare \u00e8 quella dell'happening al cimitero, quasi completamente eliminata nella versione uscita nelle sale italiane (recuperata nell'edizione in DVD edita dalla Blue Underground).\nNegli anni, compone diverse colonne sonore, collaborando in primis col veronese Giacomo Battiato (omonimo ma non parente) nel film \"Una vita scellerata\" (1990), imperniato sulla figura di Benvenuto Cellini, e quindi con il conterraneo Pasquale Scimeca, firmando le musiche del film \"Il giorno di San Sebastiano\" (1994). Alcuni suoi brani vengono utilizzati da Antonello Aglioti nel film \"Il giardino dei ciliegi\" (1992), dove l'attrice Marisa Berenson esegue \"Luna indiana\", e soprattutto dal cineasta Nanni Moretti, che lo cita esplicitamente in \"Bianca\" (1983, con il brano \"Scalo a Grado\"), \"La messa \u00e8 finita\" (1985, con il brano \"I treni di Tozeur\") e \"Palombella rossa\" (1989, con il brano \"E ti vengo a cercare\"). Nel 2006 il regista Alfonso Cuar\u00f3n utilizza la canzone \"Ruby Tuesday\" dei Rolling Stones nella versione promossa dall'artista per la colonna sonora del film \"I figli degli uomini\" (Children of Men). A tal proposito il cineasta messicano afferma: \u00abBattiato mi provoca una emozione profondissima. Credo che la sua interpretazione sia pi\u00f9 bella di quella dei Rolling Stones\u00bb. Collabora inoltre a numerosi film dell'amica Elisabetta Sgarbi, tra cui \"Deserto Rosa\" nel 2009.\nLe sue aspirazioni di regia iniziano gi\u00e0 nel 1979, quando comincia a dirigere tutti i suoi videoclip, raccolti in gran parte nella VHS \"Dal cinghiale al cammello\" (1992) e ristampata in DVD con il titolo \"Dal cinghiale al cammello - The Video Collection\" (2004). Nel 2003 scrive, dirige e sceglie le musiche per il suo primo film a soggetto: \"Perdutoamor\", in larga parte autobiografico, con il quale si aggiudica il Nastro d'argento come miglior regista esordiente. Al film prendono parte molti amici e colleghi del cantante tra i quali: Alberto Radius, Morgan, Francesco De Gregori e Giovanni Lindo Ferretti. Nel 2005 presenta alla 62\u00aa Mostra del cinema di Venezia il suo secondo film dal titolo \"Musikanten\" (distribuito in maniera precaria nel marzo del 2006). La pellicola \u00e8 imperniata sugli ultimi quattro anni di vita di Ludwig van Beethoven, interpretato da Alejandro Jodorowsky.\nNel giugno precedente, alla Mostra internazionale del Nuovo Cinema di Pesaro, annuncia il suo terzo film, sempre scritto con Manlio Sgalambro: \"Niente \u00e8 come sembra\", interpretato da Giulio Brogi e che vede la partecipazione straordinaria di Sonia Bergamasco ed Alejandro Jodorowsky. Il film, dopo essere stato presentato nel 2007 al Festival internazionale del film di Roma, esce direttamente in DVD il 31 ottobre dello stesso anno insieme al libro \"In fondo sono contento di aver fatto la mia conoscenza\". Nel 2007 firma la regia del docufilm dedicato alla vita e all'opera di Giuni Russo per il titolo \"La Sua figura\".\nNel 2010 viene presentato il lungo docufilm \"Auguri Don Gesualdo\", prodotto dalla Regione Siciliana con Kasba Comunicazioni, ed incentrato sulla vita dell'intellettuale isolano Gesualdo Bufalino. Battiato ha promosso il nuovo lavoro presentando un ciclo di conferenze dedicate alla figura di Bufalino, tutte coadiuvate dall'uscita speciale di varie anteprime. Dopo aver annunciato l'uscita del film \"Viaggio nel regno del ritorno\", sulle vicende biografiche di Haendel e Scarlatti, nel 2014 gira \"Attraversando il Bardo\", documentario dedicato al tema della morte nelle diverse tradizioni spirituali d'Oriente e d'Occidente. In merito alla sua passione cinematografica ha dichiarato:\u00abDa ragazzo abitavo in una casa la cui terrazza era la tribuna naturale di un cinema all'aperto e, per sette anni d'estate, vedendoli o solo ascoltandoli, ho centrifugato centinaia di film di tutti i tipi. Ho imparato cos\u00ec, quasi senza accorgermene, a gustare il linguaggio del cinema in tutte le sue espressioni\u00bb.\nNel 2017 compare nella colonna sonora del film \"Chiamami col tuo nome\" di Luca Guadagnino col brano \"Radio Varsavia\"; nel 2018 in \"Benedetta follia\" di Carlo Verdone con \"La stagione dell'amore\".\nPolitica.\nFranco Battiato non ha mai voluto unire l'attivit\u00e0 musicale con quella politica, affermando pi\u00f9 volte che l'artista non deve essere necessariamente \"un artista impegnato\", tanto meno \"politicizzato\". Nel 1976, tuttavia, si candid\u00f2 nelle prime liste del partito Radicale, senza venire eletto.\nNegli anni ha espresso alcune preferenze politiche attraverso dichiarazioni rilasciate su giornali e televisioni. Il 20 maggio 2005, a titolo di esempio, sul \"Corriere della Sera\", esprime la sua intenzione di votare per le elezioni comunali di Catania a favore di Enzo Bianco, il candidato di centro-sinistra sfidante di Umberto Scapagnini, sindaco uscente e controverso medico personale di Silvio Berlusconi, pronunciando giorni prima la frase: \u00abSe vince Scapagnini me ne vado da Catania\u00bb. Poco tempo prima si era invece esibito alla festa di Alleanza Nazionale alla palazzina Liberty di Milano.\nDella vicenda si occupa anche il \"Secolo d'Italia\", giornale ufficiale di Alleanza Nazionale, che scrive di ritenere il cantautore vicino alle posizioni del partito, seppure Battiato avesse replicato: \u00abIo di destra? Ma se non sono mai stato di destra in vita mia\u00bb. Nell'ottobre dello stesso anno, in un'altra intervista al \"Corriere\", esprime un giudizio su Silvio Berlusconi: \u00abGi\u00e0 le sue TV erano un segno premonitore del disprezzo per la seriet\u00e0 di essere artisti\u00bb e ancora prima: \u00abQualcuno si \u00e8 inventato la storia per cui sarei di destra, non \u00e8 vero. Se uno legge bene le mie cose sa da tempo che sono un proletario dello spirito. Sono sempre stato vicino a una certa sinistra; non certo quella sovietica; la sinistra dei diritti e delle libert\u00e0\u00bb. In occasione del suo sessantunesimo compleanno, il 23 marzo 2006, in un'intervista a Radio Radicale annuncia il suo voto per la lista Rosa nel Pugno in vista delle elezioni politiche del 9 e 10 aprile seguenti. In occasione delle elezioni europee del 2009 appoggia la Lista Emma Bonino.\nNell'ottobre 2010, intervistato da Lilli Gruber, Battiato afferma: \u00abNon sono n\u00e9 di destra n\u00e9 di sinistra, sto in alto. E sono per l'essere umano e per gli esseri umani. Che mi piacciono, attenzione\u00bb. Nella stessa intervista afferma di aver votato per Pier Luigi Bersani alle primarie del Partito Democratico, aggiungendo per\u00f2 che se avesse potuto votare di nuovo sosterrebbe invece Nichi Vendola.\nIl 6 novembre 2012, a seguito della vittoria alle elezioni regionali in Sicilia del candidato del centro-sinistra Rosario Crocetta, in una conferenza stampa, annuncia la sua disponibilit\u00e0 a far parte della giunta regionale della Sicilia. Viene nominato lo stesso giorno Assessore regionale al Turismo, allo Sport e allo Spettacolo, precisando che avrebbe rinunciato al relativo compenso. Giorni prima, ospite del programma \"Otto e mezzo\", aveva gi\u00e0 confermato il suo ingresso in politica affermando che alle nuove primarie del centro-sinistra avrebbe votato per Bersani ed auspicando la riconferma di Barack Obama alla presidenza degli Stati Uniti d'America in vista delle elezioni presidenziali del 6 novembre 2012.\nL'esperienza di Battiato come assessore dura pochi mesi. Il 26 marzo 2013 al Parlamento europeo rilascia le seguenti parole: \u00ab\"Queste troie che si trovano in Parlamento farebbero qualsiasi cosa. \u00c8 una cosa inaccettabile, sarebbe meglio che aprissero un casino\"\u00bb. L'intervento desta molte polemiche e scatena l'indignazione del Presidente della Camera dei deputati Laura Boldrini. L'indomani il Presidente della Regione Siciliana Crocetta gli revoca l'incarico in giunta, insieme a quello del professor Antonino Zichichi, assessore ai Beni culturali, ufficialmente per le troppe assenze dei due nominando al suo posto la segretaria Michela Stancheris. Battiato, durante una puntata di \"Servizio pubblico\", ha affermato di essere stato male interpretato, sostenendo che le frasi pronunciate non avessero affatto una matrice misogina: \u00ab\u00c8 un'espressione simbolica, fatta per esprimere una corruzione dilagante. Potere pubblico e privato si mischiano a vantaggio del secondo: \u201cCi sono parlamentari che hanno accettato denaro per votare decreti e leggi dannose per il paese: questi devono essere espulsi\u00bb.\nIn merito, intervistato sempre dalla Gruber nel 2015 con la presenza di Marco Travaglio, afferma:\nNel caleidoscopico canzoniere di Battiato si ritrovano comunque tematiche di natura sociale e politica: basti pensare ai testi di canzoni quali \"Bandiera bianca\", \"Povera Patria\", \"Radio Varsavia\", \"Up Patriots to Arms\", \"Lettera al governatore della Libia\", \"Ermeneutica\", \"I'm That\", \"Inneres Auge\" e \"23 coppie di cromosomi\".\nStile musicale.\nLa musica di Battiato ha spesso guardato in direzione della canzone d'autore e del pop: due generi che ha rivisitato in maniera colta e raffinata contaminandoli con stili musicali sempre diversi fra cui la musica orchestrale, il rock progressivo, la musica etnica, la new wave e quella elettronica. I suoi testi, inusuali e di carattere citazionista, sono spesso dolenti e pieni di riferimenti polemici alla societ\u00e0 dei consumi e alla classe politica italiana. Altri temi cari all'artista sono la filosofia, l'esoterismo e il misticismo.\nTuttavia, i primissimi album della sua discografia sono caratterizzati da un \"sound\" progressivo e sperimentale che spazia dall'insolito pop di \"Fetus\" (gennaio 1972) al sound pi\u00f9 rumorista di \"Pollution\" (gennaio 1973) al minimalismo alla Terry Riley di \"Sulle corde di Aries\" (1973). Successivamente, Battiato rinuncia al formato canzone abbracciando l'avanguardia contemporanea giocata sul collage e sull'improvvisazione dell'organo o del pianoforte: segni di un forte interesse da parte dell'artista nei confronti di Karlheinz Stockhausen e John Cage. La fase sperimentale terminer\u00e0 alla fine degli anni settanta, ma Battiato ritorner\u00e0 occasionalmente su questi passi come confermano i futuri \"Campi magnetici\" (2000) e \"Joe Patti's Experimental Group\" (2014).\nSi \u00e8 cimentato poi in un pop con forti allusioni alla musica colta e a quella etnica come conferma \"L'era del cinghiale bianco\" (1979), reputato uno degli album di musica italiana pi\u00f9 innovativi del periodo per i suoi riferimenti classicheggianti e gli arrangiamenti esotici. Ad esso segue \"Patriots\" (1980), che anticipa le sonorit\u00e0 new wave che caratterizzarono il decennio. La title-track \u00e8 una canzone che si dimostra molto vicina anche alla situazione politica dell'epoca, con riferimento anche alle categorie borghesia-proletariato allora imperanti nella cultura italiana. Diverso \u00e8 il successivo \"La voce del padrone\" (1981), pi\u00f9 accessibile e con riferimenti espliciti al punk e alla new wave. Da annoverare l'uso atipico del Coro dei Madrigalisti di Milano, che danno un tocco zappiano and un paio di pezzi. Il brano pi\u00f9 significativo del disco \u00e8 per\u00f2 rappresentato da \"Gli uccelli\", composizione di reminiscenze classicheggianti, unite ad un suono elettronico che costituisce lo \"Zeitgeist\" di quegli anni. \"L'arca di No\u00e8\" (1982) ricalca la formula del disco precedente e introduce per la prima volta il campionatore mentre il successivo \"Orizzonti perduti\" \u00e8 pi\u00f9 intimista e lontano dalle sonorit\u00e0 commerciali dei due precedenti album.\nNel seguente \"Mondi lontanissimi\" (1985) si anticipano i futuri interessi dell'autore nei confronti della musica orchestrale, ribaditi sull'orientaleggiante e mistico \"Fisiognomica\", che fa uso, per la prima volta, di \"melodie ricercatissime e per niente mirate al facile ascolto\", cos\u00ec come in alcune opere liriche inaugurate con \"Genesi\" (1987)..\nDagli anni novanta si intensifica la ricerca del cantautore verso nuove direzioni e la rilettura colta di brani classici (\u00e8 il caso di \"Come un cammello in una grondaia\"). Battiato rivela poi anche un notevole interesse per la world music in \"Caff\u00e8 de la Paix\" (1993), che include strumenti quali il tabla, il sarod e il tampura. Nel 1995 inizia l'importante collaborazione con il filosofo Manlio Sgalambro, che da quel momento in poi curer\u00e0 i testi. Libero dall'incombenza dei testi, Battiato pu\u00f2 quindi sperimentare musicalmente: il rock de \"L'imboscata\" (1996) e \"Gommalacca\" (1998), pi\u00f9 vicino al \"drum and bass\" allora imperante, introducono le chitarre elettriche. Questi sono presenti anche su \"Ferro battuto\" (2001). I riferimenti alla musica orientale sono invece caratteristici di \"Dieci stratagemmi\" (2004).\nVita privata.\nCelibe e profondamente legato alla madre Grazia Patti, scomparsa nel 1994 a 82 anni, Battiato \u00e8 sempre stato piuttosto riservato sulle proprie vicende personali e non ha mai amato la vita mondana, preferendo la sua residenza di Milo, alle pendici dell'Etna, dove tra l'altro ha avuto come vicino di casa per molti anni il collega Lucio Dalla. Suo fratello Michele \u00e8 stato consigliere comunale a Milano per il Partito Repubblicano Italiano.\nBattiato era credente, ma non si identificava in una religione in particolare, sebbene il quotidiano Il Messaggero abbia sostenuto che nel 2000 si sarebbe convertito all'Islam. Secondo altre fonti fu invece molto vicino al Cristianesimo nei suoi ultimi anni di vita. Il suo funerale fu celebrato in forma privata da un sacerdote cattolico suo amico. Fu in ogni caso profondamente interessato alla mistica e alla spiritualit\u00e0 e la sua ricerca spazi\u00f2 tra cristianesimo, sufismo, ebraismo, buddhismo, induismo ed esoterismo nelle loro varie forme, riflettendosi profondamente nelle sue opere. Era inoltre un vegetariano convinto.\nDipinti (lista parziale).\nLa lista che segue presenta solo alcuni dei circa ottanta dipinti realizzati dal cantautore (\"attribuiti a S\u00fcphan Barzani\"). I titoli delle opere sono stati elencati in ordine alfabetico."}
{"id": "64746", "revid": "6923", "url": "https://it.wikipedia.org/wiki?curid=64746", "title": "Gran Premio di San Remo", "text": "Il Gran Premio di San Remo \u00e8 una corsa automobilistica di Formula 1 che si \u00e8 disputata dal 1937 al 1951.\nLa prima edizione venne corsa nell'estate del 1937, lungo un circuito cittadino all'interno di Sanremo. Nel dopoguerra si riprese a correre, ma il tracciato cittadino di Sanremo venne abbandonato in favore del nuovo Circuito di Ospedaletti, inaugurato nel 1947. Su questo circuito vennero disputate le successive edizioni del Gran Premio fino al 1951.\nLa corsa non \u00e8 mai stata valida per il campionato mondiale di Formula 1, ma pu\u00f2 vantare un albo d'oro con i migliori piloti dell'epoca, da Alberto Ascari a Juan Manuel Fangio."}
{"id": "64748", "revid": "125840657", "url": "https://it.wikipedia.org/wiki?curid=64748", "title": "Guerra sociale", "text": "La guerra sociale (dal latino \"socius\", alleato), denominata anche guerra italica (\"bellum Italicum\") o guerra marsica (\"bellum Marsicum\"), dal 91 all'88 a.C. vide opposti lo Stato Romano ed una lega formata da molti popoli d'Italia fino ad allora alleati del popolo romano.\nAntefatti.\nAl tempo dei Gracchi, il rapporto tra lo Stato Romano e i suoi alleati (\"socii\") italici aveva cominciato a incrinarsi per via delle leggi agrarie fatte approvare dai due Tribuni (che avevano comportato l'esproprio di molte terre pubbliche possedute da latifondisti italici a solo beneficio di proletari romani). Avevano cominciato a profilarsi bene tutti i vantaggi concreti che comportava il possesso della cittadinanza romana. Gli alleati italici, inquadrati in legioni come i cittadini, avevano sempre dato un contributo enorme alle vittorie di Roma (sembra che nelle legioni il numero di \"socii\" presente fosse sempre superiore alla met\u00e0 dell'intera armata); il complesso sistema di alleanze creato in Italia dalla Repubblica Romana (la cosiddetta \"Federazione Romano-Italica\", distinta dalle province) era stato la solida base dell'ascesa imperiale di Roma nel mondo mediterraneo. Inoltre, la romanizzazione dell'Italia aveva fatto sparire poco a poco i contrasti tra le popolazioni della Penisola. Tutto ci\u00f2, insieme al grande prestigio che godeva nel mondo il nome di Roma, faceva s\u00ec che gli Alleati italici fossero portati ormai ad identificarsi con essa e a sentirsi a pieno diritto partecipi della sua grandezza.\nGi\u00e0 al tempo dei Gracchi erano state avanzate alcune proposte d'estensione della cittadinanza, ma senza successo. La situazione si avviava al punto di rottura quando, nel 95 a.C., i Consoli Lucio Licinio Crasso e Quinto Mucio Scevola proposero e fecero approvare una Legge che istituiva un tribunale giudicante a chi si fosse abusivamente inserito negli elechi dei \"Cives Romani\" e che li espelleva dall'Urbe (\"Lex Licinia Mucia\"). Legge, questa, che accrebbe il malcontento dei ceti elevati italici, che miravano alla partecipazione diretta della gestione politica.\nMarco Livio Druso, Tribuno della plebe nel 91 a.C., si fece difensore della causa italica, avanzando proposte di legge a favore dell'estensione della cittadinanza romana a tutti i \"Socii\". La proposta non piacque n\u00e9 ai Senatori n\u00e9 ai Cavalieri e anche tra le classi dirigenti degli Alleati il progetto gener\u00f2 divisioni (il Tribuno, infatti, aveva posto come condizione necessaria per l'estensione della cittadinanza il voto di una legge agraria che avrebbe danneggiato i latifondisti italici, specialmente in Etruria e Umbria).\nIl pi\u00f9 accanito rivale di Druso fu il Console Lucio Marcio Filippo. Il Tribuno riusc\u00ec a far votare le leggi agraria, giudiziaria e frumentaria da lui proposte, ma il Senato (probabilmente su impulso di Filippo) dichiar\u00f2 illegale la procedura seguita per le votazioni (basandosi su una \"lex Caecilia et Didia\"); le leggi vennero perci\u00f2 dichiarate nulle. Druso poteva per\u00f2 contare su una potentissima clientela in tutta Italia, delusa dall'ostruzionismo posto dal Senato e pronta a tutto per far valere le proprie rivendicazioni. Nell'autunno del 91 a.C. seguaci estremisti di Lucio Marcio Filippo mandarono un sicario ad assassinare Druso. Questa fu la scintilla che fece scoppiare la guerra sociale.\nLa guerra.\nNell'inverno 91-90 a.C., subito dopo l'uccisione di Livio Druso, gli Italici - esclusi gli Etruschi e gli Umbri, oltre ovviamente a tutti quelli che godevano dello \"ius Latii\" - cominciarono ad agitarsi. La rivolta scoppi\u00f2 ad Ascoli, nel Piceno, dove, secondo il racconto di Velleio Patercolo, il pretore Quinto Servilio Cepione (inviato dal Senato per tenere d'occhio la zona dove soffiava vento di ribellione), il suo Legato Fonteio e tutti i Romani residenti in citt\u00e0 furono massacrati. A Roma il partito contrario all'estensione della cittadinanza, per vendicarsi della fazione di Druso, fece approvare una legge (\"lex Varia\") che incolpava di alto tradimento allo Stato coloro che avevano appoggiato la rivolta degli alleati.\nI ribelli si divisero in due gruppi: Piceni, Marsi, Peligni, Vestini e Marrucini a nord, sotto il comando del marso Quinto Poppedio Silone; Frentani, Sanniti, Apuli, Lucani (e forse Bruzi), Campani a sud, sotto il comando del sannita Gaio Papio Mutilo. I popoli ribelli si organizzarono politicamente in una libera Lega, retta da un Senato di 500 membri: quest'ultimo fu dotato di poteri eccezionali per condurre le ostilit\u00e0 e stabil\u00ec che fossero eletti due consoli e dodici pretori. La Lega, vera copia della Repubblica romana, ebbe un proprio esercito organizzato in legioni e una propria capitale, che fu dapprima Corfinium (oggi Corfinio) poi Isernia, dove mut\u00f2 il proprio nome da Lega Sociale a Lega Italica. Coniarono persino una propria monetazione. Alcune monete recavano la scritta \"Italia\"; due raffiguravano un toro che abbatteva la lupa romana.\nL'esercito degli Italici comprendeva oltre 100.000 uomini, organizzati in legioni secondo l'ordinamento romano; il raggruppamento settentrionale, posto al comando del valente condottiero marso Quinto Poppedio Silone venne schierato nel Piceno e nell'attuale Abruzzo, mentre quello meridionale, con comandante il sannita Gaio Papio Mutilo, si schier\u00f2 in Campania e nel Sannio; i piani prevedevano un'avanzata convergente verso il Lazio. I Romani, al momento dello scoppio della guerra, avevano a disposizione dieci legioni e ne mobilitarono altre dieci, per un numero complessivo di circa 100.000 uomini, pari alle forze ribelli: a nord si schier\u00f2 il console Publio Rutilio Lupo, mentre a sud fronteggiarono l'esercito di Mutilo le legioni al comando dell'altro console Lucio Giulio Cesare.\nA nord Rutilio Lupo disponeva di sette legioni, due delle quali da lui personalmente guidate. La situazione si prospettava difficile: nel Piceno Pompeo Strabone, uno dei legati del console, fu battuto e assediato dentro Fermo; il console e il suo legato Gaio Mario furono duramente sconfitti in una battaglia sul Turano, dove Rutilio stesso perse la vita. Dopo una tregua estiva, Mario continu\u00f2, con poca convinzione, la campagna nella Marsica, sconfiggendo in battaglia il marrucino Erio Asinio. A sud il console Lucio Giulio Cesare (anch'egli con sette legioni) dovette assistere alla caduta di Isernia, caduta in mano ai ribelli dopo un assedio, e alla defezione dell'Apulia.\nQueste sconfitte furono duri colpi inferti alla potenza romana, non bilanciati da alcuni successi ottenuti da Mario e Strabone. Nello stesso 90 a.C. il console Lucio Giulio Cesare decise perci\u00f2 di promulgare la \"Lex Iulia\", con la quale si concedeva la cittadinanza alle colonie latine, agli italici che non si erano ribellati (Etruschi e Umbri erano sorvegliati da delle legioni) e a quelli che avrebbero deposto le armi.\nAlla fine del 90 Strabone riusc\u00ec a sbloccare l'assedio di Fermo e diede inizio all'assedio di Ascoli. All'inizio dell'89 i Romani ottennero una grande vittoria presso Ascoli, che miglior\u00f2 molto la loro situazione; la citt\u00e0 assediata cadde poco dopo e a Strabone fu tributato il trionfo alla fine dell'anno. Ci\u00f2 porto alla fine delle operazioni sul fronte settentrionale. Contemporaneamente, tuttavia, il console Lucio Porcio Catone fu sconfitto e ucciso in battaglia nella Marsica, mentre il suo legato Silla assediava Pompei e Nola.\nNell'anno 89 a.C. segu\u00ec una nuova legge in materia di cittadinanza, la \"Lex Plautia Papiria\" che concedeva il diritto di cittadinanza romana a tutte le popolazioni ribelli della Penisola, le quali avrebbero per\u00f2 dovuto lasciare le armi entro 60 giorni; nello stesso anno la \"Lex Pompeia\" estendeva lo \"ius Latii\" alle comunit\u00e0 tra il Po e le Alpi (con la \"Lex Iulia\" del 90 le colonie latine a sud del Po avevano ottenuto la cittadinanza romana). Il risultato fu di dividere i rivoltosi: gran parte deposero le armi, mentre altri continuarono a resistere. Roma spese ancora due anni per sconfiggere le citt\u00e0 in armi: Pompeo Strabone nell'89 debell\u00f2 i Vestini e i Peligni, conquistando Corfinio, capitale della Lega, e portando alla resa anche i Marsi; Silla e i suoi legati riuscirono a recuperare Venosa e molte citt\u00e0 campane. Tuttavia, lo scopo che gli Italici si erano proposti era stato raggiunto: essi potevano divenire a pieno titolo cittadini romani.\nAnni 88\u201387 a.C..\nAll'inizio dell'88 a.C. la guerra pu\u00f2 in larga parte dirsi conclusa, anche se nel Sannio e in Lucania permangono sacche di resistenza. \u00c8 probabile che se non ci fossero state concessioni agli insorti la guerra sarebbe durata molto pi\u00f9 a lungo. Con il ritorno della pace in Italia Roma poteva concentrarsi nuovamente sul resto del suo dominio, in particolare in Asia dove il re del Ponto Mitridate VI aveva invaso la provincia asiatica e massacrato i cittadini romani e italici ivi residenti.\nNell'88 il console Silla espugna Isernia; i Sanniti e i Lucani tennero Nola e il Bruzio fino al termine del decennio, quando gli ultimi focolai del conflitto sociale si erano ormai confusi con la prima guerra civile romana scoppiata nello stesso 88 a.C.\nConseguenze.\nCon la concessione, tramite le leggi \"Julia\" e \"Plautia Papiria\", della cittadinanza romana a tutte le comunit\u00e0 a sud del Po (e di quella latina a quelle a nord del Po tramite la \"lex Pompeia\") l'intero territorio dell'Italia (che ancora per qualche decennio non avrebbe compreso le terre a nord del Rubicone) divenne legalmente \"ager romanus\". Ci\u00f2 comport\u00f2:\nIl territorio venne riorganizzato col sistema dei \"municipia\" e nelle comunit\u00e0 italiche venne avviato un grande processo di urbanizzazione che si svilupp\u00f2 lungo tutto il I secolo a.C., poich\u00e9 l'esercizio dei diritti civici richiedeva specifiche strutture urbane (foro, tempio della triade capitolina, luogo di riunione per il senato locale). Tuttavia la cittadinanza romana e il diritto a votare erano limitati, come sempre nel mondo antico, dall'obbligo della presenza fisica nel giorno di voto. E per la gente di citt\u00e0 lontane, in particolare per le classi meno abbienti, non era certo facile recarsi a Roma per votare nelle assemblee popolari. Cos\u00ec talvolta i candidati pagavano parte delle spese del viaggio per permettere ai loro sostenitori di partecipare al voto. Di fatto, comunque, a beneficiare della cittadinanza furono soprattutto le \"borghesie\" italiche, che conquistarono anche la possibilit\u00e0 di accedere alle magistrature.\nDopo i provvedimenti menzionati sopra, ulteriori estensioni del corpo civico si ebbero nel 49 e 44 a.C. con la concessione della cittadinanza romana rispettivamente ai cisalpini abitanti a nord del Po (\"lex Roscia\") e ai siciliani (con provvedimento del console Marco Antonio)."}
{"id": "64750", "revid": "124808", "url": "https://it.wikipedia.org/wiki?curid=64750", "title": "Mario (nome)", "text": "Origine e diffusione.\nProviene dal latino \"Marius\", nome tipico della \"gens Maria\", di origine non del tutto certa. \u00c8 forse basato sul termine \"mas\", \"maris\", che vuol dire \"maschio\", \"uomo\", ma potrebbe anche essere derivato dal nome del dio Marte, il che lo renderebbe un nome teoforico analogo a Marzio, Martino, Marziale, Marco e altri ancora. (da cui \"Marte\" stesso deriva), , o anche al latino \"mare\", \"mare\".\nViene occasionalmente utilizzato come forma maschile del nome Maria, al quale non \u00e8 in alcun modo correlato; la corretta forma femminile di Mario \u00e8 M\u00e0ria, con l'accento sulla prima \"a\". Mario ha goduto nel corso del XX secolo di una notevole popolarit\u00e0 ed \u00e8 stato il quinto nome maschile per diffusione in Italia in quel periodo, scendendo poi al di sotto dei primi venti agli inizi del XXI secolo.\nOnomastico.\nL'onomastico pu\u00f2 essere festeggiato il 19 gennaio in memoria di san Mario, martire con la moglie e i figli a Roma, oppure il 31 dicembre in onore di san Mario di Avenches, o di Losanna, vescovo."}
{"id": "64753", "revid": "1566286", "url": "https://it.wikipedia.org/wiki?curid=64753", "title": "Nicola Piovani", "text": "Noto autore di colonne sonore, ha lavorato con alcuni dei maggiori registi del cinema italiano, vincendo il premio Oscar nel 1999 per le musiche del film \"La vita \u00e8 bella\". \u00c8 anche autore di teatro musicale e di musica da concerto.\nBiografia e opere.\nLa formazione.\nNicola Piovani nasce a Roma, nel quartiere Trionfale, il 26 maggio 1946. Il padre, Alberico Piovani, originario di Corchiano (in provincia di Viterbo), \u00e8 un musicista dilettante: suona la tromba nella banda del paese. Sua zia Pina Piovani \u00e8 un'attrice, che ha lavorato nelle maggiori compagnie teatrali romane, come quelle di Ettore Petrolini, Aldo Fabrizi e Romolo Balzani. Da bambino comincia a studiare inizialmente la fisarmonica, poi il pianoforte. Successivamente si diplomer\u00e0 in pianoforte al Conservatorio Giuseppe Verdi di Milano.\nSono gli anni della \u201ccontestazione\u201d, e, dopo il liceo Mamiani, all'universit\u00e0 Piovani entra in un collettivo, del quale fa parte fra gli altri il regista Silvano Agosti. Nel 1968 il gruppo produce una serie di cinegiornali, che documentano il movimento studentesco, e a Piovani viene affidato l'incarico di realizzare il commento musicale: sar\u00e0 la sua prima colonna sonora.\nGli esordi.\nL'esordio in un lungometraggio arriva l'anno successivo. Silvano Agosti gli chiede di lavorare a \"N.P. - Il segreto\", protagonista Irene Papas.\nNel frattempo Piovani continua a studiare e a fare diverse esperienze professionali. Per guadagnarsi da vivere suona in un locale di cabaret, dove una sera ha l'occasione di accompagnare Vittorio De Sica, che canta \"Parlami d'amore Maril\u00f9\". Incontra il grande compositore greco Manos Hadjidakis, per il quale si offre di lavorare come \u201cnegro\u201d (cio\u00e8 come orchestratore anonimo) allo scopo di carpire i segreti della composizione e della scrittura orchestrale.\nFa l'arrangiatore per la casa discografica Produttori Associati e viene coinvolto da Fabrizio De Andr\u00e9 come coautore di due album: \"Non al denaro non all'amore n\u00e9 al cielo\" e il successivo \"Storia di un impiegato\".\nGira l'Italia con la compagnia teatrale di Carlo Cecchi, scrivendo le musiche di scena e talvolta partecipando in prima persona agli spettacoli come pianista e batterista.\nLa carriera cinematografica.\nIl regista Marco Bellocchio, dopo aver visto \"N.P. - Il segreto\", si rivolge a Piovani per la colonna sonora del suo film \"Nel nome del padre\" (1972) La collaborazione con Bellocchio (che durer\u00e0 pi\u00f9 di un decennio) d\u00e0 l'inizio a una carriera che porta il compositore a incontrare quasi tutti i maggiori autori del cinema italiano degli anni Settanta e Ottanta: fra gli altri, i fratelli Taviani, Nanni Moretti, Mario Monicelli, Giuseppe Tornatore, Federico Fellini. Per il grande regista riminese Piovani scrive le colonne sonore degli ultimi tre film, prendendo di fatto il posto dello scomparso Nino Rota.\nIl sodalizio con Roberto Benigni ha inizio con lo spettacolo teatrale \"Tutto Benigni\" per poi continuare con \"La vita \u00e8 bella\", premiato con l'Oscar per la migliore colonna sonora di film drammatico. A Los Angeles, subito dopo aver ritirato la statuetta, Piovani approfitta dell'occasione per far sapere alla stampa statunitense di non essere uno pseudonimo di Ennio Morricone (cos\u00ec aveva erroneamente scritto anni prima un'enciclopedia americana).\nPiovani lavora molto anche all'estero, soprattutto in Europa. In particolare negli ultimi anni la maggior parte della sua attivit\u00e0 per il cinema \u00e8 al servizio di registi francesi, come Dani\u00e8le Thompson, Philippe Lioret, \u00c9ric-Emmanuel Schmitt. Il 21 maggio 2008, al festival di Cannes, il ministro della Cultura francese gli consegna il titolo di Cavaliere dell'Ordre des Arts et des Lettres della Repubblica francese.\nIl teatro musicale.\nAccanto al lavoro per il cinema, Piovani continua a dedicarsi alle musiche di scena. Firma spettacoli per Carlo Cecchi, Luca De Filippo, Maurizio Scaparro, Vittorio Gassman e tanti altri registi del teatro italiano. Con Luigi Magni e Pietro Garinei crea per il Teatro Sistina la commedia musicale \"I sette re di Roma\", protagonista Gigi Proietti.\nNel 1991, insieme con lo scrittore Vincenzo Cerami, decide di dare vita a una nuova forma di teatro musicale, che fino a quel momento non trovava spazio sui palcoscenici italiani: un teatro dove musica e parola abbiano pari dignit\u00e0 e si sostengano a vicenda. Nasce la Compagnia della luna, che d\u00e0 vita a spettacoli come \"La cantata del Fiore e del Buffo\" (1991), \"Il signor Novecento\" (1992), \"Canti di scena\" (1993), \"Romanzo musicale\" (1998). \"La Piet\u00e0 - Stabat Mater\" (1998),\nNel 2000 debutta \"Concerto fotogramma\": un allestimento in cui Piovani compendia e traveste in forma teatrale trent'anni di creazioni per il cinema.\nNel 2002 riceve dal Th\u00e9\u00e2tre national de Chaillot di Parigi la commissione per \"Concha Bonita\", spettacolo che si colloca a met\u00e0 strada fra l'opera e la commedia musicale, composta su libretto di Ren\u00e9 de Ceccatty e Alfredo Arias.\nNel 2003 si dedica al recupero della canzone tradizionale romana, con il fortunato \"Semo o nun semo\".\nNel 2004 , \"L'isola della luce\" con la cantante Noa eseguita nell'isola di Delos\nNel 2006 \"la Cantata del Cent'anni\" per i 100 anni della CGIL\nNel 2007 \"Concerto in Quintetto\" e \"EPTA\"\nNel 2009 \"Padre Cicogna\" su testo di Eduardo De Filippo\nNel 2011 \"Viaggi di Ulisse\"\nNel 2015 \"La musica \u00e8 pericolosa - concertato\"\nLa musica da concerto.\nNicola Piovani \u00e8 autore di molte composizioni cameristiche (fra le altre si pu\u00f2 citare \"Reflex\", piccola suite per due pianoforti composta per le sorelle Katia e Marielle Lab\u00e8que). \u00c8 invece concepita per un organico ampio \"La Piet\u00e0\", uno Stabat mater contemporaneo con voce recitante di Gigi Proietti, le voci del soprano Rita Cammarano e di Amii Stewart, e un'orchestra di ventitr\u00e9 elementi Orchestra Aracoeli, eseguito per la prima volta a Orvieto nel 1998. Nel 2000 viene rappresentata a Betlemme. Nel 2004 \"La Piet\u00e0\" viene riproposta in Medio Oriente in una doppia rappresentazione, nel territorio palestinese di Betlemme e in quello israeliano di Tel Aviv. L'opera, composta su versi di Vincenzo Cerami, presenta fra l'altro una particolare novit\u00e0 timbrica: un soprano di coloratura e una voce soul cantano insieme in un'inedita formazione vocale.\nSullo stesso tracciato si collocano altre successive partiture, che si distinguono per la loro scrittura orchestrale molto complessa e al tempo stesso di impatto immediato sul pubblico: nel 2003 \"L'isola della luce\" (su testi di Omero, Sicilo, Byron, Einstein, Giorgos Seferis, l'Ecclesiaste, Mesomede di Creta e Vincenzo Cerami); nel 2006 \"La cantata dei cent'anni\", sempre con Cerami, dedicata al centenario del sindacato Cgil.\nNel 2008 presenta \"Epta\", suite strumentale in sette movimenti per sette esecutori, ispirata al fascino del numero sette.\nNel 2009 il 20 dicembre, al Teatro San Ferdinando di Napoli, debutta \"Padre Cicogna\" da un poemetto di Eduardo De Filippo. L'opera nasce per ricordare il grande Eduardo nel venticinquesimo della sua scomparsa. Voce recitante Luca De Filippo\nNell'agosto del 2011, a Ravello, debutta \"Viaggi di Ulisse\" concerto mitologico per strumenti e voci registrate. Viaggi di Ulisse \u00e8 un racconto in musica, per strumenti che si concertano con voci registrate. \"Punta a ricreare in teatro l'incanto di quelle vicende odissiache che da sempre mi seducono - dice Piovani - e spero di condividere l'incanto con il pubblico.\" Le illustrazioni sono di Milo Manara, che raffigura Ulisse con il volto di Pier Paolo Pasolini. Nel gennaio 2012 \u00e8 uscito il cd.\nIl 28 giugno 2014, prima assoluta del preludio sinfonico \"Sarajevo\", eseguito nel corso del concerto di commemorazione della I Guerra Mondiale \"Sentiero di Pace\" al Teatro Sociale di Trento dall'Orchestra sinfonica nazionale della RAI diretta da Gaetano d'Espinosa.\nLe canzoni.\nOltre ai due album con Fabrizio De Andr\u00e9, gi\u00e0 menzionati, la produzione di Piovani comprende diverse decine di canzoni, composte perlopi\u00f9 per spettacoli teatrali. Con Cerami e Benigni, prima ancora della collaborazione cinematografica, scrive per il tour dal vivo \"Tuttobenigni\" tre canzoni, fra le quali la celebre \"Quanto t'ho amato\". Dal tema principale di \"La vita \u00e8 bella\" viene tratta \"Beautiful that way\", con le parole della cantante israeliana Noa.\nNel 2013 esce \"Piovani cantabile\". Le canzoni composte da Piovani cantate da grandi voci: dalla Mannoia a Benigni, da Servillo a Giusy Ferreri, da Proietti a Noa, Gianni Morandi, Giorgia, Tosca, Vittorio Grigolo, Jovanotti, De Gregori.\nAltre attivit\u00e0.\nNel 2011 compare in \"Boris - Il film\" nei panni di se stesso: durante una partita di poker si gioca l'Oscar vinto nel 1999 e lo perde.\nNel 2013 \u00e8 stato presidente della giuria di qualit\u00e0 alla 63\u00aa edizione del Festival di Sanremo, condotta da Fabio Fazio e Luciana Littizzetto, poi, nel giugno 2014, ha composto la musica che fa da sottofondo ai titoli del TG1.\nNel gennaio 2017 \u00e8 ospite assieme ad altri artisti del concerto dell'artista Tosca all'Auditorium Parco della Musica.\nOnorificenze, premi e riconoscimenti.\nil 21 maggio 2008, al festival di Cannes, il ministro della Cultura francese gli consegna il titolo di Cavaliere dell'Ordre des Arts et des Lettres della Repubblica francese."}
{"id": "64754", "revid": "1982", "url": "https://it.wikipedia.org/wiki?curid=64754", "title": "Motore Propfan", "text": ""}
{"id": "64755", "revid": "228587", "url": "https://it.wikipedia.org/wiki?curid=64755", "title": "Isso", "text": ""}
{"id": "64756", "revid": "287204", "url": "https://it.wikipedia.org/wiki?curid=64756", "title": "Ernst Haeberlin", "text": "Oltre alla sua occupazione ha guidato vaste ricerche e spedizioni numismatiche. Nel 1906 \u00e8 stato un cofondatore della societ\u00e0 della \"Frankfurter Numismatische Gesellschaft\", la Societ\u00e0 Numismatica di Francoforte. La sua collezione di monete \u00e8 andata dispersa dopo la sua morte, solo la parte dell\"Aes grave\" \u00e8 entrata nel Gabinetto Numismatico del Museo di Stato di Berlino.\n\u00c8 l'autore del pi\u00f9 noto studio sulla monetazione fusa dell'Italia antica."}
{"id": "64758", "revid": "729019", "url": "https://it.wikipedia.org/wiki?curid=64758", "title": "Battaglia di Isso", "text": "La battaglia di Isso si svolse nell'Anatolia meridionale, a sud dell'antica citt\u00e0 costiera di Isso, situata al confine tra la Cilicia e la Siria. Nel novembre del 333 a.C. le forze di Alessandro Magno, sovrano di Macedonia, affrontarono e sconfissero i persiani di Dario III, aprendo la strada alla conquista macedone della Fenicia.\nCollocazione geografica.\nL'ubicazione di Isso \u00e8 stata oggetto di controversie nell'ultimo secolo. Le fonti classiche menzionano un villaggio costiero situato su entrambe le sponde del fiume Pinarus, tradizionalmente identificato dalla storiografia moderna con il fiume Deli \u00c7ay, che scorre lungo il confine turco-siriano.\nAutori pi\u00f9 recenti (Hammond, 1984; Devine, 1985) fanno corrispondere il Pinarus con il fiume Payas, collocando la citt\u00e0 non lontano dall'odierna Alessandretta, fondata da Alessandro, per commemorare la vittoria di Isso. L'identificazione sembra essere pi\u00f9 convincente se si tiene conto maggiormente della misura del campo di battaglia e delle distanze percorse dagli eserciti, fornite dai resoconti di Callistene e Diodoro Siculo.\nLe porte dell'Assiria.\nAlessandro aveva invaso l'Asia Minore nel 334 a.C., sconfiggendo i satrapi persiani nella battaglia del Granico. Successivamente prosegu\u00ec con l'occupazione dell'intera Anatolia e mentre si trovava a Mallo venne a sapere che Dario stava ammassando una grande armata a Babilonia.\nAlla notizia delle vittorie di Alessandro le popolose citt\u00e0 costiere della Fenicia cominciarono a ribellarsi al dominio persiano; nonostante questo, se i Persiani fossero riusciti a raggiungere il golfo di Isso, avrebbero comunque potuto contare sul supporto della loro vasta flotta ancora operativa nel Mediterraneo e, potenzialmente, prendere alle spalle le forze macedoni.\nAlessandro mantenne, in un primo tempo, il grosso delle forze a Tarso e invi\u00f2 un contingente, guidato da Parmenione, a occupare la zona costiera attorno ad Isso e a presidiare le porte dell'Assiria (due strette gole fluviali che tagliano i monti Amanos, le quali costituivano i passaggi obbligati per un esercito che voleva entrare, o uscire, dalla Siria).\nIl primo passo corrisponde alla valle del fiume Payas; la seconda gola (passo Belen o Beilan) si trova poco a sud di Alessandretta.\nLa presa di Isso.\nNel novembre del 333 a.C. Alessandro venne informato che l'esercito persiano era giunto presso la citt\u00e0 siriana di Sochi (o Sochoi), situata nell'interno, al di l\u00e0 della catena montuosa degli Amanos. Decise quindi di lasciare Isso, dove si era acquartierato, e marciare verso sud fino al passo Belen; Dario, per parte sua, scopr\u00ec che Parmenione controllava le porte dell'Assiria e decise di proseguire verso nord, costeggiando la catena degli Amanos invece che attraversarla a sud come si aspettava Alessandro.\nIl sovrano macedone, infatti, si era attestato verso sud presso la citt\u00e0 fenicia di Miriandro, a circa quindici miglia ad ovest del passo Belen. Poich\u00e9 la gola costituiva il pi\u00f9 rapido accesso alla Cilicia per un esercito proveniente da Sochi, Alessandro si aspettava che Dario scegliesse quella via, oppure tentasse il tortuoso passaggio della stretta valle del Payas (facilmente difendibile dal contingente di Parmenione).\nDario tent\u00f2 invece di aggirare le forze macedoni ed entrare in Cilicia da nord, attraversando le strette vallate degli affluenti del fiume Ceyhan, il quale scorre a est dei contrafforti del Tauro.\nLa manovra d'aggiramento riusc\u00ec e l'esercito persiano occup\u00f2 Isso senza incontrare alcuna resistenza. Dario ordin\u00f2 di tagliare le mani a tutti i soldati feriti o malati che il sovrano macedone aveva lasciato in citt\u00e0 per potersi riprendere. Ora il suo esercito non solo si trovava alle spalle dei macedoni, ma ne controllava pure le retrovie bloccando i rifornimenti da Tarso.\nI Persiani, venendo a conoscenza dell'avvicinamento macedone a Isso, avanzarono brevemente verso sud fino alla riva destra del fiume Pinarus, prima di arrestarsi e disporsi sulla stretta pianura costiera di Isso.\nLa battaglia.\nUn campo di battaglia come quello di Isso, con un ridotto spazio di manovra, si rivelava sfavorevole per un esercito molto numeroso come quello persiano, favorendo al contempo le agili e ridotte forze macedoni, ma secondo le ricostruzioni storiche pi\u00f9 recenti le scelte tattiche di Dario erano state obbligate. \nIl luogo.\nLa ribellione della Fenicia escludeva la possibilit\u00e0 di utilizzare aiuti e rifornimenti provenienti dalla flotta in mare. La tattica difensiva macedone avrebbe evitato uno scontro impari in campo aperto; questo costringeva i Persiani a cercare assolutamente la battaglia prima del sopraggiungere dell'inverno ed evitare in questo modo un ritiro per mancanza di rifornimenti.\nI due eserciti si trovarono cos\u00ec a fronteggiarsi divisi dal poco profondo fiume Pinarus e sebbene le condizioni per i persiani fossero sfavorevoli, Dario poteva comunque contare su un esercito quattro volte pi\u00f9 numeroso di quello macedone.\nLe forze in campo.\nPer quanto riguarda l'entit\u00e0 delle forze in campo, le fonti letterarie di epoca classica greco-romana concordano nell'indicare una cifra di circa 40.000 soldati macedoni (5.000 cavalieri e 35.000 fanti), ma esagerano e sono discordanti sull'ammontare delle forze persiane: secondo Arriano e Plutarco erano 600.000 uomini, secondo Diodoro Siculo e Giustino 400.000, secondo Curzio Rufo 250.000.\nLa storiografia moderna si attesta su cifre inferiori: tra i 100.000 e 120.000 uomini per i Persiani e circa 30.000 per i Macedoni.\nAlessandro era schierato alla destra, all'uscita della valle del Pinarus, al comando della cavalleria pesante degli eteri (in greco antico \u0395\u03c4\u03b1\u03af\u03c1\u03bf\u03b9, compagni del re). Alla sua sinistra si trovava la falange e la fanteria leggera macedone (peltasti) sotto la guida di Parmenione, il cui fianco sinistro era protetto da un contingente di cavalieri alleati provenienti dalla Tessaglia. Il comandante Cratero era sull'ala sinistra comandata da Parmenione, a cui era stato dato l'ordine tattico di non allontanarsi dal mare. Erano inoltre presenti come supporto le unit\u00e0 comandate da Sitalce, mentre alla destra si trovavano Aristone, Protomarco, gli arcieri di Antioco, gli \"heta\u00eeroi\" e all'estrema destra presiedeva Attalo. Alessandro arring\u00f2 i suoi uomini, incitandoli affermando che dopo questa vittoria non ci sarebbero stati altri ostacoli alla conquista dell'intera Asia.\nI Persiani concentrarono la cavalleria sul loro fianco destro, in prossimit\u00e0 della costa, a supporto di una falange di opliti costituita da mercenari provenienti dalla Grecia. Dario aveva disposto la fanteria pesante (cardaci) lungo il fiume e un gruppo sulle colline, per minacciare il fianco destro macedone (formazione a gamma). Al centro della formazione si trovava il re con le truppe migliori: gli immortali (supportati da un corpo di fanteria di mercenari greci) e la cavalleria reale. Secondo alcuni storici, come Leon Stratikis, Dario stava cercando di copiare la formazione che l'esercito macedone utilizz\u00f2 durante la battaglia del Granico.\nL'assalto della cavalleria.\nLa cavalleria persiana apr\u00ec le ostilit\u00e0 caricando le truppe di Parmenione e la cavalleria tessalica, le quali si trovavano oltre il fiume. L'ala destra macedone, composta dalla cavalleria pesante degli eteri, fu decisiva per le sorti della battaglia. Mentre la falange macedone reggeva l'urto della cavalleria persiana e i tessali arretravano impegnandola, Alessandro ordin\u00f2 ai suoi cavalieri di caricare il fianco sinistro dello schieramento avversario, proprio ai piedi delle montagne, e dopo averlo indebolito si apr\u00ec un varco tra le linee nemiche, al comando degli ipaspisti. L'attacco di Alessandro super\u00f2 gli sbarramenti posti da arcieri, fanteria leggera e cavalleria pesante, separando l'ala sinistra dal centro dello schieramento. Nel frattempo, la falange, meno veloce nei movimenti, cedeva lentamente di fronte ai Persiani che l'attaccavano da ogni parte, mentre i cavalieri tenevano a bada i mercenari greci. Alessandro raggiunse quasi il sovrano persiano e si dice che cerc\u00f2 di colpirlo con una lancia, non riuscendoci. Dario decise di ritirarsi, costretto a lasciare il suo carro e a darsi alla fuga su un cavallo, abbandonando anche lo scudo, mentre suo fratello Ossatre rimase a combattere sino alla morte.\nMontato a cavallo, lo stesso sovrano macedone condusse gli eteri in un nuovo assalto contro il centro dello schieramento persiano, mettendolo in fuga; la falange di Parmenione e la cavalleria tessalica stavano oramai per cedere, per cui Alessandro non insegu\u00ec Dario, ma attacc\u00f2 alle spalle la falange dei mercenari greci.\nAlla vista del loro re costretto alla fuga, i soldati persiani si ritirarono e vennero falcidiati dalla cavalleria macedone che li insegu\u00ec fino al tramonto.\nPer la Persia si trattava della prima sconfitta militare di un esercito comandato da un loro sovrano, mentre per i Macedoni si apriva la strada per la conquista dell'impero.\nConseguenze della battaglia.\nLa battaglia si concluse con una completa disfatta dei Persiani, tra i quali si contarono oltre 110.000 morti fra cui ufficiali quali Savace (satrapo d'Egitto), Arsame, Reomitre e Atize, i quali avevano gi\u00e0 combattuto in passato contro l'avanzata macedone uscendone salvi.\nCirca 8.000 mercenari greci decisero di fuggire verso Tripoli. Aminta, il disertore macedone, trov\u00f2 la morte poco dopo. Fra i Macedoni si contarono 150 perdite, tra cui 32 fanti, mentre i feriti erano oltre 500. Callistene menziona che i morti furono 302, anche se appaiono cifre poco credibili considerando i continui attacchi subiti. Lo stesso Alessandro venne ferito ad una coscia.\nVennero catturati, oltre a un immenso bottino, anche alcuni familiari di Dario tra cui sua madre Sisigambi, sua moglie Statira I e le sue figlie Statira II e Dripetide. Il Grande Re perse le sue migliori truppe, quasi tutti i pi\u00f9 validi ufficiali del suo esercito e soprattutto il proprio prestigio di condottiero, distrutto dalla sua precipitosa fuga davanti al nemico.\nSi racconta che, udendo delle grida disperate, il re macedone sia uscito dalla sua tenda chiedendo chi si lamentasse a tal punto; appreso che i pianti provenivano dalla moglie e dai bambini di Dario, i quali credevano che il loro caro fosse morto in battaglia, decise di tranquillizzarli incaricando Leonnato di dire loro che Dario era ancora vivo e che sarebbero stati trattati bene in quanto non era a loro che aveva mosso guerra Alessandro. Tale episodio \u00e8 stato oggetto di numerosi dipinti, realizzati da artisti quali Paolo Veronese, Charles Le Brun, Giambattista Tiepolo, Andr\u00e9 Castaigne e Christophe Veyrier.\nIl giorno successivo Alessandro and\u00f2 con Efestione a far visita alle prigioniere. In quell'occasione Sisigambi non seppe riconoscere chi dei due fosse il re, rendendo omaggio alla persona sbagliata. Un servo le fece notare l'errore e il conquistatore macedone per evitarle l'imbarazzo le disse di non preoccuparsi in quanto entrambi erano Alessandro; il condottiero, adeguandosi a come gi\u00e0 aveva fatto con Ada tempo addietro, inizi\u00f2 a rivolgersi alla regina persiana chiamandola madre.\nVisit\u00f2 i feriti, pur essendo lui stesso uno di loro, e onor\u00f2 ogni soldato che si fosse distinto durante la battaglia offrendo ricompense adeguate."}
{"id": "64760", "revid": "124426732", "url": "https://it.wikipedia.org/wiki?curid=64760", "title": "Georges Cuvier", "text": "Biografia.\nNacque in Borgogna nel piccolo stato protestante della Contea di Montb\u00e9liard (in tedesco M\u00f6mpelgard), che all'epoca era unito alla corona del Ducato di W\u00fcrttemberg (Germania), con il nome di Georg Kuefer. Suo padre, Jean-Georges Cuvier (1715-1795), era un ufficiale in congedo a stipendio ridotto appartenente a una famiglia protestante (luterana) che era emigrata dai monti del Giura, sul confine franco-svizzero, a causa delle persecuzioni religiose.\nFin da giovane dimostr\u00f2 una discreta inclinazione verso l'investigazione dei fenomeni naturali, facendosi notare per il suo attaccamento allo studio e la sua notevole memoria.\nDopo aver trascorso quattro anni alla Accademia di Stoccarda studiando e laureandosi in Scienze biologiche, accett\u00f2 l'incarico di tutore presso la famiglia del Conte d'H\u00e9ricy, che aveva l'abitudine di trascorrere l'estate vicino a F\u00e9camp. In quell'occasione fece amicizia con H. A. Tessier, di professione agricoltore, che a quell'epoca viveva a F\u00e9camp e che promosse strenuamente il suo nuovo protetto presso i propri amici a Parigi.\nIl risultato di questo appoggio fu che Cuvier, dopo un periodo di corrispondenza con il noto naturalista \u00c9tienne Geoffroy Saint-Hilaire, venne nominato nel 1795 assistente del professore di anatomia comparata al Mus\u00e9um National d'Histoire Naturelle di Parigi. Nello stesso anno venne fondato l'Institut de France e Cuvier ne venne eletto membro.\nNel 1796 inizi\u00f2 ad insegnare all'\u00c9cole Centrale du Pantheon e, in occasione dell'inaugurazione dell'Institut de France nell'aprile dello stesso anno, lesse in pubblico il suo primo saggio di paleontologia, che fu in seguito pubblicato, nel 1800, con il titolo \"M\u00e9moires sur les esp\u00e8ces d'\u00e9l\u00e9phants vivants et fossiles\".\nNel 1798 venne pubblicato il suo primo lavoro come autore, il \"Tableau \u00e9l\u00e9mentaire de l'Histoire naturelle des animaux\", un compendio del suo corso di lezioni alla \u00c9cole du Pantheon, che pu\u00f2 essere considerato come il fondamento e la prima esposizione della sua classificazione scientifica del regno animale.\nNel 1799 subentr\u00f2 a L. J. M. Daubenton come professore di storia naturale nel Coll\u00e8ge de France e, l'anno successivo, pubblic\u00f2 le \"Le\u00e7ons d'anatomie compar\u00e9e\", divenuto poi un classico dell'anatomia comparata. Nella sua realizzazione venne assistito da Andr\u00e9 Marie Constant Dum\u00e9ril nei primi due volumi, e da Georges Louis Duvernoy nei successivi tre.\nNel 1802 Cuvier divenne professore titolare al Jardin des Plantes, e lo stesso anno venne nominato commissario dell'Institut de France per accompagnare gli ispettori generali della pubblica istruzione. Con questa carica visit\u00f2 il sud della Francia; ma, all'inizio del 1803, venne nominato segretario a vita dell\"Institut de France\" nel dipartimento delle scienze fisiche e biologiche, e, pertanto, dovette abbandonare l'incarico di commissario e rientrare a Parigi.\nDa questo momento in avanti si dedic\u00f2 specialmente a tre settori di ricerca: il primo riguardante la struttura e la classificazione dei Molluschi, il secondo l'anatomia comparata e la classificazione sistematica dei Pesci e il terzo i fossili di Mammiferi e Rettili. Si occup\u00f2 secondariamente anche dell'osteologia delle forme viventi facenti parte degli stessi gruppi.\nInizi\u00f2 a scrivere saggi sui Molluschi fin dal 1792, ma la maggior parte dei suoi lavori su questo argomento vennero pubblicati negli \"Annales du museum\" tra il 1802 e il 1815; essi vennero in seguito raccolti nelle \"M\u00e9moires pour l'ervir de l'histoire et a l'anatomie des mollusques\", pubblicate in un unico volume a Parigi nel 1817.\nPer quanto riguarda i Pesci, le ricerche di Cuvier in collaborazione con Achille Valenciennes, iniziate nel 1801, culminarono nella pubblicazione tra il 1828 e il 1831, della \"Histoire naturelle des poissons\", contenente le descrizioni di 5000 specie di pesci.\nPer quanto concerne le ricerche sulla paleontologia dei Mammiferi, si pu\u00f2 tranquillamente affermare che essa venne praticamente creata e definita da Cuvier.\nEgli pubblic\u00f2 un gran numero di scritti concernenti questo settore di ricerca: parte di essi riguardava l'analisi delle ossa di animali estinti, altra parte descriveva i risultati di osservazioni di scheletri di animali viventi, esaminati soprattutto nell'ottica di fare luce sulle affinit\u00e0 strutturali con le forme fossili.\nNel secondo gruppo di scritti va sicuramente collocato un buon numero di trattati sull'osteologia del Rhinoceros indicus, del tapiro, dell'Hyrax capensis, dell'ippopotamo, del bradipo, del lamantino, ecc.\nAl primo gruppo va ascritto un numero persino maggiore di saggi riguardanti i mammiferi estinti ritrovati negli strati dell'Eocene di Montmartre, le specie fossili di ippopotamo, il Didelphys gypsorum, il Megalonyx, il Megatherium, la iena delle caverne, lo pterodattilo, il Palaeotherium, le specie estinte di rinoceronte, l'orso delle caverne, il mastodonte, le specie estinte di elefante, le specie fossili di lamantino e di foca, le forme fossili di coccodrilli, cheloni, pesci, uccelli, ecc.\nI risultati delle principali ricerche paleontologiche e geologiche di Cuvier vennero alla fine resi pubblici in due opere distinte. La prima \u00e8 la celebrata \"Recherches sur les ossements fossiles de quadrupedes\", pubblicata a Parigi nel 1812, con edizioni successive nel 1821 e nel 1825; la seconda \u00e8 il suo \"Discours sur les revolutions de la surface du globe\", pubblicato a Parigi nel 1825.\nMa nessuna delle sue opere ottenne un cos\u00ec alto riconoscimento come il suo \"Regne animal distribu\u00e9 d'apr\u00e8s son organisation\", la cui prima edizione fu pubblicata in quattro volumi in ottavo nel 1817, la seconda in cinque volumi tra il 1829 e il 1830. In questo lavoro Cuvier raccolse i risultati di tutte le sue precedenti ricerche sulla struttura degli animali viventi ed estinti. Tutta l'attivit\u00e0 di ricerca \u00e8 ascrivibile allo stesso Cuvier, ad eccezione della parte sugli Insetti, dove fu assistito dall'amico Pierre Andr\u00e9 Latreille.\nNel 1821, Cuvier fece ci\u00f2 che poi venne definito il suo \"Dictum temerario\": egli afferm\u00f2 che molto probabilmente non sarebbero pi\u00f9 state scoperte nuove specie di animali. Invece molte scoperte di questo tipo sono state effettuate dall'affermazione di Cuvier ad oggi.\nOltre alle sue attivit\u00e0 di ricerca nel campo della zoologia e della paleontologia, Cuvier lavor\u00f2 molto come segretario a vita dell'Institut de France e, in generale, come ufficiale legato alla educazione pubblica; molto del suo lavoro venne in seguito pubblicato. In conseguenza di ci\u00f2, nel 1808, egli venne incaricato da Napoleone Bonaparte di dirigere il consiglio della Universit\u00e0 Imperiale e, con questo ruolo, presiedette (negli anni 1809, 1811 e 1813) alcune commissioni incaricate di esaminare lo stato delle strutture educative di alto livello nei distretti al di l\u00e0 delle Alpi e del Reno che erano stati annessi alla Francia, e di riferire circa la loro possibile affiliazione all'universit\u00e0 centrale.\nCuvier pubblic\u00f2 tre rapporti distinti su questo argomento.\nSempre come segretario a vita dell'Institut de France, egli non soltanto elabor\u00f2 un discreto numero di \u00e9loges historiques sui membri deceduti dell'Accademia delle Scienze di Parigi, ma fu anche autore di alcuni resoconti sulla storia della fisica e delle scienze naturali, il pi\u00f9 importante dei quali fu il \"Rapport historique sur le progr\u00e8s des sciences physiques depuis 1789\", pubblicato nel 1810.\nPrima della caduta di Napoleone (1814) Cuvier venne ammesso al Consiglio di Stato, e la sua posizione rimase tale anche in seguito alla restaurazione dei Borboni. Egli venne eletto rettore dell'universit\u00e0 e con questa carica, ricopr\u00ec ad interim la funzione di presidente del Consiglio della Pubblica Istruzione, mentre, contemporaneamente, come luterano, fu soprintendente della Facolt\u00e0 di Teologia Protestante.\nNel 1826 venne nominato gran ufficiale della \"L\u00e9gion d'honneur\"; nel 1831 venne innalzato da Luigi Filippo di Francia al rango di pari di Francia e, in seguito, nominato presidente del Consiglio di Stato. All'inizio del 1832 Cuvier venne nominato Ministro dell'interno, ma mor\u00ec a Parigi nel maggio dello stesso anno dopo una breve malattia. Dopo i funerali, venne sepolto nel cimitero di P\u00e8re-Lachaise.\nCuvier fu il fondatore, in contrapposizione con Jean-Baptiste Lamarck, della \"teoria delle catastrofi naturali\", secondo la quale la maggior parte degli organismi viventi nel passato sarebbero stati spazzati via da numerosi cataclismi e il mondo sarebbe stato ripopolato dalle specie sopravvissute."}
{"id": "64761", "revid": "5695", "url": "https://it.wikipedia.org/wiki?curid=64761", "title": "Ernest Rutherford", "text": "Biografia.\nRutherford nacque a Brightwater, in Nuova Zelanda. Studi\u00f2 al Nelson College e al Canterbury College, conseguendo tre diplomi, con due anni di ricerche nella tecnologia elettrica.\nNel 1895 Rutherford si trasfer\u00ec in Inghilterra per studi post-laurea presso il Laboratorio Cavendish, iscrivendosi al Trinity College presso l'Universit\u00e0 di Cambridge (1895\u20131898). Qui detenne per breve tempo il primato mondiale di distanza su cui erano state rilevate onde radiofoniche. Durante la sua investigazione della radioattivit\u00e0 coni\u00f2 i termini raggi alfa e raggi beta.\nSua la famosa affermazione \"Nella scienza esiste solo la Fisica; tutto il resto \u00e8 collezione di francobolli\". Nel 1898 gli fu assegnata proprio la cattedra di fisica alla McGill University, in Canada. Qui, a partire dal 1900, inizi\u00f2 in collaborazione con Frederick Soddy lo studio che gli avrebbe fruttato nel 1908 il Premio Nobel per la chimica, dimostrando che la radioattivit\u00e0 era la spontanea disintegrazione o trasmutazione degli atomi. Aveva notato che in un campione di materiale radioattivo occorreva invariabilmente lo stesso tempo (\"tempo di dimezzamento\") perch\u00e9 met\u00e0 del campione decadesse, e ide\u00f2 una applicazione pratica di questo fenomeno usando questo tempo costante di decadimento come un orologio, il quale poteva quindi essere usato per determinare l'et\u00e0 effettiva della Terra: essa si rivel\u00f2 molto pi\u00f9 vecchia di quanto la maggior parte degli scienziati dell'epoca ritenesse.\nNel 1907 ebbe la cattedra di fisica alla Victoria University di Manchester. Qui, sotto la sua supervisione, furono condotti da Hans Geiger and Ernest Marsden esperimenti di bombardamento di sottili lamine d'oro tramite particelle alpha che si mostrarono fondamentali per lo studio della struttura della materia. Studiando la deflessione delle particelle alpha Rutherford ipotizz\u00f2 la presenza, all'interno dell'atomo, di una forte concentrazione di materia in un volume molto piccolo, ovvero il nucleo, giungendo nel 1911 alla formulazione del modello atomico che ancora oggi prende il suo nome. Nel 1919 svolse altri esperimenti bombardando azoto mediante particelle alpha e osservando l'emissione di singoli nuclei di idrogeno. Rutherford interpret\u00f2 questi risultati come evidenza della disintegrazione di atomi. Solo nel 1932 Patrick Blackett dedusse che l'emissione di un protone avveniva in effetti in concomitanza con la trasmutazione di un atomo di azoto in un isotopo dell'ossigeno, mediante la reazione nucleare\ndove per formula_2 s'intende la particella \u03b1 (nucleo dell'4He) e per formula_3 s'intende il protone.\nMentre lavorava con Niels Bohr, Rutherford per primo ipotizz\u00f2 l'esistenza di particelle nucleari neutre, i neutroni, che, aumentando le forze nucleari attrattive, potevano compensare l'effetto repulsivo delle cariche elettriche positive dei protoni, impedendo cos\u00ec ai nuclei degli atomi pesanti di disintegrarsi.\nNel 1917 ritorn\u00f2 al laboratorio Cavendish come direttore. Sotto la sua direzione furono assegnati premi Nobel a James Chadwick per la scoperta del neutrone, a John Cockcroft e Ernest Walton per la scissione dell'atomo mediante un acceleratore di particelle, e a Sir Edward Appleton per la dimostrazione dell'esistenza della ionosfera.\nOnorificenze.\nFu nominato cavaliere nel 1914 e nel 1931 fu nominato Barone Rutherford di Nelson di Cambridge nella Contea di Cambridge."}
{"id": "64762", "revid": "287204", "url": "https://it.wikipedia.org/wiki?curid=64762", "title": "Teofano", "text": ""}
{"id": "64766", "revid": "2084998", "url": "https://it.wikipedia.org/wiki?curid=64766", "title": "Indicatore ordinale", "text": "Un indicatore ordinale \u00e8 un simbolo utilizzato come indice (o indicatore) d'ordine. A tutti gli effetti, \u00e8 un operatore unario che trasforma un numero cardinale (scritto in cifre arabe) nel corrispondente aggettivo numerale ordinale.\nUtilizzo.\nIn italiano, portoghese, spagnolo e gallego gli indicatori ordinali \u00ba e \u00aa vengono aggiunti al numero a seconda che il genere grammaticale sia maschile o femminile. L'indicatore pu\u00f2 essere sottolineato, ma questo non \u00e8 onnipresente (nella tipografia digitale questo dipende dal carattere: Cambria e Calibri, ad esempio, hanno sottolineato gli indicatori ordinali; la maggior parte degli altri caratteri no).\nL'indicatore ordinale maschile U+00BA (\u00ba) \u00e8 spesso confuso con il simbolo del grado U+00B0 (\u00b0), che appare molto simile in molti caratteri ed \u00e8 disponibile sul layout della tastiera italiana. Il segno del grado \u00e8 un cerchio uniforme e non \u00e8 mai sottolineato, mentre la lettera \"o\" pu\u00f2 essere ovale o ellittica e avere uno spessore di linea variabile. La lettera \"o\" pu\u00f2 anche essere sottolineata.\nIn spagnolo, l'uso delle due lettere finali della parola cos\u00ec come \u00e8 scritto non \u00e8 consentito, tranne nei casi di (un'apocope di ) prima dei nomi maschili singolari, che non \u00e8 abbreviato in ma come , di (un'apocope di ) prima dei nomi maschili singolari, che non \u00e8 abbreviato in ma come e di numeri ordinali composti che terminano con \" o \". Per esempio, \"ventunesimo\" \u00e8 prima di un nome maschile e la sua abbreviazione \u00e8 . Poich\u00e9 nessuna di queste parole \u00e8 abbreviata prima dei nomi femminili, le loro forme corrette per quei casi sono e . Questi possono essere rappresentati come e . Come per le altre abbreviazioni in spagnolo, i numeri ordinali hanno un punto \".\", che viene posto \"prima\" dell'indicatore. Il portoghese segue lo stesso metodo, mentre l'italiano non prevede nessun punto.\nI simboli utilizzati sono \u00ba per il genere maschile e \u00aa per il genere femminile. In portoghese e in spagnolo hanno un punto prima (.\u00ba e .\u00aa).\nNell'ortografia inglese, il simbolo ordinale corrisponde ai suffissi \"-st\", \"-nd\", \"-rd\", \"-th\" dei numeri ordinali rappresentati sia sulla riga (\"1st\", \"2nd\", \"3rd\", \"4th\") o come apice (\"1st\", \"2nd\", \"3rd\", \"4th\").\nInoltre si incontrano comunemente gli indicatori ordinali in apice (e spesso sottolineati) \"\u00ba\" e \"\u00aa\", originari delle lingue romanze, ma attraverso l'influenza culturale dell'italiano del XVIII secolo ampiamente usata nella pi\u00f9 ampia sfera culturale dell'Europa occidentale, come in 1\u00ba \"primo\" e 1\u00aa \"prima.\"\nLa pratica delle abbreviazioni sovrascritte sottolineate (o doppiamente sottolineate) era comune nella scrittura del diciannovesimo secolo (non si limitava in particolare agli indicatori ordinali, e esisteva anche nel segno numerico \u2116), e fu trovata anche in inglese scritto a mano fino almeno alla fine del XIX secolo (ad esempio \"primo\" abbreviato \"1\u00b0\" o \"1st\").\nInserimento.\nI layout di tastiera portoghese e spagnola sono gli unici su cui i caratteri sono direttamente accessibili tramite un tasto dedicato: per \"\u00ba\" e per \"\u00aa\". Su altri layout di tastiera questi caratteri sono accessibili solo tramite una serie di sequenze di tasti.\nIl simbolo \u00ba pu\u00f2 essere ottenuto tramite tastiera nei seguenti modi:\nIl simbolo \u00aa pu\u00f2 essere ottenuto tramite tastiera nei seguenti modi:\nSu Chrome OS, le stesse funzionalit\u00e0 AltGr + F, AltGr + M sono incluse nell'impostazione della lingua estesa nel Regno Unito, ma la funzione Compose richiede un componente aggiuntivo (Google) per Chrome.\nSu molti dispositivi mobili le tastiere (tablet, smartphone, ecc.) \"\u00aa\" e \"\u00ba\" possono essere ottenute mantenendo la pressione sui tasti e , rispettivamente, e quindi selezionando il carattere desiderato.\nBisogna notare che \u00ba viene spesso confuso col simbolo di grado (che \u00e8 invece \u00b0) e viceversa. Ci\u00f2 \u00e8 dovuto al fatto che in molti font i due simboli sono quasi (se non esattamente) identici; in genere sono comunque riconoscibili per la differente forma: il simbolo del grado \u00e8 una circonferenza mentre l'indicatore d'ordine \u00e8 pi\u00f9 ovale. Nei font in cui la differenza \u00e8 pi\u00f9 marcata \u00ba presenta la O minuscola in apice sottolineata. All'origine di questa confusione dai parlanti italiano c'\u00e8 anche il fatto che le tastiere usate, non hanno un tasto o una combinazione di tasti predefinita per \u00ba mentre la hanno per \u00b0 (grado). Spesso, inoltre, capita di vedere il simbolo del circonflesso usato al posto dell'indicatore ordinale femminile: tale uso era consueto nella battitura a macchina, e pure consigliato nei corsi di dattilografia tenuti presso gli Istituti tecnici commerciali, dato che era l'unico simbolo disponibile sulla tastiera che rassomigliasse ad una piccola A.\nOrigini.\nLa pratica di indicare ordinali con suffissi in apice pu\u00f2 avere origine con la scrittura di un apice \"o\" per indicare un ablativo latino nella pratica scribale pre-moderna. Questa desinenza ablativa \u00e8 stata frequentemente combinata con numeri ordinali che indicano le date (come in \"tertio die\" (scritto \"iiio die\") \"il terzo giorno\" o negli anni di Anno Domini, come in \"anno millesimo [...] ab incarnatione domini nostri Iesu Christi\" (scritto \"un \u0342 Mo [...] dm \u0342i nri ih \u0342u xp \u0342i\" o similmente), \"nel millesimo [...] anno dopo l'incarnazione del nostro Signore Ges\u00f9 Cristo\").\nL'uso dei terminali nelle lingue vernacolari d'Europa deriva dall'uso latino, come praticato dagli scribi nei monasteri e nelle cancellerie prima che si stabilisse la scrittura in vernacolo. Le lettere terminali utilizzate dipendono dal genere dell'articolo da ordinare e dal caso in cui viene dichiarato l'aggettivo ordinale, ad esempio \"primus dies\" (\"il primo giorno\", caso nominativo, maschile), ma \"primo die\" (\"sul primo giorno \", caso ablativo maschile), indicato come Io o io . Poich\u00e9 le iscrizioni monumentali si riferiscono spesso ai giorni in cui si sono verificati eventi, ad esempio \"\u00e8 morto il decimo giugno\", il caso ablativo \u00e8 generalmente usato: Xo (\"decimo\") con il mese indicato nel caso genitivo. Esempi: \nAspetto.\nNella tipografia corretta, gli indicatori ordinali \u00aa e \u00ba dovrebbero essere distinguibili dagli altri caratteri.\nUn errore frequente \u00e8 quello di confondere il simbolo del grado U+ 00B0 (\u00b0) con l'indicatore ordinale maschile. Il segno del grado \u00e8 una circonferenza uniforme e non \u00e8 mai sottolineato, mentre l'indicatore ordinale maschile della lettera ha la forma di una lettera minuscola \"o\". Ci\u00f2 significa che, a seconda del tipo di carattere, pu\u00f2 essere circolare, ovale o ellittico e pu\u00f2 avere uno spessore di linea variabile. Mentre in Brasile \u00e8 obbligatoriamente sottolineato, in Portogallo non \u00e8 obbligatorio ma \u00e8 \"consigliabile\" evitare confusioni con il simbolo del grado.\nInoltre, gli indicatori ordinali dovrebbero essere distinguibili dai caratteri in apice. La parte superiore degli indicatori ordinali (ovvero la parte superiore della lettera elevata \"a\" e la lettera \"o\") deve essere allineata con l'altezza del carattere di base. L'allineamento della parte superiore delle lettere in apice \"a\" e \"o\" dipender\u00e0 dal carattere.\nLo spessore della linea degli indicatori ordinali \u00e8 sempre proporzionale allo spessore della linea degli altri caratteri del carattere. Molti caratteri riducono la dimensione (rendendoli pi\u00f9 sottili) per disegnare apici.\nCodifica.\nGli indicatori ordinali femminili e maschili romanzi sono stati adottati nella codifica ECMA-94 a 8 bit nel 1985 e nella codifica ISO 8859-1 nel 1987 (entrambi basati sul set di caratteri multinazionale DEC progettato per VT220), nelle posizioni 170 (xAA) e 186 (xBA), rispettivamente. La ISO 8859-1 \u00e8 stata incorporata come primo 256 punti di codice ISO / IEC 10646 e Unicode nel 1991. I caratteri Unicode sono quindi:\nLe entit\u00e0 html denominate codice_1 e codice_2 sono stati introdotti in HTML 3.2 (1996).\nEsistono versioni in apice delle lettere a e o in Unicode, sono caratteri diversi e non devono essere usati come indicatori ordinali.\nLa maggior parte dei set di caratteri destinati a supportare galiziani, portoghesi e/o spagnoli hanno quei due caratteri codificati.\nConvenzioni simili.\nAlcune lingue usano lettere superiori come una convenzione tipografica per le abbreviazioni. Spesso, gli indicatori ordinali \"\u00ba\" e \"\u00aa\" sono usati in questo senso, e non per indicare i numeri ordinali. Alcuni potrebbero dire che questo \u00e8 un uso improprio degli indicatori ordinali:\nRappresentazione come periodo.\nIn basco, bosniaco/croato/serbo, ceco, danese, estone, faroese, tedesco, ungherese, islandese, lettone, norvegese, slovacco, sloveno, turco, tra le altre lingue, dopo il numero viene scritto un punto fermo.\nLo stesso uso, apparentemente preso in prestito dal tedesco, \u00e8 ora uno standard in polacco, dove ha sostituito l'apice dell'ultima sillaba (seguendo complessi schemi di declinazione e genere, ad esempio e.g. , , , ).\nRappresentazione come prefisso.\nI numeri in malese e indonesiano sono preceduti dal prefisso ordinale ; ad esempio, , \"settimo\". L'eccezione \u00e8 \"\" che significa \"primo\".\nI numeri in filippino sono preceduti dal prefisso ordinale o (quest'ultimo soggetto a sandhi; ad esempio, o , \"settimo\". L'eccezione \u00e8 \"\", che significa \"primo\".\nIn cinese e giapponese, un numero ordinale \u00e8 preceduto da / ; ad esempio, \"prima\", \"secondo\"."}
{"id": "64769", "revid": "35804", "url": "https://it.wikipedia.org/wiki?curid=64769", "title": "\u00aa", "text": ""}
{"id": "64770", "revid": "1186766", "url": "https://it.wikipedia.org/wiki?curid=64770", "title": "Piemontese", "text": ""}
{"id": "64772", "revid": "9", "url": "https://it.wikipedia.org/wiki?curid=64772", "title": "Isso (battaglia)", "text": ""}
{"id": "64775", "revid": "287204", "url": "https://it.wikipedia.org/wiki?curid=64775", "title": "Calligrafia", "text": "La calligrafia (dal greco \u03ba\u03b1\u03bb\u03cc\u03c2 \"cal\u00f2s\" \"bello\" e \u03b3\u03c1\u03b1\u03c6\u03af\u03b1 \"graph\u00eca\" \"scrittura\") \u00e8 la disciplina che insegna a tracciare una scrittura regolare, elegante e ornata e l'arte che la manifesta.\nNell'antichit\u00e0 \u00e8 stata sviluppata spesso in ambito religioso, laddove era possibile indulgere all'arte come forma di comunicazione.\nCalligrafia occidentale.\nLa calligrafia occidentale risale agli scribi greci e romani e si svilupp\u00f2 poi nel periodo romanico con la grafia semionciale, che si distinse da quella bizantina, e poi con la fioritura del Gotico nel Medioevo, che produsse pregevoli manoscritti miniati. I libri scritti e decorati a mano divennero meno comuni dopo l'invenzione della stampa a opera di Johannes Gutenberg nel XV secolo.\nVerso la fine del Quattrocento si diffusero i primi manuali in coincidenza con il successo della lettera corsiva, tra i quali il manoscritto dell'umanista Felice Feliciano, che nel 1463 istru\u00ec i lettori sulla costruzione geometrica delle lettere, e soprattutto l\"'Operina da imparare di scrivere littera cancellarescha\" del 1522 scritto da Ludovico degli Arrighi e i popolarissimi trattati di Giambattista Palatino del 1540 e del Cresci (1560) con una ornamentazione pi\u00f9 barocca.\nDopo che nel XVII secolo si diffuse il gusto barocco che modific\u00f2 alcune caratteristiche della calligrafia del Cinquecento, introducendo una maggiore rotondit\u00e0, si assistette per tutto il Seicento a una lotta tra il sistema cancelleresco italiano e quello francese, detto \"cursive fran\u00e7oise\". Alla fine prevalse il modello italiano anche se i pi\u00f9 grandi calligrafi francesi, come il Barbedor riuscirono a raggiungere una soluzione di compromesso..\nGrazie alla supremazia culturale conquistata dalla Francia di Luigi XIV, i modelli francesi, seppur in origine italiani, si diffusero un po' dovunque, dando vita a un periodo aureo francese grazie alla presenza di ottimi trattatisti, incontrando resistenza in Inghilterra, dove i maestri di letteratura dell'Universit\u00e0 di Oxford misero a punto la \"corsiva inglese\", solo in parte influenzato dai francesi, e in Germania, dove lo spirito riformista e nazionalista spinse i calligrafi locali verso una posizione vicina alla gotica, chiamata \"Fraktur\".\nSuccessivamente la calligrafia sub\u00ec un calo di interesse e decadde fino alla fine del XIX secolo, quando William Morris, l'Arts and Crafts Movement ed Edward Johnston la rivalutarono e la resero nuovamente popolare, imponendo la corsiva inglese. Molti importanti calligrafi contemporanei sono originari di Paesi anglosassoni, bench\u00e9 l'intera Europa esprima a tutt'oggi solide personalit\u00e0 in questa poco nota arte.\nTra i contemporanei, nomi rilevanti sono Hermann Zapf, Thomas Ingmire, Fernando Lembo di Pino, Rudolf Koch.\nCalligrafia estremo-orientale.\nLa calligrafia estremo-orientale usa tipicamente pennelli e inchiostro per scrivere i sinogrammi.\nLa calligrafia (in cinese, \"sh\u016bf\u01ce\" , lett. \"via/regola/metodo della scrittura\", in lingua vietnamita \"th\u01b0 ph\u00e1p\" (\u66f8\u6cd5), in coreano \"s\u014fye\" (), lett. \"abilit\u00e0 nella scrittura\" in giapponese \"shod\u014d\" , lett. \"la via della scrittura\") \u00e8 considerata un'arte importante nell'Asia orientale e la pi\u00f9 raffinata forma di pittura.\nLa calligrafia ha avuto ripercussioni sulla maggior parte delle forme d'arte delle aree influenzate dalla civilt\u00e0 cinese, ad esempio la pittura ad inchiostro e acqua, uno stile di pittura orientale che impiega l'inchiostro di china.\nMolti sono stati, inoltre, i calligrafi e gli artisti occidentali affascinati dalle scritture orientali che hanno operato in questi \"diversi territori\" dell'Arte della scrittura (shod\u014d).\nCalligrafia araba o ottomana.\nLa calligrafia araba \u00e8 spesso rappresentata nell'arte musulmana e svolge una funzione di ispirazione. Le scuole calligrafiche facevano parte del \"curriculum\" degli studenti di teologia.\nL'uso della calligrafia nell'arte fu favorito dalle restrizioni religiose sull'arte figurativa. Quando usata in maniera decorativa, la calligrafia araba \u00e8 spesso cos\u00ec ornata da risultare difficilmente leggibile anche a un occhio esperto ed \u00e8 spesso impreziosita da elaborati di oro e da incorniciature a colori."}
{"id": "64777", "revid": "767487", "url": "https://it.wikipedia.org/wiki?curid=64777", "title": "Paradiso perduto (film 1998)", "text": "Paradiso perduto (\"Great Expectations\") \u00e8 un film del 1998 diretto da Alfonso Cuar\u00f3n, tratto dal celebre romanzo di Dickens \"Grandi speranze\". Tra i protagonisti vi sono Gwyneth Paltrow, che interpreta il ruolo di Estella, ed Ethan Hawke, che interpreta Finnegan Bell.\nTrama.\nIl giovane artista Finnegan Bell, nato e cresciuto in Florida, ha una passione ossessiva e morbosa per la fredda e affascinante Estella, la sua musa ispiratrice, conosciuta per puro caso. Malgrado tutti, e soprattutto la zia di Estella, gli dicano che lei gli spezzer\u00e0 il cuore, Finn decide fin da bambino di conquistarla. Anni dopo il loro primo incontro, grazie ad un misterioso benefattore, Finn parte per New York per cercare di realizzare i suoi sogni di artista; qui incontra Estella, che inizia a posare per lui. I suoi sogni iniziano a realizzarsi insieme alle sue paure.\nDisegni.\nTutti i disegni e i quadri realizzati dal protagonista, sia da bambino sia da adulto, sono opera del pittore italiano Francesco Clemente, attivo nel movimento artistico della Transavanguardia.\nIl doppiaggio italiano.\nL'edizione italiana del film \u00e8 a cura di Renzo Stacchi per Angriservices Edizioni."}
{"id": "64779", "revid": "287204", "url": "https://it.wikipedia.org/wiki?curid=64779", "title": "Paradiso perduto (disambigua)", "text": ""}
{"id": "64783", "revid": "287204", "url": "https://it.wikipedia.org/wiki?curid=64783", "title": "Shonen", "text": ""}
{"id": "64785", "revid": "433605", "url": "https://it.wikipedia.org/wiki?curid=64785", "title": "Foro (fiume)", "text": "Il Foro \u00e8 un fiume abruzzese. Nasce a Pretoro attraverso due rami che poi si andranno a congiungere in un unico ramo nel territorio del comune di Fara Filiorum Petri.\nDescrizione.\nIl suo bacino idrografico comprende un'area totale di 234,23\u00a0km\u00b2, considerando anche i numerosi affluenti, e bagna 10 comuni tutti in provincia di Chieti.\nL'asta principale del fiume, con uno sviluppo di 38\u00a0km, drena inizialmente il complesso delle alluvioni terrazzate che funge da raccordo fra la struttura della Maiella e i depositi argillo-marnosi del Calabriano. Nella parte bassa del bacino attraversa invece depositi pleistocenici permeabili.\nDal punto di vista paesaggistico la parte alta del bacino \u00e8 caratterizzata da versanti ripidi e boscosi tipici della media montagna appenninica, ai quali si succedono le zone collinari digradanti verso il mare. Nella parte bassa del bacino \u00e8 si trova una pianura alluvionale caratterizzata da una intensa attivit\u00e0 agricola. Ha ridotto nell'ultimo secolo drasticamente la sua portata, causando, sul suo corso, la chiusura di impianti di ditte produttrici di energia idroelettrica, nonch\u00e9 di antichi mulini ad acqua, di cui oggi rimangono solo i resti. Lungo le sue sponde si trovano piccolissimi insetti chiamati plecotteri, la cui presenza \u00e8 indice di acqua pulita. \nIl fiume, costeggiato dalla Strada Statale 263, ha dato il nome alla Val di Foro, sfocia nel territorio di Ortona nell'omonima frazione.\nAffluenti.\nIl fiume Foro riceve lungo il suo percorso i contributi di diversi affluenti:"}
{"id": "64789", "revid": "2145227", "url": "https://it.wikipedia.org/wiki?curid=64789", "title": "Papa Adriano VI", "text": "Biografia.\nFormazione e carriera ecclesiastica.\nNacque a Utrecht, figlio di Florens, un ebanista, e di sua moglie Geertruid; studi\u00f2 presso i Fratelli della vita comune, a Zwolle o a Deventer.\nIl doppio cognome di Adriaan, \"Boeyens d'Edel\" o \"Boeyens Dedel\", deriva dal nome proprio del nonno paterno, \"Boeyens\" d'Edel, che divenne cognome patronimico del padre, Florens \"Boeyenszoon\", e dal cognome del bisnonno, Jan \"Edel\", che divenne \"d'Edel\" quando pass\u00f2 al figlio Boeyens \"d'Edel\" e successivamente \"Dedel\" quando pass\u00f2 al nipote Florens Boeyenszoon Dedel, diventando il doppio cognome \"Boeyens Dedel\" di Adriaan e degli altri discendenti.\nA Lovanio studi\u00f2 filosofia, teologia e diritto canonico, diventando dottore in teologia nel 1491, diacono della Collegiata di San Pietro e vicecancelliere dell'universit\u00e0. Fu vicinissimo alla \"Devotio moderna\".\nNel 1507 venne nominato precettore del futuro imperatore Carlo V, che all'epoca aveva solo sette anni. Venne inviato in Spagna nel 1515 in missione diplomatica; Carlo gli assicur\u00f2 la successione alla sede di Tortosa, e il 14 novembre 1516 lo nomin\u00f2 Inquisitore generale d'Aragona. Nel 1517 papa Leone X lo cre\u00f2 cardinale presbitero del titolo di Santi Giovanni e Paolo.\nMentre Carlo era ancora minorenne, Adriano venne associato con il cardinale Francisco Jim\u00e9nez de Cisneros al governo della Spagna. Dopo la morte di quest'ultimo, Adriano venne nominato, il 14 marzo 1518, Generale delle Inquisizioni riunite di Castiglia e Aragona, ruolo nel quale ag\u00ec fino alla partenza da Tarragona alla volta di Roma, il 4 agosto 1522: egli, comunque, nutriva troppa fiducia nel prossimo per contrastare gli abusi che Francisco Jim\u00e9nez de Cisneros era invece stato in grado di reprimere.\nQuando Carlo part\u00ec per i Paesi Bassi, nel 1520, nomin\u00f2 Adriano reggente di Spagna: come tale dovette affrontare la cosiddetta rivolta dei comuneros.\nL'elezione al Soglio.\nAl conclave tenutosi tra il 27 dicembre 1521 ed il 9 gennaio 1522 parteciparono 39 cardinali, di cui 36 italiani.\nIl cardinale Florenszoon non era presente. Fu l'ultima volta che venne scelto un cardinale non presente al conclave.\nIl pontificato.\nIl 9 gennaio 1522 fu eletto papa praticamente all'unanimit\u00e0. Incoronato a San Pietro il 31 agosto, all'et\u00e0 di sessantatr\u00e9 anni, si avvi\u00f2 sul cammino solitario del riformatore; il suo programma era quello di attaccare uno alla volta tutti i pi\u00f9 noti abusi, ma nel suo tentativo di migliorare il sistema di concessione delle indulgenze venne ostacolato dai suoi cardinali; e ridurre il numero delle dispense matrimoniali era impossibile, perch\u00e9 le entrate erano state incamerate con anni di anticipo da Leone X.\nGli italiani videro in lui un pedante professore straniero, cieco di fronte alla bellezza dell'antichit\u00e0 classica. Adriano VI ridusse di molto gli stipendi dei grandi artisti: musicisti come Carpentras, il compositore e cantore da Avignone che era maestro di cappella sotto Leone X, lasciarono Roma in quel periodo, a causa dell'indifferenza, se non all'aperta ostilit\u00e0, di Adriano nei confronti dell'arte; i livelli qualitativi musicali del Vaticano declinarono significativamente durante il suo pontificato; perfino la volta della Cappella Sistina, dipinta da Michelangelo Buonarroti, rischi\u00f2 di andare distrutta per la sua ostilit\u00e0 nei confronti dell'arte. Anche come uomo di pace tra i pr\u00ecncipi cristiani, che sperava di unire in una guerra difensiva contro l'Impero ottomano, fu un fallimento: nell'agosto 1523 fu apertamente costretto ad allearsi con Sacro Romano Impero, Inghilterra, Repubblica di Venezia contro la Francia; nel frattempo, nel dicembre del 1522, il sultano Solimano il Magnifico aveva conquistato Rodi.\nNella gestione delle prime fasi della rivolta protestante in Germania, Adriano non riconobbe completamente la gravit\u00e0 della situazione. Durante una dieta che si tenne nel dicembre 1522 a Norimberga, venne rappresentato dal cardinale Francesco Chieregati, le cui istruzioni contenevano la franca ammissione che il disordine della Chiesa scaturiva dalla Curia stessa e che proprio da l\u00ec la riforma doveva iniziarsi. Comunque, il gi\u00e0 professore e inquisitore generale era fermamente ostile a cambiamenti nella dottrina e richiese che Martin Lutero venisse punito per eresia.\nAdriano mor\u00ec il 14 settembre 1523, alla fine di un pontificato troppo breve per essere efficace. Fu l'ultimo papa non italiano fino all'elezione di papa Giovanni Paolo II nel 1978 e fu l'ultimo papa proveniente dal Sacro Romano Impero, nonch\u00e9 unico papa di origine olandese.\nPubblicazioni di Adriano VI.\nAdriano pubblic\u00f2 \"Quaestiones in quartum sententiarum praesertim circa sacramenta\" (Parigi, 1512, 1516, 1518, 1537; Roma, 1522), e \"Quaestiones quodlibeticae XII.\" (I ed., Lovanio, 1515).\nNelle \"Quaestiones in quartum Sententiarum\", un'opera non dottrinale, Adriano VI scrisse che il papa \u00e8 fallibile, anche in materia di fede; tale opera, che fu ristampata con la sua autorizzazione dopo l'elezione al soglio pontificio, contiene anche l'affermazione che diversi papi abbracciarono e insegnarono dottrine eretiche. Quest'opera ha fatto discutere: i cattolici sostengono che si tratta solo di un'opinione personale, non di un'affermazione \"ex cathedra\", e quindi non \u00e8 in conflitto con il dogma dell'infallibilit\u00e0 papale; altri sostengono che il concetto di \"ex cathedra\" si sia affermato solo nel XIX secolo.\nCardinali creati da Adriano VI.\nPapa Adriano VI durante il suo pontificato ha creato un solo cardinale, in un concistoro svoltosi il 10 settembre 1523.\nGenealogia episcopale e successione apostolica.\nLa genealogia episcopale \u00e8:\nLa genealogia episcopale \u00e8:"}
{"id": "64791", "revid": "1745275", "url": "https://it.wikipedia.org/wiki?curid=64791", "title": "Alfa Romeo Giulia GT", "text": "LAlfa Romeo Giulia GT \u00e8 una coup\u00e9 derivata dalla Giulia costruita dall'Alfa Romeo tra il 1963 e il 1975.\nStoria del modello.\nLa Giulia GT avrebbe sostituito la Giulia Sprint 1600, una Giulietta Sprint con motore 1.6 della Giulia Ti, di cui mantiene l'impostazione generale della carrozzeria e anche la classica collocazione motore e cambio anteriore con trazione posteriore. La carrozzeria, opera di un giovanissimo Giorgetto Giugiaro all'epoca in forze alla Bertone, era montata sul pianale della berlina \"Giulia Ti\" con passo accorciato da 2510 a 2350 mm ed era una filante coup\u00e9 sportiva 2+2. \nIl curioso \"scalino\" anteriore che caratterizzava tutte le versioni prodotte fino al 1968 e parte di quelle prodotte fino al 1971 era dovuto ad un ripensamento tra l'approvazione del disegno e la messa in produzione dell'auto. Originariamente doveva essere una presa d'aria, poi abolita per contenere i costi, che lasciando spazio allo \"scalino\" ne ha definito una importante (e riconoscibile) cifra stilistica. \nQuest'auto grazie alle sue linee e alle ottime qualit\u00e0 stradali divenne una delle vetture pi\u00f9 ambite del periodo.\nFurono prodotte diverse versioni di Giulia GT nelle varie serie che si possono classificare in: \"Sprint GT\", \"GT Junior\", \"GTC\", \"GTA,\" e \"GT Veloce\".\nGiulia Sprint GT e GTC.\nL'Alfa Romeo Giulia Sprint GT fu mostrata in anteprima alla stampa il 9 settembre 1963 assieme alla sua linea di montaggio, appena terminata nel nuovissimo stabilimento di Arese, in cui fu la prima auto prodotta, anche se motore e cambio erano ancora realizzati al Portello. Tre giorni dopo avvenne la presentazione ufficiale al pubblico al Salone dell'automobile di Francoforte dove iniziarono gli ordini.\nIn verit\u00e0 le consegne iniziarono a dicembre perch\u00e9, al momento della presentazione e messa in listino, sugli esemplari pre-serie della \"Giulia Sprint GT\" si stavano ultimando i test di verifica. Fu proprio durante lo svolgimento di questi ultimi test che, il 30 ottobre, perse la vita Edoardo Monego, ingegnere collaudatore dell'Alfa Romeo che aveva seguito tutto lo sviluppo della nuova vettura. Uscito in strada per testare alcune varianti al motore e agli pneumatici, si scontr\u00f2 frontalmente con una Peugeot 404 che stava completando un'inversione di marcia sulla SP 233, in localit\u00e0 Torretta.\nLa prima versione (serie 105.02) \u00e8 mossa dal motore quattro cilindri in linea in lega leggera con distribuzione bialbero di 1570 cm\u00b3 (serie AR00502) derivato dalla berlina TI e potenziato a 106 cv grazie all'adozione di due carburatori doppio corpo Weber e differenti fasature di distribuzione e accensione. La velocit\u00e0 massima supera i 180 km/h. Le sospensioni, derivate dalla berlina erano le pi\u00f9 tecnologicamente avanzate del periodo, sono a ruote indipendenti all'anteriore con doppi quadrilateri, molle elicoidali, ammortizzatori idraulici telescopici non coassiali e barra antirollio e a ponte rigido al posteriore con puntoni di reazione longitudinali, triangolo superiore antiscuotimento, molle elicoidali e ammortizzatori idraulici telescopici coassiali.\nLa meccanica \u00e8 la stessa della berlina eccetto che per i freni, a disco Dunlop su tutte le ruote. Infatti le prime 22.000 berline \"1600 TI \"costruite hanno freni a tamburo a tre ceppi e, solo dal 1963, freni a disco, come la Sprint GT.\nGli interni, invece, sono specifici, con nuovi sedili, pannelli porta e cruscotto \"piatto\" con strumenti circolari a fondo nero. La leva del cambio a 5 marce \u00e8 a cloche, quell'anno solo optional sulla berlina.\nNel 1965 la carrozzeria Touring di Milano propose all'Alfa Romeo un'elegante trasformazione cabriolet, denominata \"Giulia GTC\", che mantiene la configurazione 2+2 e ricalca la sagoma della \"GT\" fino alla linea di cintura. I problemi di tenuta all'acqua, le difficolt\u00e0 aziendali della Touring e, soprattutto, il lancio della Spider \"Duetto\", limitarono la diffusione della \"GTC\" a un migliaio di esemplari.\nGiulia Sprint GTA.\nNel 1965 l'Autodelta, neonata societ\u00e0 diretta da Carlo Chiti dedita a preparare le Alfa Romeo per le gare, diede vita alla versione pi\u00f9 sportiva di tutte, l'Alfa Romeo Giulia Sprint GTA, dove \"A\" sta per \"alleggerita\". Nata per primeggiare nel Challenge europeo Turismo contro Ford Cortina Lotus, BMW 1800 TISA e Mini Cooper S era una versione profondamente alleggerita della Sprint GT con carrozzeria in alluminio (Peraluman 25), cristalli in plexiglass, interni semplificati, sospensioni modificate e motore 1.6 potenziato con due carburatori Weber doppio corpo da 45 mm e doppia accensione (decenni dopo denominata Twin Spark e adottata in varie configurazioni sulle vetture di serie), erogante in configurazione stradale 115 cavalli a 6.000 giri al minuto, per una velocit\u00e0 massima di 185 km/h.\nSchierata immediatamente in gara con ulteriori elaborazioni dell'Autodelta stessa ottenne innumerevoli vittorie in tutto il mondo in pista, in salita e nei rally, con piloti del calibro di Andrea de Adamich, Gian Luigi Picchi, Spartaco Dini, Ignazio Giunti, Nanni Galli, Luigi Pozzo, Teodoro Zeccoli, Mario Casoni, Carlo Facetti, Nino Vaccarella, Lucien Bianchi, Herbert Schultze, Gijs Van Lennep e Toine Hezemans.\nGiulia Sprint GT Veloce.\nNel 1965 il nuovo stabilimento di Arese raggiunse la piena operativit\u00e0, i modelli Giulia Sprint e Giulia Spider, ultime derivazioni della gamma Giulietta, uscirono dal listino, consentendo all'Alfa Romeo di aumentare la produzione della gamma Giulia. Cos\u00ec apparve la Giulia Sprint GT Veloce (serie 105.36), versione pi\u00f9 prestigiosa, potente e migliorata della Giulia Sprint GT standard. Questa versione \u00e8 riconoscibile anteriormente dai 3 profili cromati sulla calandra anteriore nera a nido d'ape, dagli stemmi rotondi smaltati raffiguranti il Quadrifoglio verde posti sui montanti posteriori e dalla Scritta \"Veloce\" a lato del faro posteriore destro. \u00c8 caratterizzata da finiture interne pi\u00f9 curate con plancia rivestita in finto legno, rivestimenti pi\u00f9 pregiati e sedili anteriori avvolgenti. La nuova versione equipaggiata con il nuovo motore serie 00536, una variante rivista e potenziata a 109 CV del bialbero da 1570 cm\u00b3, garantiva prestazioni notevolmente superiori alla \"Giulia Sprint GT\" grazie a una migliore erogazione della coppia, nonostante l'apparentemente modesto incremento della potenza\".\" Quattroruote nella sua prova su strada riscontr\u00f2 una velocit\u00e0 massima di 187\u00a0km/h e un tempo di accelerazione sul chilometro con partenza da fermo pari a 31\" e 4/10, valori che ponevano la \"Giulia Sprint GT Veloce\" al vertice della categoria e quasi alla pari con sportive titolate di maggiore cilindrata.\nGT 1300 Junior.\nVisto il buon successo commerciale della Sprint GT nacque l'idea di lanciare una versione meno impegnativa della vettura, dotandola di un motore di cilindrata minore e di finiture pi\u00f9 economiche, in modo da proporre un valido prodotto ad un prezzo e un costo di gestione inferiori e sostenibili da una nuova ampia fascia di clientela giovane in continua espansione grazie agli effetti del boom economico.\nIn attuazione di tale strategia commerciale, nel 1966, accanto alle versioni Sprint GT con motore di 1,6 litri, entr\u00f2 in listino una versione con cilindrata ridotta a 1290\u00a0cm\u00b3 dotato di 89 cv, motore serie 00530, battezzata GT 1300 Junior (serie 105.30). La Junior aveva un allestimento semplificato: niente servofreno, pavimento in gomma, plancia in plastica priva di consolle centrale, volante a due razze, sedili meno profilati, assenza di accendisigari e borchie coprimozzo diverse. senza inserti in plastica. Il successo fu superiore alle aspettative e, grazie anche alle prestazioni non molto inferiori ai modelli 1600, gli allestimenti Junior rappresentarono ben presto la grande maggioranza delle Giulia GT vendute. Nel decennio di produzione, le Alfa Romeo GT hanno totalizzato 105.494 esemplari, di cui 91.195 nella versione \"1300\" e 14.299 in versione \"1600\" Junior.\nNel 1967 le Junior furono dotate di servofreno, dapprima come kit \"after-market\" da montare presso le concessionarie, poi montato direttamente in fabbrica, mentre nel 1969, pur mantenendo lo \"scalino\", persero il cruscotto \"piatto\" a quattro strumenti e vennero dotate di una nuova plancia in plastica nera, simile a quella della 1750 GT Veloce. Tutta la gamma benefici\u00f2 dell'introduzione dell'alternatore al posto della dinamo e della frizione con molla a diaframma e comando idraulico, generalizzata su tutta la gamma Giulia.\nNel 1971 le GT Junior adottarono il frontale ristilizzato e privo di \"scalino\" della pi\u00f9 potente 1750 GT Veloce. L'unificazione, tuttavia, non fu totale perch\u00e9 le \"Junior\" avevano fari singoli (anzich\u00e9 doppi) e una diversa grigliatura della calandra. Con il \"restyling\", comunque, la gamma Junior guadagn\u00f2 un motore: accanto al 1300 da 89 cv era infatti nuovamente disponibile il 1600 da 109 cv (quello 00536 che fu della Giulia Sprint GT Veloce). La sigla Veloce dal 1968 fu riservata ai modelli pi\u00f9 potenti come la 1750 GT e, successivamente, 2000 GT.\nNel 1974 le GT Junior (1300 e 1600) beneficiarono dell'unificazione estetica con la 2000 GT Veloce introdotta nel 1971 adottando la stessa calandra cromata a quattro fari, plancia, interni e sedili uguali differenziandosi esteticamente solo per i fanali posteriori pi\u00f9 piccoli e per la mancanza dei rostri dei paraurti. Questa versione \u00e8 conosciuta come \"Unificato\", e vede l'adozione del motore di 1,6 litri tipo 00526/A*S, leggermente rivisto nella messa a punto per ridurre inquinamento e consumi e con potenza ridotta a 106 cv.\n1750 GT Veloce.\nNel 1967 le Giulia Sprint GT Veloce lasciarono il posto alla nuova versione, denominata 1750 GT Veloce (senza il nome Giulia), con motore delle nuova 1750 berlina. Rispetto ai modelli precedenti, oltre alla cilindrata maggiorata da 1570 a 1779\u00a0cm\u00b3 e potenza aumentata a 118 CV, la nuova evoluzione della serie 105 aveva la carrozzeria modificata\u02d0 la parte anteriore fu ridisegnata eliminando il tipico \"scalino\", con mascherina nera a singolo baffo cromato dotata di quattro fanali circolari, gli interni di diametro pi\u00f9 piccolo. I fari posteriori erano specifici del modello con il catadiottro rifrangente posto orizzontalmente al centro del faro, e sui montanti posteriori comparvero gli stemmi rotondi smaltati raffiguranti il Quadrifoglio Dorato. Anche gli interni furono rinnovati con nuova plancia e nuovi strumenti, inediti sedili profilati con poggiatesta anteriori estraibili e tunnel centrale dotato di strumenti supplementari. Il 1750 GT Veloce versione America con iniezione meccanica SPICA \u00e8 la versione base da cui vennero derivate le GTAm che dominarono nelle competizioni europee dal 1966 al 1973.\nNel 1969 venne presentata la seconda serie della 1750 GT Veloce con alcuni ritocchi, tra cui le luci di posizione anteriori integrate nel frontale, nuovi paraurti e rostri , diverse coppe ruota, fanali posteriori uguali a quelli delle altre GT, diversi sedili e pannelli e pedaliera incernierata in alto. Il nuovo motore AR00548 dotato di due carburatori doppio corpo (indifferentemente Solex, Dell'Orto o Weber) garantisce prestazioni ancora migliori sia in accelerazione e che in ripresa con la velocit\u00e0 massima leggermente aumentata, ora oltre i 190\u00a0km/h.\n2000 GT Veloce.\nL'esperienza sportiva del 1750 GTAm comport\u00f2 negli anni lo sviluppo del propulsore da 1779 a 1962\u00a0cm\u00b3. Il nuovo motore, senza sovralimentazione da gara, destinato alla produzione stradale fu indicato dalla sigla AR00512. Nel 1971, quando la 1750 berlina venne sostituita dalla 2000 berlina anche la 1750 GT Veloce venne sostituita dalla 2000 GT Veloce (Alfa Romeo serie 105.21). L'aumento di cilindrata conseguente al nuovo alesaggio di 84mm, e il mantenimento della distribuzione a catena, port\u00f2 la potenza a 132 cv DIN (150 cv SAE). La 2000 GT veloce present\u00f2 rinnovamenti sia tecnici sia estetici: nuova mascherina anteriore a barre cromate con scudetto Alfa Romeo in rilievo e fanali integrati, luci posteriori maggiorate con luci retromarcia integrate (gi\u00e0 viste sulla seconda serie della 1750 GT Veloce versione america (tipo 105.51); inedita consolle centrale con strumentazione realizzata dalla \"Jaeger\", collocazione della strumentazione secondaria raggruppata in stile \"quadrifoglio\" tra tachimetro e contagiri dietro il volante a calice Hellebore; nuovi sedili anteriori. Tra gli optionals erano disponibili il differenziale autobloccante TorqueSen al 25% (molto diffuso), l'aria condizionata, i cerchi in lega \"Millerighe\" della Campagnolo (la Cromodora produsse parallelamente un modello praticamente identico), la vernice metallizzata ed i vetri atermici \"azzurrati\". La 2000 GT Veloce, fino al 1974, \u00e8 l'unica Alfa Romeo ad esporre, sui montanti posteriori, il distintivo sportivo raffigurante il biscione (verde smaltato in campo bianco) al posto del tradizionale quadrifoglio verde, oppure oro. Dal 1974, con la presentazione della quarta serie della GT Junior (soprannominata, appunto, \"Unificato\"), tutta la gamma GT presenter\u00e0 tale particolare distintivo sempre sui montanti posteriori.\nL'incremento delle prestazioni port\u00f2 la velocit\u00e0 massima dichiarata ad oltre 195 km/h. L'accelerazione media riscontrata sui modelli non elaborati era di 7,2 secondi (un secondo meno della variante berlina) per raggiungere i 100 km/h (l'originale verifica fu fatta sul parametro delle 60 miglia orarie) e il tempo di 12 secondi e 6 decimi per percorrere, con partenza da fermo, la distanza di 400 metri (che corrisponde al 1/4 di miglio tipico dei test statunitensi). Queste rilevazioni furono effettuate dal mensile U.S. \"Hot Rod\" nel mese di ottobre 1980. La rivista defin\u00ec l'Alfa Romeo 2000 GT Veloce \"\"the only european car able to be called muscle car\",\" cio\u00e8 \"l'unica auto europea che potesse essere definita una muscle car\". \nLe qualit\u00e0 sportive, in parte ereditate dalla GTAm, hanno permesso a molte 2000 GT Veloce di essere modificate nel propulsore originale 00512 ed impiegate per le competizioni, riducendo il parco delle vetture originali a disposizione dei collezionisti. La 2000 GT Veloce, nel primo annuale \"Alfa Revival Cup\" del 2013\", ha concluso, in configurazione stradale originale, al primo e secondo posto della classifica assoluta, davanti alle versioni da competizione GTAm, cos\u00ec come documentato dalla rivista italiana Autocapital del novembre 2013.\nLa 2000 GT Veloce fu prodotta, fino al 1975, in quasi 38.000 esemplari di cui 6.337 venduti negli Stati Uniti (cui furono applicati paraurti addizionali per rispettare l'omologazione USA e una targhetta con dicitura \"Alfa Romeo\" posta sopra il badge del cofano posteriore) e 5.451 allestiti con guida a destra.\nLe eredi.\nCon questo modello fin\u00ec la produzione delle Giulia GT che furono sostituite dall'Alfa Romeo Alfetta GT, basata sull'Alfetta con schema transaxle e ponte posteriore De Dion. A met\u00e0 degli anni '90 l'Alfa Romeo, ormai parte del Gruppo Fiat, lanci\u00f2 la GTV e la Spider, due sportive ispirate anche alla Giulia GT che condividono il pianale e la meccanica, proprio come la Giulia GT e lo Spider Duetto negli anni '60. Nel 2003, sulla base dell'Alfa 147, \u00e8 nata l'Alfa GT, una sportiva, sempre disegnata dalla Bertone, ispirata proprio dalla Giulia Sprint GT.\nLe competizioni.\nCome da tradizione Alfa Romeo questa coup\u00e9 venne ampiamente utilizzata nelle competizioni della gran turismo, super turismo,e nei rally grazie alle buone doti di agilit\u00e0 e maneggevolezza. Nei rally la Giulia GT eccetto una vittoria nella Mitropa Rally Cup nell'edizione del 1966 e nella Coupe des Alpes sempre nel 1966, ottenne poche vittorie nelle gare rallistiche poich\u00e9 venne penalizzata principalmente dalla trazione posteriore, mentre nelle gare gran turismo, superturismo, e nelle varie gare in pista e generalmente sull'asfalto, fu una vettura estremamente competitiva. Le vetture standard furono modificate per le competizioni inizialmente con le stesse modalit\u00e0 usate per la Giulietta SV, i proprietari-piloti elaboravano la propria vettura nelle loro officine di fiducia, poi, mentre le competizioni si facevano sempre pi\u00f9 specialistiche, nacquero diversi preparatori, talora con una propria scuderia, che preparavano le vetture per le gare sia con parti originali Autodelta-Alfa Romeo che con pezzi autocostruiti.Nel 1965 con l'arrivo della GTA preparata dall'Autodelta cominciarono le moltissime vittorie in ogni disciplina delle Alfa Romeo, le GTA furono vincenti soprattutto in pista ma anche nei rally e addirittura in salita. Dopo la Sprint GTA (1.6) nacque la GTA 1300 Junior, pi\u00f9 leggera e migliorata grazie allo \"slittone\", un dispositivo inventato dall'Autodelta per migliorare la tenuta in curva che venne montato anche sulle altre GTA, e anche nel motore che, a dispetto della cilindrata ridotta, ripet\u00e9 i successi della prima versione. \nNelle competizioni comunque continuarono ad essere impiegate tutte le versioni della \"GT\" perch\u00e9 competitive nelle rispettive categorie anche se la GTA era l'unica in grado di puntare alla vittoria assoluta. L'ultima e pi\u00f9 prestazionale versione da competizione delle Sprint GT fu la 1750 GTAm, derivata dalla 1750 GT Veloce America era dotata di un motore ancora pi\u00f9 potente, che ottenne la vittoria assoluta al campionato europeo turismo del 1970 guidata dal pilota olandese Toine Hezemans, dove grazie al potenziamento del motore ebbe la meglio sulle auto rivali come Porsche 911 e BMW 2002. Quest'ultima versione in occasione del Centenario della Casa del Biscione nel 2010 \u00e8 stata votata da una giuria composta da giornalisti e appassionati come la pi\u00f9 affascinante Alfa Romeo mai prodotta.\nOggigiorno tutte le versioni di Giulia GT sono apprezzate nelle gare storiche, sia nelle rievocazioni in pista che nelle gare di regolarit\u00e0 storica e nei rally storici.\nDati di produzione.\nI modelli \"scalino\".\nCon il modo di dire \"scalino\" si intende la fessurazione e l'antistante piano trapezoidale, posti tra la parte anteriore del cofano motore e la calandra.\nTale dislivello \u00e8 dovuto al fatto che la direzione aziendale, poco prima delle fasi di assemblaggio della produzione di serie del primo modello \"Giulia Sprint GT\", decise di eliminare la vistosa presa d'aria sul centro del cofano, prevista nel progetto originale.\nNel frattempo, per\u00f2 erano gi\u00e0 state stampate le calandre e si opt\u00f2 per lasciare la feritoia fino all'esaurimento delle calandre costruite. Il successivo gradimento del pubblico sconsigli\u00f2 di porre rimedio al difetto che divenne la caratteristica distintiva di quel modello e delle seguenti versioni fino al 1969."}
{"id": "64792", "revid": "547034", "url": "https://it.wikipedia.org/wiki?curid=64792", "title": "Star di Kleene", "text": "In logica matematica e in informatica, la stella di Kleene (o \"chiusura di Kleene\", o \"operatore di Kleene\") \u00e8 un'operazione unaria definita su un insieme di stringhe o su un insieme di simboli o caratteri. In matematica, \u00e8 pi\u00f9 noto come la costruzione di un monoide libero. L'applicazione della stella di Kleene ad un insieme formula_1 viene scritta come formula_2; viene impiegata normalmente nelle espressioni regolari, contesto in cui Stephen Kleene ha introdotto originariamente tale concetto, stante ad indicare \"zero o pi\u00f9\".\nNozioni introduttive.\nSia formula_3 un insieme che chiameremo \"alfabeto\". Si definisce \"universo linguistico\" di formula_3, e si indica con formula_5, l'insieme formato dalle sequenze finite di elementi di formula_3. Gli elementi di formula_5, detti anche \"parole\", sono dunque ottenuti concatenando un numero arbitrario (ma finito) di elementi di formula_3, che prendono il nome di lettere dell'alfabeto. Se formula_9 e formula_10 sono due parole, indichiamo con formula_11 la parola ottenuta concatenando le parole date nell'ordine in cui compaiono.\nLa \"parola vuota\", ossia la sequenza costituita da zero elementi di formula_3, \u00e8 solitamente indicata con il simbolo formula_13. Per la parola vuota vale la seguente propriet\u00e0:\nPer ogni elemento formula_15 di formula_3, l'operazione di \"concatenazione\" si definisce come:\nSi dimostra che formula_5 coincide con la chiusura induttiva dell'insieme formato dalla parola vuota formula_13 rispetto all'insieme delle operazioni di concatenazione definite su tutti gli elementi di formula_3, ossia:\nSi definisce \"linguaggio\" sull'alfabeto formula_3 ogni sottoinsieme formula_23 di formula_5. Se formula_25, si indica con formula_26 la parola di formula_5 ottenuta giustapponendo formula_28 volte formula_29, ossia:\nSe indichiamo con formula_31 e formula_32 due linguaggi su formula_3, possiamo definire la seguente operazione di \"prodotto\" (o concatenazione) tra linguaggi:\nInoltre, se formula_23 \u00e8 un linguaggio, definiamo la seguente nozione di \"potenza\" formula_28-esima:\nDefinizione.\nSe formula_23 \u00e8 un linguaggio, si definisce star di Kleene l'operazione:"}
{"id": "64793", "revid": "3558", "url": "https://it.wikipedia.org/wiki?curid=64793", "title": "Jean-Henri Lambert", "text": ""}
{"id": "64803", "revid": "183666", "url": "https://it.wikipedia.org/wiki?curid=64803", "title": "Giovanni Romanini", "text": "Carriera.\nInizia la sua carriera nel cinema d'animazione, lavorando anche per Carosello, per il quale disegna \"Salomone pirata pacioccone\" e \"Tacabanda\".\nEsordisce nel mondo dei fumetti alla fine degli anni sessanta, in seguito al suo incontro con Magnus. Avendone assimilato lo stile e il tratto grafico, si alterna a lui nella realizzazione delle tavole prima di \"Kriminal\", poi di \"Satanik\", su testi di Max Bunker. Quando Magnus lascia la realizzazione di \"Alan Ford\" per dedicarsi ad altro, Romanini, che ne eseguiva le chine alternandosi a Paolo Chiarini, rester\u00e0 per alcuni anni nel team del personaggio, realizzando le chine anche sui disegni di Paolo Piffarerio, subentrato a Magnus. Collaborer\u00e0 poi per anni a moltissime opere successive di Magnus, in particolare come inchiostratore.\nSolo poco prima della fine della sua collaborazione alla serie gli furono affidate tre storie di \"Alan Ford\" che illustr\u00f2 interamente da solo, matite e chine, replicando lo stile di Magnus (n. 114 \"Prugna secca\" (dicembre 1978), n. 121 \"Tarlomania\" (luglio 1979), e n. 124 \"Un d\u00ec cos\u00ec\" (ottobre 1979)).\nCollabor\u00f2 poi con Magnus alla realizzazione della serie della \"compagnia della forca\" (19 numeri, dal 1977 per Edizioni Geis). Ha disegnato inoltre molti altri personaggi del genere nero ed erotico come Wallestein per la Edifumetto e Theo Kal\u00ec (qualche numero pubblicato nel 1973 e nel 1974 da Fotometalgrafica Emiliana), Ulula (36 numeri + 3 supplementi dal 1982 al 1985 per Edifumetto), Bionika (10 numeri nel 1984 e 1985 per Edifumetto), Pornostar (nel 1985 e 1986 per Edifumetto), Lady Domina (12 numeri nel 1988 e 1989 per Edifumetto), I ragazzi della 3\u00aa B (dal 1988 per Edifumetto, con Filippucci) e altri. La sua ultima collaborazione con Magnus fu per la realizzazione della storia dei Tex, \"La valle del terrore\", pubblicata nello speciale noto come \"Texone\" per la Bonelli, in cui si assunse il compito di disegnare i cavalli e rifinire alcune tavole.\nHa collaborato inoltre per quattro anni con la Disney nella realizzazione di quattro storie di Topolino, pubblicate dal numero 1941 al numero 2029.\nNel 2007 partecipa in qualit\u00e0 di intervistato in due documentari dedicati ai fumetti: \"Magnus\", dedicato al maestro Magnus, e \"The Diabolikal Super-Kriminal\", dedicato al fotoromanzo nero \"Killing\". Successivamente entra nello staff dei disegnatori della Bonelli per la serie a fumetti di Martin Myst\u00e8re.\n\u00c8 morto il 20 marzo 2020 a Bologna, all'et\u00e0 di 74 anni."}
{"id": "64809", "revid": "57342", "url": "https://it.wikipedia.org/wiki?curid=64809", "title": "Premio C\u00e9sar per i migliori costumi", "text": "Il premio C\u00e9sar per i migliori costumi (\"C\u00e9sar des meilleurs costumes\") \u00e8 un premio cinematografico francese assegnato annualmente dall'\"Acad\u00e9mie des arts et techniques du cin\u00e9ma\" a partire dal 1985.\nIl plurivincitore, con quattro riconoscimenti, \u00e8 Christian Gasc.\nAlbo d'oro.\nI vincitori sono indicati in grassetto, a seguire gli altri candidati."}
{"id": "64816", "revid": "124354295", "url": "https://it.wikipedia.org/wiki?curid=64816", "title": "Fenolftaleina", "text": "La fenolftaleina \u00e8 un comune indicatore di pH usato nelle titolazioni acido-base. La sua formula chimica bruta \u00e8 C20H14O4.\nA temperatura ambiente la fenolftaleina si presenta in forma di polvere cristallina bianca inodore, poco solubile in acqua (400mg/l) e solubile in etanolo (14\u00a0g/l). Dal punto di vista chimico, \u00e8 un acido molto debole.\n&lt;br&gt;Come indicatore, viene generalmente usata in forma di soluzione in etanolo allo 0,1%. \nA pH inferiori a 8,2 \u00e8 incolore, a pH superiori a 9,8 gli ossidrili perdono i loro atomi d'idrogeno e la molecola impartisce un intenso color porpora alla soluzione.\nNocivit\u00e0.\nUna volta largamente usato come lassativo, se ingerito ha effetti tossici.\nAll'uso abituale di fenolftaleina possono conseguire gravi reazioni avverse come osteomalacia e gastroenteropatia proteino-disperdente. La fenolftaleina pu\u00f2 essere responsabile anche di gravi reazioni allergiche (es. Sindrome di Stevens-Johnson). Dati sperimentali recenti sembrano dimostrare che all'uso cronico della fenolftaleina possa conseguire un effetto genotossico e cancerogeno. A tale riguardo, la FDA ha provveduto ad eliminare dai prodotti da banco la fenolftaleina ed i derivati del dantron, anch'essi sospettati di genotossicit\u00e0 e cancerogenicit\u00e0.\nLa Commissione unica del farmaco, ente del ministero della Sanit\u00e0, ne ha decretato la pericolosit\u00e0 gi\u00e0 nel 1997. \nTale decisione \u00e8 stata raggiunta a seguito di alcuni studi americani che hanno riscontrato una maggiore incidenza di tumori fra i pazienti che facevano largo uso di lassativi con tale principio attivo. \nGli esperimenti effettuati presso i laboratori del National Toxicology Program hanno confermato i sospetti: i ratti cui venivano iniettate dosi massicce di fenolftaleina sviluppavano cellule tumorali con una rapidit\u00e0 impressionante. \nIl 24 settembre 1997 l\u2019agenzia europea per i medicinali ha raccomandato ai Paesi membri di adottare provvedimenti restrittivi per i farmaci che contengono tale sostanza. \nIn Italia la prima denuncia sulla materia \u00e8 stata dell'Associazione per i diritti degli utenti e dei consumatori. \nLa Commissione Unica del Farmaco, investita del problema dall'allora ministro della Sanit\u00e0 Rosy Bindi, ha dato parere negativo alla vendita dei farmaci contenenti fenolftaleina. \nI lassativi messi al bando erano in uso da moltissimi anni e avevano una larga diffusione, tra gli altri il \"Verecolene\", il \"confetto Falqui\" e l'\"Euchessina\". I prodotti ora in commercio con quei nomi (a cui \u00e8 stata posposta la sigla C.M.) sono basati su altri principi attivi: bisacodile per Verecolene e confetto Falqui; sodio picosolfato per Euchessina.\nLe stesse ditte produttrici hanno annunciato il ritiro definitivo dal mercato dei lassativi a base di fenolftaleina. \nPrimo fra tutti il colosso Novartis, che ha annunciato la definitiva interruzione della produzione del suo \"Ormobil\".\nCiononostante \u00e8 ancora largamente impiegato nei laboratori come indicatore di pH, dove \u00e8 usato con le dovute precauzioni (evitare di annusare o di toccare con mani nude)."}
{"id": "64820", "revid": "15756", "url": "https://it.wikipedia.org/wiki?curid=64820", "title": "Trinit\u00e0 (cristianesimo)", "text": "La Trinit\u00e0 \u00e8 la dottrina fondamentale e pi\u00f9 importante delle chiese cristiane, quali la cattolica e quelle ortodosse, oltre che delle Chiese riformate storiche come quella luterana, quella calvinista e quella anglicana. Tale dottrina non viene comunque presentata in modo univoco. \nDescrizione.\nLa dottrina si \u00e8 precisata nell'ambito del Cristianesimo antico: prima nel credo del primo concilio di Nicea (325), poi nel Simbolo niceno-costantinopolitano (381), dove venne affermato come primo articolo di fede l'unicit\u00e0 di Dio e, come secondo, la divinit\u00e0 di Ges\u00f9 Cristo figlio di Dio e Signore, a seguito, tra le altre, della controversia suscitata dal teologo Ario, che negava quest'ultima.\nIl dogma della \"trinit\u00e0\" \u00e8 in relazione alla natura divina: esso afferma che Dio \u00e8 uno solo, unica e assolutamente semplice \u00e8 la sua \"sostanza\", ma comune a tre \"persone\" (o \"ip\u00f2stasi\") della stessa numerica sostanza (consustanziali) e distinte. Ci\u00f2 \u00e8 stato anche interpretato come se esistessero tre divinit\u00e0 (politeismo) o come se le tre \"persone\" fossero solo tre aspetti di una medesima divinit\u00e0 (per il modalismo semplici energie o modi di apparire della Divinit\u00e0). Le tre \"persone\" (o, secondo il linguaggio mutuato dalla tradizione greca, \"ip\u00f2stasi\") vengono d'altra parte tradizionalmente intese come distinte ma della stessa sostanza di Dio:\nNella dottrina trinitaria il Dio di Israele Yahweh racchiude tutta la Trinit\u00e0 ed \u00e8 quindi Padre Figlio e Spirito Santo. \nAl mistero della SS. Trinit\u00e0 \u00e8 dedicata, nella Chiesa cattolica, la Solennit\u00e0 della Santissima Trinit\u00e0, che ricorre ogni anno, la domenica successiva alla Pentecoste.\nLa dottrina trinitaria \u00e8 stata accolta dalla maggior parte dei Protestanti, particolarmente dal protestantesimo storico (di cui fanno parte fra gli altri il luteranesimo e il calvinismo).\nOrigine del termine e della nozione.\nIl termine \"trinit\u00e0\" deriva dal latino \"tr\u012bn\u012dtas-\u0101tis\" (a sua volta da \"tr\u012bnus\" = di tre, aggettivo distributivo di \"tr\u0113s\", tre) e fu utilizzato per la prima volta da Tertulliano nel II secolo, ad esempio nel suo \"De pudicitia\" (XXI). Occorre ricordare che prima di lui gi\u00e0 Teofilo di Antiochia (II secolo), apologeta cristiano di lingua greca, utilizz\u00f2 nel suo \"Apologia ad Autolycum\" (II,15) il termine analogo greco di \u03c4\u03c1\u03b9\u03b1\u03c2 (\"tri\u00e1s\").\nSe il termine \"trinit\u00e0\" non \u00e8 certamente antecedente al II secolo, la nozione che rappresenta sembrerebbe invece apparire gi\u00e0 a partire dal \"Vangelo di Matteo\" (I sec.):\nA tal proposito lo studioso e teologo cattolico francese Joseph Dor\u00e9 nota come l'espressione al singolare \"eis to onoma\" (\u03b5\u1f30\u03c2 \u03c4\u1f78 \u1f44\u03bd\u03bf\u03bc\u03b1) ovvero \"nel nome\" unitamente alle due ricorrenze della congiunzione \"kai\" (\u03ba\u03b1\u1f76), \"e\", quindi nel significato di \"del Padre 'e' del Figlio 'e' dello Spirito Santo\" evidenzierebbe la presenza di un credo gi\u00e0 trinitario.\nAllo stesso modo e in tale senso possono essere letti alcuni altri passi dei \"Vangeli\" canonici, ad esempio:\ne in particolar modo in alcuni passi del \"discorso dopo la cena\" riportato nel \"Vangelo di Giovanni\":\nJoseph Dor\u00e9 nota anche qui che se il termine greco \u03c0\u03bd\u03b5\u1fe6\u03bc\u03b1 (\"pne\u00fama\", \"spirito\", \"soffio\") \u00e8 certamente neutro esso viene indicato con il pronome relativo al maschile come ad evidenziarne la personificazione.\nLo storico delle religioni italiano Pier Cesare Bori spiega al riguardo:\nAllo stesso modo vi sono dei richiami alle tre figure divine nelle lettere attribuite agli apostoli:\nUno studio approfondito sulla presenza della Trinit\u00e0 nel Nuovo Testamento giunge a questa conclusione: \n\u00c9 ora possibile rispondere alla domanda, \"La dottrina delle Trinit\u00e0 \u00e8 presente nella Bibbia?\" La risposta \u00e8 che non c'\u00e8 un'affermazione formale della dottrina, ma una risposta al problema della Trinit\u00e0. Almeno tre autori neotestamentari, Paolo, Giovanni e l'autore della Lettera agli Ebrei sono consapevoli dell'esistenza di un problema. Paolo e l'autore della Lettera agli Ebrei si concentrano sulla relazione tra Cristo e Dio, ma Giovanni era conscio del problema della mutua relazione tra Padre, Figlio e Spirito Santo.\nNonostante questo anche la teologa cattolica statunitense Catherine Mowry Lacugna ricorda che sia gli esegeti sia i teologi concordano sul fatto che il Nuovo Testamento non contenga un'esplicita dottrina della Trinit\u00e0. Del tutto assente \u00e8 invece, sempre per gli esegeti e per i teologi, qualsivoglia riferimento alla dottrina della Trinit\u00e0 nell'Antico testamento.\nNel II secolo, san Melitone di Sardi afferm\u00f2 che Dio Padre aveva un corpo umano e divino come quello del Figlio Dio, e un'anima distinta da quella del Figlio Dio, unita al proprio corpo. Di fatto, si affermava la consustanzialit\u00e0 del Padre e del Figlio nella duplice natura umana e divina del corpo e dell'anima. In tale dottrina, la distinzione fra anima e spirito descritta in portava a identificare lo Spirito Santo Dio con l'unico spirito comune alle due anime e ai due corpi di Dio Padre e di Dio Figlio, in modo tale da unire due persone distinte in anima e corpo in un solo Dio tripersonale la cui sostanza \u00e8 Spirito. \nLo studioso cattolico statunitense William J. Hill nota comunque come questo \"trinitarismo elementare\" sia presente anche nell'opera di Clemente di Roma (I secolo) il quale nella \"Prima lettera di Clemente\" (cfr. 58 e 46) si richiama espressamente a Dio Padre, al Figlio, allo Spirito, menzionando tutti e tre insieme. Allo stesso modo Ignazio di Antiochia (inizi II secolo) nella sua \"Lettera agli Efesini\" (cfr. 9) chiama il cristiano a \"incorporarsi\" nel tempio divino come per diventare uno con Cristo, nello Spirito fino alla filiazione del Padre. Ciononostante, anche per lo studioso statunitense, la soluzione trinitaria, per come successivamente verr\u00e0 proposta, era ancora ben lontana.\nSviluppo della nozione nei teologi e nei confronti conciliari del IV e V secolo.\nCome \u00e8 possibile affermare che Dio \u00e8 \"uno e trino\"? Secondo la fede cristiana la natura divina \u00e8 al di l\u00e0 della conoscenza scientifica, ed \u00e8 incomprensibile e non conoscibile se non fosse per quanto \u00e8 dato sapere attraverso la rivelazione divina. Quindi la dottrina trinitaria non \u00e8 una conoscenza, come quella dell'esistenza di Dio, a cui si potrebbe pervenire attraverso la ragione umana o la speculazione filosofica, sebbene anch'essa non sia dimostrabile. Tuttavia molti teologi e filosofi cristiani (cfr. Agostino d'Ippona) hanno scritto innumerevoli trattati per spiegare la paradossale identit\u00e0 unica e trina di Dio, che \u00e8 un mistero della fede, un dogma (cio\u00e8 una verit\u00e0 irrinunciabile anche se non compiutamente dimostrabile) in cui ogni cristiano-cattolico \u00e8 tenuto a credere (dal Concilio di Nicea del 325 E.V. in poi) se vuol essere tale.\nUnicit\u00e0, Unit\u00e0 e Trinit\u00e0 di Dio.\nDio \u00e8 uno solo, e la divinit\u00e0 unica. La Bibbia ebraica pone questo articolo di fede sopra tutti gli altri, e lo circonda di numerosi ammonimenti a non abbandonare questo fondamento della fede, mantenendo la fedelt\u00e0 al patto che Dio ha fatto con gli ebrei: \"Ascolta Israele, il Signore nostro Dio \u00e8 uno solo\", \"tu non avrai altri dei di fronte a me\" e anche \"Questo ha detto il Signore re d'Israele e suo redentore, il Signore delle schiere: io sono il primo e l'ultimo, e oltre a me non c'\u00e8 alcun Dio\".\nOgni formula di fede che non insista sull'unicit\u00e0 di Dio, o che associ nell'adorazione un altro essere diverso da Dio, oppure che ritenga che Dio possa venire all'esistenza nel tempo anzich\u00e9 essere Dio dall'eternit\u00e0, \u00e8 contraria alla conoscenza di Dio, secondo la comprensione trinitaria dell'Antico Testamento. Lo stesso tipo di comprensione \u00e8 presente nel Nuovo Testamento: Non c'\u00e8 altro Dio se non uno. Gli \"altri dei\" di cui parla San Paolo non sono affatto dei, ma sostituti di Dio, cio\u00e8 esseri mitologici o demoni.\nSecondo la visione trinitaria, \u00e8 scorretto dire che il Padre o il Figlio, in quanto alla divinit\u00e0, siano due esseri. L'affermazione centrale e cruciale della fede cristiano-cattolica \u00e8 che esiste un solo salvatore, Dio, e la salvezza \u00e8 manifestata in Ges\u00f9 Cristo, attraverso lo Spirito Santo. Lo stesso concetto pu\u00f2 essere espresso in quest'altra forma:\nIn parole semplici \u00e8 possibile esprimere il mistero della Trinit\u00e0 nell'Unit\u00e0 dicendo che il solo Dio si conosce (nel suo Figlio, Verbo, Pensiero, Sapienza) e si ama in esso (Spirito Santo, Amore). Il Padre \u00e8 trascendente e nessun vivente pot\u00e9 vederlo, attraverso il corpo di uomo di Ges\u00f9 pot\u00e9 rivelarsi ed essere visto e creduto dagli uomini.\nLa Trinit\u00e0 e Agostino.\nA tale proposito \u00e8 interessante leggere quanto scritto da sant'Agostino nel \"De Trinitate\" e in altre opere per tentare una chiarificazione del concetto di unica Sostanza e tre Persone. Nell'uomo, ragiona Agostino, si pu\u00f2 distinguere la sua realt\u00e0 corporale (\"esse\"), la sua intelligenza (\"nosse\") e la sua volont\u00e0 (\"velle\"). Se Dio ha creato l'uomo a propria immagine e somiglianza \u00e8 allora necessario che questi tre aspetti appartengano anche alla Divinit\u00e0, anche se in modo perfetto e divino, non imperfetto e umano: cos\u00ec Dio \u00e8 Essere (Padre), Verit\u00e0 (Figlio) e Amore (Spirito Santo).\nEcco alcune citazioni bibliche al riguardo:\nCreazione dell'Universo.\nLa creazione dell'universo viene attribuita alla Trinit\u00e0 tutta intera; Dio Padre crea l'universo per mezzo del Figlio (\"il Verbo\",\"la Parola\") e \"donando\" o \"riempiendolo\" di Spirito Santo.\nIl credo recita infatti: \nLa fonte di questa interpretazione \u00e8 in Genesi, al primo capitolo, Dio crea il mondo attraverso la Parola, espresso con la duplice formula: \"Dio disse...\" e \"Dio chiam\u00f2 ...\". Questo \u00e8 appunto il \"Verbo di Dio\", ossia nella visione cristiana proprio la seconda persona della Trinit\u00e0, ovvero il Cristo. Valga, a titolo di esempio il racconto della creazione:\nPrimo giorno:\nSecondo giorno:\ne cos\u00ec prosegue nei \"giorni\" successivi con lo stesso schema, fino alla creazione dell'Uomo:\nAnche lo Spirito Santo, che \u00e8 la relazione d'amore fra il Dio Padre e il Figlio, terza persona della Trinit\u00e0, partecipa alla creazione:\nNatura e ruolo di Ges\u00f9.\nIn ambito teologico trinitario viene fatta una distinzione fra la Trinit\u00e0 da un punto di vista \"ontologico\" (ci\u00f2 che Dio \u00e8) e da un punto di vista \"ergonomico\" (ci\u00f2 che Dio fa). Secondo il primo punto di vista le persone della Trinit\u00e0 sono uguali, mentre non lo sono dall'altro punto di vista, cio\u00e8 hanno ruoli e funzioni differenti.\nL'affermazione \"figlio di\", \"Padre di\" e anche \"spirito di\" implica una dipendenza, cio\u00e8 una subordinazione delle persone. Il trinitarismo ortodosso rifiuta il \"subordinazionismo ontologico\", esso afferma che il Padre, essendo la fonte di tutto, ha una relazione monarchica con il Figlio e lo Spirito. Ireneo di Lione, il pi\u00f9 importante teologo del II secolo, scrive: \"Il Padre \u00e8 Dio, e il Figlio \u00e8 Dio, poich\u00e9 tutto ci\u00f2 che \u00e8 nato da Dio \u00e8 Dio.\"\nSimili affermazioni sono presenti in altri scrittori pre-niceni, cio\u00e8 prima dello scoppio della controversia ariana:\nImmagine ripresa anche da scrittori successivi:\nSe Ges\u00f9 Cristo nel vangelo di Giovanni viene chiamato l'\"unigenito\" Figlio di Dio, evidenziando con questa affermazione il suo essere ontologicamente in Dio, secondo la dottrina ortodossa Ges\u00f9 \u00e8 anche diventato una creatura con l'incarnazione, svolgendo un ruolo \"ministeriale\", e in un certo senso subordinato in relazione a Dio, nei confronti dell'umanit\u00e0.\nViene pertanto chiamato \"primogenito\" in altri passi, in riferimento alla creazione e redenzione, ad esempio \u00e8 detto \"immagine del Dio invisibile, primogenito di tutta la creazione... egli \u00e8 principio, primogenito dei risuscitati\". La distinzione \u00e8 ripresa nell'affermazione che Ges\u00f9 fa quando dice che dovr\u00e0 \"ascendere al Padre mio e Padre vostro, Iddio mio e Iddio vostro\", distinguendo cos\u00ec fra l'essere figlio di Dio in senso proprio (caratteristico di Ges\u00f9) e in senso figurato (caratteristico degli uomini).\nAtanasio di Alessandria sviluppa questa distinzione commentando il passo evangelico in cui Ges\u00f9 dichiara di non conoscere il giorno e l'ora della fine del mondo:\nOrigine e sviluppo della dottrina.\nLa nozione dell'unicit\u00e0 di Dio e di Ges\u00f9 Cristo come \"Dio da Dio\" e consunstanziale al Padre \u00e8 stata affermata come articolo di fede al primo concilio di Nicea (325) e sviluppata nei successivi concili ecumenici. Il termine \"trinit\u00e0\" non \u00e8 utilizzato nel credo niceno, ma il termine \u00e8 precedente e rintracciabile gi\u00e0 in scrittori ecclesiastici come Tertulliano.\nNel Nuovo Testamento il termine non compare, tuttavia la cristologia di Giovanni, che presenta Cristo come \"Logos\" di Dio, (cio\u00e8 verbo e ragione), assieme ad alcune affermazioni di Paolo di Tarso, sono stati considerate dai Cristiani come le basi per lo sviluppo della dottrina trinitaria. Per la Chiesa in pi\u00f9 punti del Nuovo Testamento si ravviserebbe il carattere trinitario di Dio, ad esempio quando Ges\u00f9 dice: \"Il Padre ed io siamo una cosa sola\" od ancora nel Prologo del Vangelo di Giovanni: \" In principio era il Verbo, il Verbo era presso Dio e il Verbo era Dio.\"\nIn un saggio sulla divinit\u00e0 di Ges\u00f9 nel Nuovo Testamento il biblista americano Raymond E. Brown ipotizza che Ges\u00f9 sia chiamato Dio nel Nuovo Testamento, ma lo sviluppo sarebbe stato graduale e non sarebbe emerso fino a un'epoca tarda nella tradizione neotestamentaria:\nIl primo teologo cristiano a discutere sistematicamente la dottrina della Trinit\u00e0 fu forse Prassea (II secolo), la cui opera ci \u00e8 nota solo attraverso la confutazione che ne fece Tertulliano nel suo \"Adversus Praxean\" (dopo il 213), opera in cui \u00e8 esposta per la prima volta la formula del rapporto tra una sola sostanza e tre Persone.\nLo sviluppo completo della dottrina si ebbe in seguito, anche in reazione alle dottrine di Ario che introdusse le sue interpretazioni subordinazioniste di Ges\u00f9 come essere semidivino (vedi arianesimo).\nMolti termini che si impiegano per esplicitare questo insegnamento sono stati mutuati dalla filosofia greca e ulteriormente approfonditi per evitare di esprimere concetti erronei. Tra questi si possono citare: sostanza, ipostasi e relazione. La Trinit\u00e0 viene cos\u00ec definita in teologia come tre ipostasi individuali, cio\u00e8 tre Persone o sussistenze, che hanno e vivono in un'unica essenza o sostanza comune.\nLa controversia ariana.\nLa causa che port\u00f2 alla convocazione del primo concilio di Nicea fu la disputa ariana, che giunse a una svolta all'inizio del IV secolo d.C. I protagonisti furono tre teologi-filosofi provenienti da Alessandria d'Egitto. Da una parte c'era Ario, e dall'altra gli ortodossi Alessandro e Atanasio. Ario affermava che il Figlio non fosse della stessa essenza, o sostanza, del Padre e che lo Spirito Santo fosse una persona ma inferiore a entrambi. Parlava di una \"triade\" o \"Trinit\u00e0\", pur considerandola formata di persone ineguali, delle quali solo il Padre non era stato creato.\nD'altra parte Alessandro e Atanasio sostenevano che le tre persone della Divinit\u00e0 fossero della stessa sostanza e che pertanto non fossero tre Dei, ma uno solo, sebbene il Padre fosse il \"primo\" e la causa delle altre due.\nArio, \"volendo difendere il monoteismo pi\u00f9 rigoroso, secondo cui Dio \u00e8 trascendente\" accus\u00f2 Atanasio di reintrodurre il politeismo. In effetti l'arianesimo viene considerato da molti studiosi moderni come il ramo pi\u00f9 rigoroso del subordinazionismo cristologico dei primi padri della Chiesa (Giustino, Ireneo di Lione ecc.) e scrittori cristiani (Origene, Tertulliano ecc.) i quali ancora non si interrogavano sul rapporto fra le persone della divinit\u00e0. Atanasio accus\u00f2 Ario di reintrodurre il politeismo, dal momento che distingueva la natura divina delle tre persone.\nAccanto a Dio, Ario poneva infatti una creatura \"che pu\u00f2 essere chiamata dio in modo improprio\", considerato il Figlio di Dio, ma ritenuto da lui semplicemente \"la prima creatura di cui il Padre si era servito per compiere la creazione\", incarnatosi in Ges\u00f9, simile ma non uguale a Dio, che avrebbe avuto esistenza dal nulla, affermando che \"generare\" e \"creare\" fossero sinonimi. Gli ortodossi invece ribadivano l'assoluta unit\u00e0 di Dio, e se il \"Logos\" era divino, (come era affermato nel prologo di Giovanni \"il Logos era Dio\"), ci\u00f2 non comportava una suddivisione o una moltiplicazione di dei, ma Dio era sempre uno solo. In questo senso il termine \"generazione\" indicava l'unit\u00e0 della natura e non andava inteso in senso temporale e umano, con un \"prima\" e un \"dopo\", ma il Figlio era eternamente generato, cio\u00e8 era sempre stato insito in Dio. Al tempo opportuno il Verbo si sarebbe incarnato in Ges\u00f9, in un processo di abbassamento e annichilimento, e l'unione della natura divina e di quella umana nella persona di Ges\u00f9 diede origine ad un'altra serie di controversie nei secoli successivi.\nLa controversia ariana non termin\u00f2 a Nicea. L'arianesimo ebbe grande fortuna nell'Impero romano e in certi momenti presso la corte imperiale. Molte trib\u00f9 germaniche che invasero l'impero romano professavano un cristianesimo ariano e lo diffusero in gran parte dell'Europa e dell'Africa settentrionale, dove continu\u00f2 a prosperare fino a gran parte del VI secolo, e in alcune zone anche pi\u00f9 a lungo.\nLa Trinit\u00e0 nei primi scritti cristiani.\nI primi scrittori cristiani cos\u00ec si esprimono al riguardo:\nTeologia delle Chiese orientali e della Chiesa latina.\nL'interpretazione trinitaria nella Chiesa latina si differenzia da quella greca. Se entrambe le Chiese, infatti, riconoscono l'unit\u00e0 delle tre Persone divine nell'unica natura indivisa, per cui ciascuna di esse \u00e8 pienamente Dio secondo gli attributi (eternit\u00e0, onnipotenza, onniscienza ecc.), ma ciascuna \u00e8 a sua volta distinta e inconfondibile rispetto alle altre due, \u00e8 altres\u00ec vero che nasce il problema di comprendere le relazioni che intercorrono fra di esse.\nCon il simbolo niceno-costantinopolitano, approvato nel primo concilio di Costantinopoli (381 d.C.), si afferma che il Figlio \u00e8 generato dal Padre, mentre lo Spirito Santo \u00e8 spirato dal Padre. Il Padre \u00e8 dunque l'unica origine della Trinit\u00e0. Col Concilio di Toledo, per\u00f2, e con i suoi successivi sviluppi, la Chiesa latina, usando una terminologia diversa, stabiliva unilateralmente che lo Spirito Santo procede anche dal Figlio (la questione del cosiddetto Filioque), cio\u00e8 che \u00e8 la terza persona. Gli ortodossi rifiutano tuttora tale sviluppo, temendo che essa renda il Figlio concausa dello Spirito Santo; per questo preferiscono parlare, secondo la teologia greca, di \"spirazione dal Padre attraverso il Figlio\" (proposta da grandi teologi come san Gregorio di Nissa, san Massimo il Confessore e san Giovanni Damasceno), pur non introducendo questa specificazione nel Credo. La Chiesa cattolica ritiene valide entrambe le versioni, infatti le chiese cattoliche orientali utilizzano nella liturgia la versione priva del Filioque.\nAnche altri gruppi cristiani hanno rifiutato il \"Filioque\"; in particolare bisogna citare il caso dei vetero-cattolici, che accettano la validit\u00e0 dei primi sette concili ecumenici, rifiutando le dottrine cattoliche successive.\nInvece le Chiese nate dalla riforma hanno generalmente accettato questo dogma nella versione occidentale (comprensivo, cio\u00e8, del \"Filioque\").\nSimboli di fede.\nLa dottrina della Trinit\u00e0 \u00e8 espressa in alcuni Simboli di fede, cio\u00e8 proposizioni il pi\u00f9 possibile chiare e prive di ambiguit\u00e0 che si riferiscono a punti controversi della dottrina. Ad esempio al primo concilio di Nicea venne approvato il seguente paragrafo (dal cosiddetto credo di Nicea) relativo al significato di Figlio di Dio riferito a Ges\u00f9 Cristo:\nTale proposizione deriva dal passo del primo capitolo della lettera agli Ebrei:\nIl simbolo atanasiano (detto anche \"Quicunque vult\" dalle parole iniziali) \u00e8 invece un'esposizione sintetica della dottrina della Trinit\u00e0 secondo la tradizione latina, probabilmente composto in Gallia verso la fine del V secolo, ed usato nelle chiese occidentali:\nIn seguito vennero elaborati altri simboli di fede in cui si riassumevano le dottrine precedenti e si trattavano altri punti controversi, ad esempio al XI Sinodo di Toledo (675) venne elaborata un'altra \"confessione\" attribuita in passato ad Eusebio di Vercelli, di cui si riporta solo l'inizio:\nPosizioni antitrinitarie.\nLa dottrina del Dio Uno e Trino non \u00e8 accettata al di fuori del cristianesimo, dato che afferma la divinit\u00e0 di Ges\u00f9 Cristo, che \u00e8 caratteristica delle maggiori confessioni di questa religione. Ebraismo ed Islam rifiutano questo aspetto, e nel Corano in particolare questo punto dottrinale viene esplicitamente negato.\nAnche nell'ambito del cristianesimo vi sono movimenti religiosi e diramazioni anti-trinitarie; fra queste le pi\u00f9 note a partire dall'et\u00e0 moderna e contemporanea sono i testimoni di Geova, la House of Yahweh, i cristadelfiani, gli antoinisti, i mormoni, la Chiesa del Regno di Dio, la Chiesa cristiana millenarista, il cristianesimo scientista, la Chiesa dell'unificazione e le chiese odierne che si rifanno all'unitarianismo.\nOrdini e congregazioni della Santissima Trinit\u00e0.\nNumerosi istituti religiosi condividono la devozione alla Trinit\u00e0 e sono a essa intitolata: l'Ordine della Santissima Trinit\u00e0, con il ramo delle monache e le congregazioni delle suore di Madrid, Roma, Valence, Valencia e delle Montalve; le statunitensi congregazioni dei Missionari Servi e delle Ancelle Missionarie della Santissima Trinit\u00e0; le canadesi Domenicane della Santissima Trinit\u00e0; le spagnole Giuseppine della Santissima Trinit\u00e0; le messicane Serve della Santissima Trinit\u00e0 e dei Poveri e le italiane Adoratrici della Santissima Trinit\u00e0."}
{"id": "64821", "revid": "599013", "url": "https://it.wikipedia.org/wiki?curid=64821", "title": "Userkara", "text": "Biografia.\nDi questo sovrano non \u00e8 nota la titolatura completa.\nOltre alla lista di Abydos il nome di Userkara ci \u00e8 stato tramandato solamente da un paio di sigilli cilindrici e da un'iscrizione proveniente dal sarcofago (nota come iscrizione della pietra di Saqqara Sud) della regina Ankhesenpepi IV (consorte di Pepi II), iscrizione che riporta una lista di sovrani associati ai loro computi del bestiame. Secondo tale iscrizione Userkara avrebbe regnato da 2 a 4 anni\n\u00c8 possibile che Userkaae abbia regnato, come usurpatore, per breve tempo, su alcune province del Basso Egitto mentre Pepi (I), legittimo erede del padre, controllava il resto del paese.\nSecondo un'altra interpretazione dei pochi dati disponibili potrebbe essersi trattato di un reggente.\nUn'iscrizione ritrovata sulle rocce dello Uadi Hammamat riporta l'inizio dei lavori di costruzione della piramide \"Potenza di Ity\", monumento funebre che viene associato ad Userkara; di tale costruzione non \u00e8 per\u00f2 nota la posizione."}
{"id": "64825", "revid": "1305772", "url": "https://it.wikipedia.org/wiki?curid=64825", "title": "Ata", "text": ""}
{"id": "64826", "revid": "241195", "url": "https://it.wikipedia.org/wiki?curid=64826", "title": "Bagno di sviluppo", "text": "Nella fotografia, il bagno di sviluppo - anche detto rivelatore - ha la funzione, sia per le pellicole che per le carte, di mostrare l'immagine latente attraverso la riduzione dell'alogenuro di argento in argento metallico nero.\nTipi di bagni.\nIn linea generale si possono identificare due tipi di bagni:\nI rivelatori per carta possono essere suddivisi in:\nIl tono dell'immagine viene spesso determinato dalla quantit\u00e0 di bromuro di potassio (KBr) nel rivelatore.\nComposizione.\nI liquidi di sviluppo sono generalmente composti di metolo (monometil-p-amminofenolo) e idrochinone (1,4-diidrossibenzene), sostanze potenzialmente tossiche, di cui ci si deve servire in aree ben ventilate. Diverso il caso di un rivelatore ecologico a base di vitamina C e fenidone, senza problemi di tossicit\u00e0, come l'XTol, rivelatore per pellicola della Kodak, e il Neutol Plus, rivelatore per carta a tono neutro di Agfa.\n\u00c8 possibile autoprodurre un rivelatore ecologico a base di vitamina C e fenidone (1-fenil-4-pirazolidone) a partire dai singoli composti chimici in polvere, reperibili anche su internet. Il vantaggio non \u00e8 solo ecologico, ma anche economico: infatti i composti chimici in polvere, se ben conservati, hanno una durata assai lunga finch\u00e9 non vengono sciolti in acqua.\nSono frequentemente usati come riducenti, oltre alle sostanze sopra citate, anche la p-fenilendiamina, il p-amminofenolo (per esempio nell Agfa Rodinal), il 2,4-diaminofenolo (o amidolo), la pirocatechina (1,2-diidrossibenzene), il pirogallolo (1,2,3-triidrossibenzene), la p-idrossifenilglicina. Anticamente venivano adoperati anche l'ossalato ferroso e l'acido gallico.\nNello sviluppo di pellicole invertibili, possono essere usati per ridurre anche l'alogenuro di argento non esposto (dopo il primo sviluppo e la sbianca, tramite ossidazione) anche forti riducenti, come l'idrazina e il cloruro stannoso, qualora non si volesse esporre l'emulsione alla luce e procedere con i metodi convenzionali."}
{"id": "64827", "revid": "682976", "url": "https://it.wikipedia.org/wiki?curid=64827", "title": "Fissaggio", "text": ""}
{"id": "64828", "revid": "21583", "url": "https://it.wikipedia.org/wiki?curid=64828", "title": "Nausitoo", "text": ""}
{"id": "64829", "revid": "1745361", "url": "https://it.wikipedia.org/wiki?curid=64829", "title": "Feaci", "text": "I Feaci () erano un popolo di navigatori della mitologia greca, abitanti della terra di Scheria (), di cultura diversa e, per alcuni aspetti, contrapposta a quella dei Greci.\nOdissea.\nNell\"Odissea\" di Omero, la narrazione sui Feaci si lega al sistema dei valori della \"xen\u00eca\", quella che era la forma di ospitalit\u00e0 del mondo greco. Omero racconta di come accolsero benevolmente Odisseo, fornendogli la nave che lo avrebbe riportato in patria, pur sapendo che con questo gesto sarebbero incorsi nell'ira di Poseidone. Il loro re era Alcinoo, la cui moglie era Arete, una donna che avr\u00e0 un ruolo importante nel determinare l'aiuto dato a Odisseo. Loro figlia era Nausicaa, la prima a imbattersi nell'eroe greco reduce dal naufragio e a offrirgli l'ospitalit\u00e0.\nUbicazione.\nLe narrazioni tradizionali tratteggiano i Feaci come un popolo che vive in un \"locus amoenus\", in condizioni di felicit\u00e0 e prosperit\u00e0, caratteri che rimarcano per contrapposizione le dure condizioni di vita a cui sono sottoposti i Greci. \nIncerta \u00e8 l'ubicazione che la tradizione letteraria greca assegna a questo popolo: accanto alla immaginaria \"Iperia\", vi \u00e8 la collocazione che li vorrebbe gli antichi abitanti di Corcira (l'odierna Corf\u00f9), accolta da Tucidide.\nStrabone, nella sua \"Geografia\", la colloca invece nel mezzo dell'Oceano Atlantico, al pari di Ogigia, l'isola della ninfa Calipso, infine lo scrittore Ph. Champault, nel suo libro \"\" dimostra che \"la terra dei Feaci, la loro citt\u00e0 Scheria ed i Feaci stessi si identificano con l'isola d'Ischia e con quella colonia di Fenici ellenizzanti che vennero primi a stabilirsi in essa.\"\nArmin Wolf, docente di Storia medievale presso l'universit\u00e0 di Heidelberg e ricercatore presso il Max Planck Institute di Francoforte, sostiene che Ulisse, prima del suo imbarco per ritornare a Itaca, abbia attraversato via terra l'Istmo calabrese e ritiene che la terra dei Feaci sia da identificare con l'attuale territorio compreso tra il golfo di Sant'Eufemia e quello di Squillace. \nAltri individuano sempre il territorio calabrese, ma localizzano la terra dei Feaci nella punta meridionale della Calabria. Uno studio ne teorizza addirittura l'esatta ubicazione collocandolo a Palmi, lungo le coste Calabre della Costa Viola \nAltri ancora identificano l'isola di Scheria con la Sardegna, in quanto anch'essa collocata nel mare occidentale, popolata da abili navigatori e con usanze simili a quelle di Scheria come la lotta tra i pugilatori (attestata dai bronzetti nuragici e dai \"giganti\" di Monte Prama) e il famoso ballo tondo, inoltre anche la Sardegna nuragica era probabilmente dominata da diversi sovrani.\nSono altres\u00ec da menzionare le ipotesi degli studiosi Pietro Sugameli (1845-1922) e Ciro Scotti (1883-1943), secondo le quali la terra dei Feaci sarebbe da identificare, rispettivamente, con la Sicilia occidentale (si veda il saggio di Sugameli del 1892 \"Origine trapanese dell'Odissea\") e con l'isola di Ischia (si confronti l'opera di Scotti datata 1908 \"Omero e l'isola d'Ischia\").\nScheria \u00e8 anche considerata una creazione fantastica da alcune fonti."}
{"id": "64830", "revid": "1498232", "url": "https://it.wikipedia.org/wiki?curid=64830", "title": "Obiettivo (fotografia)", "text": "L'obiettivo (a volte chiamato lente, come anglicismo da \"lens\", o ottica) \u00e8 un dispositivo ottico in grado di raccogliere e riprodurre un'immagine, da utilizzare nelle macchine fotografiche.\nPu\u00f2 essere composto da una o pi\u00f9 lenti e/o da catadiottri come sistemi di specchi concavi e convessi, spesso abbinati anch'essi a diottri.\nStoria.\nNel 1550 Gerolamo Cardano utilizz\u00f2 una lente convessa per concentrare la luce e aumentare la luminosit\u00e0 del foro stenopeico, nel 1568 Daniele Barbaro aggiunse un diaframma per ridurre le aberrazioni.\nNel 1814 William Hyde Wollaston sostitu\u00ec la lente di Cardano con una concavo-convessa, a \"menisco\".\nNel 1829 Charles Chevalier realizz\u00f2 le prime lenti acromatiche composte da un elemento positivo e uno negativo con due vetri ottici di potere dispersivo uguale e contrario. Produsse inoltre gli obiettivi per equipaggiare le fotocamere di Alphonse Giroux per la dagherrotipia, con focale di 40,3 cm (403 mm) f/11.\nIl 1840 vide la nascita del primo obiettivo calcolato matematicamente da Joseph Petzval, di luminosit\u00e0 f/3.\nNel 1890 John Henry Dallmeyer risolse il problema delle necessit\u00e0 delle lunghe focali progettando lo schema ottico a teleobiettivo, riducendo il tiraggio accorciando il fuoco posteriore rispetto alla lunghezza focale.\nIl tripletto di Cooke, realizzato nel 1893 da Dennis Taylor per la Cooke &amp; Sons, ridusse la distorsione e miglior\u00f2 la qualit\u00e0 ai bordi.\nNel corso degli anni furono introdotti, da grandi aziende del settore, schemi ottici dai quali nacquero diversi obiettivi. Fra gli schemi ottici pi\u00f9 importanti, i cui nomi per vecchia tradizione derivano dal greco, compaiono di Zeiss il Tessar, il Planar, il Distagon, l'Hologon, il Topogon, il Sonnar; di Goerz il Dagor, l'Artar, l'Hypergon; di Schneider il Super-Angulon; di Ernemann l'Ernostar.\nCaratteristiche degli obiettivi.\nLunghezza focale.\nConsiderando gli obiettivi come una semplice lente, la distanza focale di questi \u00e8 la misura espressa in millimetri che separa la lente dal piano focale (o distanza della lente dall'elemento fotosensibile). Essendo gli obiettivi composti da pi\u00f9 gruppi di lenti, tale distanza non si misura da una lente in particolare all'interno degli stessi ma dal centro ottico dell'obiettivo che viene definito \"punto nodale posteriore\" e in genere si trova in prossimit\u00e0 del diaframma. In sostanza la distanza focale indica la distanza fra il punto nodale posteriore di un obiettivo e il piano su cui i soggetti all'infinito sono messi a fuoco.\nNon \u00e8 vero che al variare della focale corrisponde una diversa prospettiva. Per le regole di geometria la prospettiva non cambia se il punto di vista e l'oggetto ripreso rimangono fissi, varia solamente se ci spostiamo dal punto di ripresa. Il variare della focale \u00e8 una conseguenza del cambiamento di prospettiva, non la causa. Se ci spostiamo da un punto di ripresa arretrando, cambiamo la prospettiva e le dimensioni dell'oggetto che risulter\u00e0 pi\u00f9 piccolo all'interno del fotogramma, di conseguenza cambieremo anche la focale per ingrandire l'oggetto.\nLa lunghezza focale degli obiettivi \u00e8 quel fattore che determina l'angolo di campo della ripresa ma ci\u00f2 dipende anche dalle dimensioni del supporto. Due obiettivi di focale uguale variano l'angolo di campo ripreso in base alle dimensioni della superficie sensibile al quale sono destinati.\nApertura o luminosit\u00e0.\nL'apertura massima di un obiettivo fotografico \u00e8 uguale alla lunghezza focale diviso il diametro massimo del diaframma dell'obiettivo, ovvero il rapporto focale massimo possibile per un determinato tipo di obiettivo. Negli obiettivi fotografici si indica l'apertura massima del diaframma con il denominatore della frazione, per cui pi\u00f9 basso \u00e8 il numero che indica l'apertura massima, pi\u00f9 luminoso sar\u00e0 l'obiettivo. Un'apertura elevata (numero del diaframma piccolo, es. f/1,4) permette di far passare pi\u00f9 luce ed impressionare la pellicola in minor tempo.\nIn genere le aperture maggiori si hanno per gli obiettivi normali a focale fissa, che possono arrivare ad aperture anche inferiori ad 1,4. Aperture massime minori si trovano negli obiettivi a focale variabile o zoom.\nLa quantit\u00e0 di luce che attraversa le lenti \u00e8 regolata da un dispositivo chiamato \"diaframma\", situato di solito in corrispondenza del centro ottico dell'obiettivo. La sua dimensione determina, oltre alla quantit\u00e0 di luce, anche la profondit\u00e0 di campo e di conseguenza quella di fuoco, la forma influisce, anche se lievemente, sulla forma dello sfocato. Il valore di diaframma indicato sull'obiettivo \u00e8 la massima apertura ottenibile, altre aperture sono possibili chiudendo il diaframma. Negli obiettivi a focale fissa viene specificato un solo valore di apertura, ad esempio f/2,8. Sugli obiettivi zoom possono comparire due valori, il primo per la focale minima, il secondo per quella massima. Ad esempio, per uno zoom 35\u2013135 mm f/3,5-4, il valore f/3,5 \u00e8 l'apertura pi\u00f9 ampia ottenibile alla focale di 35 mm e il valore f/4 \u00e8 l'apertura pi\u00f9 ampia che si pu\u00f2 avere alla focale di 135 mm.\nAngolo di campo.\nL'immagine formata dall'obiettivo su una superficie posta in corrispondenza del piano focale \u00e8 di forma circolare ed \u00e8 chiamata \"circolo di illuminazione\", \"cerchio d'immagine\" o \"cerchio di copertura\"; al suo interno vi \u00e8 un altro circolo detto di 'buona definizione', dove l'immagine pu\u00f2 essere interpretata correttamente.\nAll'interno del circolo di buona definizione viene posto il materiale atto a raccogliere l'immagine. Questo materiale, generalmente di forma quadrangolare, pu\u00f2 essere un vetro smerigliato, una pellicola o lastra fotografica, nonch\u00e9 un sensore elettronico. Ha una certa dimensione e l'angolo di campo viene misurato considerando la sua diagonale con la focalizzazione posta all'infinito. \u00c8 l'angolo misurato al vertice di un triangolo isoscele posto sull'asse dal piano focale dell'obiettivo con alla base la dimensione dell'immagine formata sulla diagonale del materiale sensibile. Varia quindi in funzione del formato del materiale sensibile e della lunghezza focale, \u00e8 pi\u00f9 ampio quando questa \u00e8 corta e viceversa. Da notare che se ci si sposta dall'infinito, distanziando l'obiettivo dal piano focale, l'angolo di campo diminuisce.\nMessa a fuoco.\nPer poter visualizzare nitidamente l'immagine si opera sulla messa a fuoco che consiste nel posizionare l'obiettivo a distanza opportuna tra il piano focale e l'oggetto fotografato. In alcuni obiettivi non vi \u00e8 nessuna modifica alla propria lunghezza perch\u00e9 l'operazione \u00e8 fatta con lo spostamento di uno o pi\u00f9 gruppi ottici interni all'obiettivo stesso. Alcuni obiettivi macro, capaci di mettere a fuoco a distanze molto ridotte, utilizzano pi\u00f9 gruppi interni indipendenti per garantire la massima definizione anche a distanze ridotte e sulle parti pi\u00f9 esterne del fotogramma. L'operazione \u00e8 svolta agendo su un'apposita ghiera posta sul barilotto dell'obiettivo. La messa a fuoco pu\u00f2 essere di tipo manuale o automatico, utilizzando un motore posto all'interno della fotocamera o dell'obiettivo stesso. I moderni obiettivi motorizzati offrono una modalit\u00e0 ibrida: quando lavorano in autofocus \u00e8 sufficiente impugnare la ghiera di messa a fuoco per passare in modalit\u00e0 manuale, consentendo di imbastire la messa a fuoco in automatico e di rifinire poi in manuale nel caso fosse necessario, senza dover attivare il selettore di modalit\u00e0.\nSchemi ottici.\nForo stenopeico.\nIl caso pi\u00f9 semplice di obiettivo \u00e8 costituito da un piccolo foro, detto foro stenopeico, che consente il passaggio della luce a formare un'immagine all'interno di una camera oscura.\n\u00c8 un piccolo foro praticato in una lamina sottile di materiale opaco. Indicativamente il diametro del foro \u00e8 di un terzo di millimetro. Conosciuto fin dai tempi pi\u00f9 antichi applicato alla camera obscura della quale \u00e8 notevole la descrizione che ne fece Leonardo da Vinci nel Codice atlantico (camera oscura leonardiana). La luminosit\u00e0 \u00e8 molto bassa ed \u00e8 quindi impiegabile solo con oggetti statici e molto luminosi. \u00c8 esente da quasi tutte le aberrazioni degli altri obiettivi e possiede una profondit\u00e0 di campo praticamente illimitata. La nitidezza molto bassa migliora diminuendo il diametro del foro, aumentando per\u00f2 la diffrazione che provoca degli aloni ai bordi.\nA lenti.\nRispetto al foro stenopeico, gli obiettivi a lenti permettono di concentrare la luce sul piano focale e sono progettati per diminuire le aberrazioni ottiche. Sono formati da pi\u00f9 di una lente perch\u00e9 solo cos\u00ec si riescono a correggere, parzialmente, le aberrazioni ottiche.\nNei telescopi si usano pi\u00f9 lenti per correggere l'aberrazione cromatica e sono detti apocromatici.\nLe lenti sono costruite con diversi tipi di vetro caratterizzati dal loro indice di rifrazione e dalla curvatura che pu\u00f2 essere sferica o asferica. L'utilizzo di lenti asferiche aiuta a contenere difetti come l'aberrazione sferica.\nLa curvatura delle superfici ne caratterizza la lunghezza focale che sar\u00e0 positiva nel caso di convergenza e negativa nel caso di divergenza.\nL'uso di lenti diverse per tipo e lunghezza focale, positiva o negativa, permette le varie correzioni e ne definisce la lunghezza focale generale (sempre positiva).\nA migliorare ulteriormente la qualit\u00e0 degli obiettivi contribuisce lo sviluppo dei vetri ottici utilizzati, in particolare i vetri ad alto e altissimo indice di rifrazione (sino a valori che superano 1,9) e di particolari trattamenti antiriflesso che hanno lo scopo di diminuire la quantit\u00e0 di luce riflessa dalla lente e di aumentare quella rifratta. In un primo momento vennero introdotti i trattamenti antiriflesso semplici (\"single-coated\") e in seguito vennero utilizzati i trattamenti antiriflesso multipli (\"multi-coated\"). Guardando dentro un obiettivo, se questo \u00e8 privo di trattamento si vedranno dei riflessi bianchi, se ha trattamento singolo dei riflessi blu-ambra, se ha trattamento multiplo dei riflessi blu-magenta.\nTutti gli obiettivi oggi in produzione hanno trattamento multiplo.\nA specchi e misti.\nSono detti catadiottrici, basati su catadiottri, in genere uno specchio principale concavo ed uno secondario convesso, quindi di costruzione simile al telescopio riflettore a schema Cassegrain. Rispetto ai teleobiettivi diottrici hanno il vantaggio di un piccolo ingombro e di un basso peso e di una completa riduzione di alcune aberrazioni come quelle cromatiche (gli specchi sono immuni dalle aberrazioni policromatiche e per questo diffusi come telescopi nell'uso astronomico). Oltre ai due specchi, in genere sono costruiti impiegando delle lenti a bassa curvatura per la correzione delle aberrazioni sferiche e come sostegno dello specchio secondario, costituendo cos\u00ec dei sistemi misti. A causa delle aberrazioni monocromatiche extra-assiali sono costruiti solo con lunghezze focali da 350 mm in su. La sua conformazione ottica non prevede il diaframma e la forma dello sfocato \u00e8 un anello invece di un cerchio. Nelle focali pi\u00f9 basse sono meno luminosi rispetto agli obiettivi a lenti e l'immagine \u00e8 in genere meno nitida ai bordi del fotogramma rispetto al centro, mentre nelle lunghissime focali (2000 mm di focale per il formato 35 millimetri) sono gli unici sistemi praticamente utilizzabili in situazioni di mobilit\u00e0.\nObiettivi specializzati.\nObiettivi decentrabili.\nNella fotografia architettonica, per eliminare le \u201clinee cadenti\u201d causate dalla necessit\u00e0 di puntare in alto l'obiettivo per inquadrare un edificio, sono stati progettati per il medio formato e il 35 mm degli obiettivi definiti decentrabili, che possiedono un circolo di buona definizione superiore al normale.\nLe pi\u00f9 vecchie lenti PC avevano solo la possibilit\u00e0 di decentrare l'ottica (shift), le moderne lenti PC permettono anche di inclinare la lente rispetto al piano pellicola (tilt), quest'ultima caratteristica li rende molto appetibili non solo per la fotografia architettonica ma anche per la fotografia macro, esistono infatti per le reflex 35 mm ottiche \"PC con funzioni shift e tilt specifiche per il macro come il Nikkor 85 mm PC-E.\nSui banchi ottici non sono necessarie lenti speciali ed \u00e8 possibile spostare l'obiettivo verticalmente con un movimento chiamato decentramento e/o ruotare la lente in modo che il piano di fuoco venga ruotato rispetto al piano pellicola.\nGli obiettivi decentrabili si dividono in ulteriori 2 categorie, ce ne sono alcuni che permettono solamente il decentramento (\"shift\") es il Nikkor 35 mm f/2,8 PC, altri che permettono decentramento e basculaggio (\"tilt - shift\") come ad esempio il Canon 17 mm f/4 TS-E.\nObiettivi per ritrattistica.\nNel ritratto \u00e8 utile esaltare il volto o la figura umana dallo sfondo e questo si ottiene normalmente riducendo la profondit\u00e0 di campo, ovvero aprendo il diaframma.\nSono anche disponibili filtri fotografici soft focus molto pi\u00f9 economici che realizzano l'effetto di diffusione sulle alte luci.\nSempre per il ritratto esistono lenti che permettono di sfocare ci\u00f2 che \u00e8 davanti o dietro (a scelta) rispetto al piano focale, il sistema permette lo spostamento di alcune lenti variando l'aberrazione sferica e non la messa a fuoco provocando un aumento della sfocatura mantenendo invariata la nididezza del soggetto a fuoco (se per\u00f2 la variazione del sistema \"defocus\" supera il valore di diaframma impostato sulla lente la foto risulter\u00e0 completamente intaccata nella nitidezza dando vita ad un effetto \"soft focus\") questo tipo di lente \u00e8 abbastanza costoso per via della complessa ottica e dei movimenti micrometrici del \"defocus control\".\nAttualmente solo 2 lenti hanno il sistema defocus e sono il Nikkor 105 mm f/2 DC e il Nikkor 135 mm f/2 DC, dove \"DC\" sta per \"Defocus Control\".\nSony ha una lente simile ai Nikon DC, \u00e8 il 135 mm f/2,8 (T4,5) STF dedicato alla ritrattistica che utilizza un sistema completamente diverso rispetto ai Nikon ma ugualmente interessante, si tratta di una lente con doppio diaframma (uno a 9 lamelle e uno a 10 lamelle) per controllare meglio lo sfocato, questa lente speciale di elevata qualit\u00e0 ottica permette di avere sfocati estremamente morbidi e gradevoli ma non da le stesse possibilit\u00e0 creative offerte dalle lenti DC.\nAccessori fotografici per obiettivi.\nTubi di prolunga: Sono dei cilindri senza lenti da montare tra la fotocamera e l'obiettivo consentendo un accorciamento della minima distanza di messa a fuoco. Utili in macrofotografia, sono disponibili in diverse altezze, l'unico difetto \u00e8 il comportare una perdita di luminosit\u00e0 proporzionale alla dimensione del tubo.\nLenti addizionali: Vengono montate anteriormente all'ottica per fare in modo che la focalizzazione dell'oggetto avvenga a distanza ravvicinata o aumentata ed avere un rapporto di riproduzione almeno di uno a uno.Nel caso di diminuzione della lunghezza focale dell'obbiettivo su cui sono montati sono dei sistemi ottici convergenti possibilmente acromatici, mentre nel caso opposto si utilizzano lenti divergenti, in quest'ultimo caso la distanza col piano di messa a fuoco rimane invariata per cui non \u00e8 pi\u00f9 possibile la focalizzazione all'infinito ma solo a distanze molto ravvicinate. La luminosit\u00e0 dell'obiettivo originale non cambia in maniera percettibile, si misurano in diottrie ed esistono modelli da +1, +2, +3 con potere di ingrandimento crescente. Tali sistemi possono adattarsi all'obbiettivo in modo differenti, possono avvitarsi o nel caso di sistemi economici, come nella maggior parte dei sistemi degli smartphone, si utilizza un sistema a clip.\nMoltiplicatori di focale: Sono dei sistemi ottici divergenti montati posteriormente all'obiettivo e servono ad allungare la lunghezza focale. La distanza di messa a fuoco non cambia, ma diminuisce la luminosit\u00e0 originale in funzione del fattore di moltiplicazione. L'ingrandimento \u00e8 comunemente di 1,4 o 2, da moltiplicare per la lunghezza focale dell'obiettivo. Vengono comunemente utilizzati per la fotografia naturalistica o per il reportage. Nikon mise in commercio nel 1985 un moltiplicatore di focale (fattore 1,6) siglato Nikkor TC-16A che implementava la funzionalit\u00e0 autofocus in oltre 30 obiettivi Nikkor non-AF se utilizzati con gli apparecchi F-801s, F90, F4.\nClassificazione in base all'angolo di campo.\nIl vasto panorama degli obiettivi fotografici si pu\u00f2 dividere in tre categorie principali: grandangolari, normali e tele.\nSi possono differenziare pi\u00f9 facilmente considerando l'angolo di campo orizzontale ripreso, per cui i grandangolari rientrano tra 180\u00b0 e 50\u00b0, i normali tra 50\u00b0 e 40\u00b0 ed i tele tra 40\u00b0 e 1\u00b0 (per angoli di campo pi\u00f9 stretti, si usano i telescopi).\nObiettivo normale.\nL'obiettivo ad angolo normale \u00e8 quello che restituisce una corretta proporzione tridimensionale dei piani e viene indicato giustamente come analogo alla visione dell'occhio umano: deve rappresentare le rette parallele sul fotogramma, con la stessa \"angolatura\" visibile ad occhio nudo dallo stesso punto di vista (stessa prospettiva).\nLa lunghezza focale adatta per ottenere questo effetto \u00e8 uguale alla misura diagonale del sensore: nel formato 24x36, la lunghezza focale dovr\u00e0 essere circa 43 mm con 45\u00b0 di ripresa orizzontale e 53\u00b0 diagonale.\nLa stessa riproduzione ottenuta con un grandangolo, allunga la proporzione dei piani nella profondit\u00e0 dell'immagine, mentre il tele restringe la profondit\u00e0 dei piani, \"schiacciando\" la tridimensionalit\u00e0 degli oggetti ripresi (da non confondere con la distorsione planare, che affligge maggiormente i grandangolari).\n\u00c8 diventato un luogo comune confondere l'obiettivo ad angolo normale con l'ottica standard di lunghezza focale 50 mm, usata come riferimento per quantificare ad esempio l'ingrandimento dei mirini oculari utilizzati in fotografia. Molto probabilmente questo deriva dal fatto che le ottiche considerate nel 1913 dall'Ingegnere Oskar Barnack per il suo formato fotografico Leica 24x36 mm su pellicola in rullini 135, erano inizialmente progettate per il film da 35 mm usato nel Cinematografo dai fratelli Lumi\u00e8re fin da 1895 e la focale 50 mm aveva la misura pi\u00f9 vicina alla diagonale battezzata per il piccolo formato.\nGli schemi ottici utilizzati per gli obiettivi ad angolo normale sono largamente collaudati, perfezionati, economici e di buona qualit\u00e0 e la \"luminosit\u00e0\" \u00e8 generalmente molto elevata, fino a valori di f/1 (nel formato 24x36).\nGrandangolo.\nGli obiettivi con angolo di campo maggiore, o lunghezza focale minore del normale, sono detti grandangoli.\nL'angolo di campo passa da 60\u00b0 a 80\u00b0 per un grandangolare, per portarsi anche a 180\u00b0 negli ultragrandangolari e \"fish-eye\". Questi ultimi sono cos\u00ec chiamati perch\u00e9 a causa dell'angolo di campo estremamente esteso l'immagine risulta \"tonda\", come se fosse catturata attraverso un occhio di pesce.\nPer il 24\u00d736 mm il pi\u00f9 classico \u00e8 il 24 mm, ma sono comuni anche il 35 mm e il 28 mm.\nI grandangolari spinti producono un'immagine molto deformata dovuta alla proiezione equidistante dei fasci luminosi sulla pellicola, fino ad arrivare alla formazione di un'immagine circolare. Il loro angolo di campo raggiunge i 180\u00b0 e i 220\u00b0 nel Nikkor 6 mm 2,8.\n\u00c8 possibile correggere la distorsione usando la proiezione rettilineare fino alla lunghezza focale di 12 mm.\nQuando la lunghezza focale diminuisce il corpo dell'obiettivo verrebbe a trovarsi troppo vicino al piano focale con impedimento del funzionamento di alcuni organi meccanici interni alla fotocamera. Per ovviare a questo inconveniente \u00e8 stato adottato lo schema ottico a \"retrofocus\" o a \"teleobiettivo invertito\". Consiste in un gruppo ottico anteriore divergente e in un gruppo posteriore convergente, \u00e8 possibile che vi siano ulteriori gruppi centrali.\nI grandangolari restituiscono una prospettiva accentuata e sono soggetti alle distorsioni a \"barilotto\", dove le linee cadenti ai bordi curvano vistosamente.\nQuesto effetto tipico dei grandangolari permette una esaltazione del soggetto in primo piano, realizzando cos\u00ec interessanti effetti creativi.\nTeleobiettivo o lungo fuoco.\nGli obiettivi con angolo di campo minore, o lunghezza focale maggiore del normale, sono detti teleobiettivi.\nL'angolo di campo varia tra i 20\u00b0 fino a 5\u00b0 o inferiori in casi estremi.\nSarebbe pi\u00f9 giusto chiamarli lungo fuoco quando presentano uno schema ottico normale.\nPer le leggi dell'ottica la distanza tra il piano ottico e il piano di messa a fuoco all'infinito \u00e8 uguale alla lunghezza focale allungandosi ulteriormente per focalizzazioni a brevi distanze. Quindi un 500 mm diverrebbe lungo oltre mezzo metro con scarsa maneggiabilit\u00e0 e sbilanciamenti nell'impiego pratico soprattutto con uso a mano libera. Per ovviare a questi inconvenienti \u00e8 stato adottato lo schema ottico a teleobiettivo, che consiste in un gruppo ottico anteriore convergente e in un gruppo posteriore leggermente divergente; \u00e8 possibile che vi siano ulteriori gruppi centrali.\nQuesta focale provoca un evidente ingrandimento del soggetto e produce una forte compressione del campo, ovvero avvicina gli oggetti riducendo apparentemente le distanze.\nNomenclatura convenzionale per le focali nel formato pieno.\nLe focali nel formato 24x36mm vengono suddivise in varie categorie, le principali sono grandangolo, normale e tele.\nLa nomenclatura delle focali \u00e8 una consuetudine ormai consolidata e si pu\u00f2 riassumere cos\u00ec:\nCi sono poi ulteriori sottocategorie:\nUso di obiettivi con differenti formati di sensore.\nIl sensore di una fotocamera digitale pu\u00f2 avere dimensioni inferiori a quelle della pellicola 35 mm (24 x 36 mm); a causa di questa differenza l'angolo di campo dell'obiettivo diminuisce. Ad esempio, se montiamo un 50 mm su una reflex digitale APS-C, otteniamo l'angolo di campo di un obiettivo 75 mm; \u00e8 da notare bene che la lunghezza focale e le caratteristiche ottiche non diventano quelle di un 75 mm, ne assume solo l'angolo di campo mantenendo tutte le altre propriet\u00e0 di un 50 mm.\nIl calcolo della conversione tra lunghezza focale originale e lunghezza focale equivalente a full-frame, in relazione all'angolo di campo ottenuto, si basa sul rapporto tra le diagonali dei due formati. In genere il fattore di conversione \u00e8 1,5\u00d7 per le APS-C Nikon DX, Pentax, Sony, Fujifilm; per quelle Canon \u00e8 di 1,6\u00d7; sulle 4/3 e micro 4/3 \u00e8 2\u00d7."}
{"id": "64832", "revid": "2056951", "url": "https://it.wikipedia.org/wiki?curid=64832", "title": "Sviluppo", "text": ""}
{"id": "64833", "revid": "21583", "url": "https://it.wikipedia.org/wiki?curid=64833", "title": "Larry Wall", "text": "Wall ha lavorato, fra l'altro, per il Jet Propulsion Laboratory alla NASA, per Unisys e per la O'Reilly, una casa editrice che sostiene attivamente il movimento del software libero. Da alcuni anni \u00e8 impegnato principalmente nella specifica della sintassi del Perl 6."}
{"id": "64835", "revid": "1638611", "url": "https://it.wikipedia.org/wiki?curid=64835", "title": "Eraclio I", "text": "Il suo regno fu segnato da diverse campagne militari. L'anno in cui Eraclio sal\u00ec al potere, l'impero fu minacciato su pi\u00f9 frontiere.\nEraclio scacci\u00f2 i persiani dall'Asia Minore e si spinse in profondit\u00e0 nel loro territorio, sconfiggendoli decisamente nel 627 nella battaglia di Ninive. Il re persiano Cosroe II fu rovesciato e giustiziato da suo figlio Kavad II, che presto fece causa per un trattato di pace, accettando di ritirarsi da tutti i territori occupati. In questo modo le relazioni pacifiche furono ripristinate ai due imperi profondamente tesi.\nEraclio incontr\u00f2 i compagni di Maometto con i quali discusse sull'Islam. Successivamente combatt\u00e9 battaglie contro Umar e Khalid ibn Walid.\nEraclio entr\u00f2 in rapporti diplomatici con arabi, croati e serbi nei Balcani. Tent\u00f2 di riparare lo scisma nella chiesa cristiana nei confronti dei monofisiti, promuovendo una dottrina di compromesso chiamata monotelismo. Anche la Chiesa d'Oriente (comunemente chiamata Nestoriana) fu coinvolta nel processo. Alla fine questo progetto di unit\u00e0 fu respinto da tutte le parti della disputa.\nBiografia.\nGiovent\u00f9.\nEraclio nacque in Cappadocia, nell'Anatolia centro-orientale, nel 575, figlio di Eraclio il Vecchio, di probabile origine armena (alcuni hanno addirittura avanzato un suo collegamento con la famiglia reale degli \"Arshakuni\", che regn\u00f2 in Armenia dal 54 al 428), e della sua consorte cappadoce Epifania. Il padre fu uno dei generali pi\u00f9 importanti sotto il dominato dell'imperatore Maurizio, distinguendosi ampiamente nella guerra contro Bahram VI, usurpatore dell'Impero Sasanide, nel 590, cosa che gli procur\u00f2 la carica di Esarca d'Africa da parte dell'imperatore. Sappiamo dalle cronache del tempo che Eraclio era un uomo atletico (secondo Fredegario combatteva i leoni) e aveva i capelli biondi.\nRivolta contro Foca e incoronazione.\nInsoddisfatto del regno di Foca, Prisco, genero di Foca e prefetto di Costantinopoli ed ex generale del deposto Maurizio, prese contatti con il potente esarca di Cartagine Eraclio il Vecchio, che, appoggiato dal fratello Gregorio, decise di tagliare i rifornimenti di grano che provenivano dall'Africa e di allestire un forte esercito e una potente flotta che avrebbero tentato di raggiungere la capitale per rovesciare Foca. Essendo per\u00f2 troppo in l\u00e0 con gli anni per poter condurre una guerra civile, Eraclio il vecchio affid\u00f2 al figlio Eraclio il comando della marina e a suo nipote Niceta, figlio del fratello Gregorio, il comando dell'esercito terrestre. Secondo Niceforo, chi tra Eraclio e Niceta avesse raggiunto la capitale per primo sarebbe diventato imperatore, anche se lo studioso John B. Bury, nell'appendice alla sua edizione del \"Declino e caduta dell'Impero romano\" di Edward Gibbon, ha ritenuto inverosimile questa gara, perch\u00e9, partendo con la flotta, Eraclio avrebbe raggiunto in ogni caso la capitale molto prima di Niceta, per cui \u00e8 pi\u00f9 probabile che a quest'ultimo fosse affidata solo la conquista dell'Egitto, non avendo ambizioni al trono imperiale.\nMentre il nipote Niceta attaccava l'Egitto con l'appoggio della potente famiglia degli Apioni, conquistando in breve Alessandria, vincendo le truppe fedeli a Foca e impadronendosi in breve tempo del paese, il giovane Eraclio faceva rotta su Tessalonica (609), occupando alcune isole lungo il percorso e reclutando uomini e navi; nell'estate del 610, con la sua marina si diresse verso Costantinopoli.\nEraclio cinse d'assedio Costantinopoli accampandosi sull'isola di Colonimo e confidando nell'appoggio del popolo: il 3 ottobre del 610 la flotta entr\u00f2 trionfalmente nella capitale dell'impero romano d'oriente, grazie alla rivolta degli abitanti della capitale, che avevano appoggiato la causa d'Eraclio. Secondo Niceforo, fu Fozio, un uomo che Foca aveva disonorato seducendo sua moglie, ad entrare nel palazzo imperiale con alcuni soldati catturando Foca e portandolo su una nave bizantina, insieme ai suoi fedeli.\nQuando Eraclio, il 5 ottobre, and\u00f2 sulla nave dove Foca e i suoi fedeli erano imprigionati e gli chiese: \u00ab\u00c8 cos\u00ec che tu hai governato l'impero?\u00bb, Foca rispose: \u00abE tu credi che lo governerai meglio?\u00bb. Eraclio allora ordin\u00f2 che Foca fosse ucciso con la spada e mutilato con il taglio del braccio destro e dei genitali, e poi condotto al mercato dove avrebbe subito il rogo. Furono condannati alla stessa sorte anche Domenziolo, fratello di Foca, Bonoso e Leonzio, il tesoriere imperiale.\nNel pomeriggio del 6 ottobre, nella cappella di Santo Stefano, all'interno del Gran Palazzo, il nuovo patriarca di Costantinopoli Sergio I celebr\u00f2 due cerimonie: nella prima sposava Eraclio con Fabia, che per l'occasione assunse il nome di Eudocia, e la seconda cerimonia fu l'incoronazione solenne con la corona degli Augusti, posta sul capo di Eraclio. Secondo Niceforo, prima dell'incoronazione, Eraclio offr\u00ec a Prisco la corona imperiale, sostenendo che era venuto nella capitale con l'esercito per deporre un tiranno ma non per assumere la porpora, ma Prisco rifiut\u00f2 e quindi Eraclio fu acclamato Imperatore dal senato e dal popolo.\nIl 7 luglio del 611 Eraclio e Eudocia ebbero la prima figlia, Epifania, che venne battezzata dal patriarca il 15 agosto nel Palazzo delle Blacherne. Il 3 maggio del 612 nacque invece il primo figlio maschio, Eraclio Costantino, che alla morte del padre sarebbe diventato imperatore con il nome di Costantino III. La gioia dur\u00f2 tuttavia poco: il 14 agosto del 612 Eudocia mor\u00ec, ed Eraclio rimase vedovo; in seguito decise di risposarsi, prendendo come moglie la nipote Martina (secondo Teofane il matrimonio avvenne nel 613-614, ma alcuni studiosi hanno messo in dubbio questa data, proponendo date alternative come il 622). Il secondo matrimonio non venne mai approvato perch\u00e9 incestuoso, e il patriarca attribu\u00ec le sciagure che colpivano l'impero di Eraclio (oppresso prima dai Persiani e poi dagli Arabi) a una presunta ira divina. Nel regno dei due figli di Eraclio, Martina divent\u00f2 il centro del potere e dell'intrigo politico a Costantinopoli. Il Patriarca Sergio I incoron\u00f2 Martina, ma cerc\u00f2 in ogni modo di convincere l'Imperatore a ripudiarla. Il patriarca Niceforo racconta che una volta Eraclio rispose: \u00abTu hai gi\u00e0 fatto il tuo dovere di sacerdote ed amico. Per il resto, la responsabilit\u00e0 ricadr\u00e0 su di me\u00bb. E ci\u00f2 che accadde in seguito parve ai detrattori di Martina una prova del peso di tali responsabilit\u00e0: la coppia ebbe dieci figli, dei quali quattro morti in tenera et\u00e0 e due disabili.\nL'invasione dell'impero da parte di Cosroe II.\nQuando Eraclio prese il comando dell'impero, si accorse quanto era disperata la sua situazione; nessuno di coloro che l'avevano preceduto sul trono degli augusti aveva trovato una situazione peggiore: infatti l'Italia si trovava invasa a macchie dai Longobardi, i Balcani erano stati invasi dagli Avari, e le province della Giudea, Siria e dell'Anatolia, erano state invase dagli eterni rivali dei Romani, i Persiani. Il timore era vivo anche tra gli abitanti della capitale, che potevano scorgere dall'altra parte del Bosforo i fuochi degli accampamenti persiani. Eraclio allora decise di abbandonare Costantinopoli in favore di Cartagine (618), perch\u00e9 oramai la capitale era minacciata dai persiani di Cosroe II e dagli Avari che avevano valicato il Danubio, ma venne dissuaso dal farlo dal patriarca di Costantinopoli. La citt\u00e0 era pressoch\u00e9 inespugnabile, poich\u00e9 era protetta per via terra dalle imponenti mura Teodosiane e gli avversari difficilmente avrebbero potuto conquistarla per via mare, poich\u00e9 non possedevano una flotta potente come quella bizantina; tuttavia, le province attorno alla capitale cadevano una dopo l'altra, causando il rischio di un isolamento della citt\u00e0 dal resto dell'impero, prospettiva ben poco edificante per Eraclio.\nL'esercito persiano era affidato nelle mani dell'abile generale Sharbaraz, che nel 610 espugn\u00f2 Edessa ed Apamea dopo una accanita resistenza. Nel 611 la stessa sorte tocc\u00f2 ad Antiochia ed a Cesarea. Eraclio si affid\u00f2 allora a Prisco, suo generale pi\u00f9 esperto, ma quest'ultimo non solo fall\u00ec nell'intrappolare i Persiani dentro Cesarea, ma insult\u00f2 anche Eraclio rifiutando di riceverlo fingendosi malato. Narra Niceforo, in occasione dell'arrivo di Niceta a Costantinopoli, Eraclio invit\u00f2 Prisco di fronte al senato e, tacciandolo di averlo offeso non volendolo ricevere con il pretesto della malattia, lo destitu\u00ec costringendolo a farsi monaco (5 dicembre 612). Il comando dell'esercito bizantino fu assunto da Eraclio stesso, anche se parte delle forze furono affidate al generale Filippico, che si volse contro i Persiani. La battaglia si svolse nel 613 nei pressi di Antiochia e la sconfitta costrinse Eraclio a ripiegare verso Costantinopoli. L'imperatore persiano Cosroe II, grazie a questa vittoria di Sharbaraz, diresse due offensive, su due punti diversi dell'impero romano d'oriente: un esercito si sarebbe diretto a Costantinopoli, mentre l'altro esercito avrebbe devastato le province della Siria, Palestina ed Egitto. Quest'ultima missione fu affidata a Sharbaraz, che conquist\u00f2 nel 613 Tarso, la Cilicia e Damasco. Eraclio tent\u00f2 di arginare il disastro che stava precipitando sull'impero con la diplomazia, ma i suoi ambasciatori furono respinti: Cosroe voleva la vittoria finale ed ormai era convinto di poterla avere. Dopo tre settimane d'assedio, nel 614, cadde nelle mani di Sharbaraz anche Gerusalemme. L'evento fu molto grave perch\u00e9 la citt\u00e0 fu rasa al suolo e gli abitanti massacrati, eccetto gli Ebrei, che da tempo fiancheggiavano l'ostilit\u00e0 persiana nei confronti dei Romani; il Santo Sepolcro venne distrutto, le reliquie della Vera Croce, la lancia e la spugna, furono depredate e portate in Persia a Ctesifonte. I Persiani non ebbero nemmeno piet\u00e0 per molti monasteri, che vennero rasi al suolo.\nEraclio cerc\u00f2 di firmare una pace con il khaghan degli Avari, in modo da non dover pi\u00f9 combattere su due fronti, poich\u00e9 i Balcani subivano continue razzie da parte degli Avari, e Tessalonica venne assediata da questi ultimi dal 617 e al 619. Eraclio, tentando di negoziare la pace con gli Avari, rischi\u00f2 di cader vittima d'un loro tranello, ma, nel 620, finalmente gli Avari accettarono di vendere la pace ai Romani.\nNel frattempo la situazione dell'Impero si aggrav\u00f2: infatti Cosroe II, sottomessa la Palestina, ordin\u00f2 nel 619 a Sharbaraz di avanzare in Egitto, in modo da strappare ai Romani il loro granaio. Nel 620 Niceta, governatore dell'Egitto, nell'impossibilit\u00e0 di gestirne la difesa, si vide costretto a consegnare ai persiani la citt\u00e0 di Alessandria. Sharbaraz riusc\u00ec a conquistare tutta la provincia dell'Egitto nello stesso anno e questo port\u00f2, a causa dell'interruzione dell'arrivo del grano dall'Egitto, la carestia e la diffusione della peste nell'impero romano d'oriente.\nLa riscossa bizantina.\nEraclio si rese conto della necessit\u00e0 di intervenire al pi\u00f9 presto, per tentare di salvare ci\u00f2 che era rimasto del suo impero, per questo fece ripiegare le forze romane che gli restavano in Anatolia e inizi\u00f2 a riorganizzare l'esercito. Per far fronte alle spese ottenne il pieno appoggio del patriarca Sergio e per questo si pot\u00e9 impossessare dei beni della Chiesa; dimezz\u00f2 il soldo delle truppe e dei funzionari dell'impero; arruol\u00f2 pi\u00f9 volontari possibili, concedendo terre ai militari in cambio del servizio, come era regola antica della legione romana, cos\u00ec da assicurare il pagamento ai suoi soldati.\nUna volta radunate le forze, il 4 aprile 622, luned\u00ec di Pasqua, Eraclio lasci\u00f2 Costantinopoli. Secondo Teofane, l'esercito di Eraclio si accamp\u00f2 nell'Asia Minore, dove l'Imperatore motiv\u00f2 le sue truppe a combattere sostenendo che gli \"Infedeli\" Persiani dovevano pagare le profanazioni ai luoghi di culto cristiani e li addestr\u00f2, migliorando le loro abilit\u00e0 combattive. Nel corso della breve campagna del 622-623 l'esercito romano ottenne una prima vittoria sui Sasanidi, sconfiggendo in Armenia il generale persiano Shahrvaraz. Tuttavia, un'invasione in Tracia da parte degli Avari, che avevano stracciato i patti fatti prima coi Romani, richiam\u00f2 indietro Eraclio. L'imperatore dovette aumentare i tributi dovuti agli Avari e nel frattempo ricevette una lettera colma d'insulti di Cosroe II: in essa il sovrano persiano si riferiva all'Imperatore come ad \u00abEraclio, nostro stupido ed inutile servo\u00bb. La tensione religiosa \u00e8 comunque testimoniata da Sebeo che riferisce che in questa lettera Cosroe consigliava all'avversario di consegnargli il trono in questi termini:\nNel 624 Eraclio, accompagnato da Martina e dai figli, lasci\u00f2 Costantinopoli guidando personalmente l'esercito romano contro i Persiani. All'inizio gli storici paragonavano questa campagna militare ad una crociata: nella realt\u00e0, se \u00e8 vero che la tensione religiosa fu altissima, \u00e8 altrettanto vero che l'Impero Romano d'Oriente lottava per la sua stessa sopravvivenza, nella convinzione che Iddio avrebbe battuto i barbari per il tramite del suo terreno rappresentante. I Romani attraversarono l'Armenia e l'attuale Azerbaigian, penetrarono in territorio persiano e, dopo aver incendiato il tempio del Fuoco di Gand\u017ea (624), distrussero tre armate persiane (625).\nPer allontanare da s\u00e9 il pericolo, Cosroe strinse alleanza con gli Avari spingendo i Persiani nel luglio del 626 ad attaccare Costantinopoli, appoggiati da Slavi, Bulgari e Gepidi, mentre Shahrvaraz aggirava a nord i Romani andando verso il Bosforo, fermandosi a Calcedonia. Eraclio non si lasci\u00f2 perdere d'animo: distacc\u00f2 parte delle sue truppe, che, affidate al fratello Teodoro, sconfissero un esercito persiano di appoggio guidato da Shahin, che mor\u00ec poco dopo, mentre invi\u00f2 altri uomini in soccorso a Costantinopoli assediata, dove le imbarcazioni slave che dovevano trasportare i Persiani furono incendiate, determinando la sconfitta degli assedianti e la liberazione della citt\u00e0, la cui resistenza era stata ammirevolmente guidata dal Patriarca Sergio. Si narra che, in quest'occasione, per la prima volta venne innalzato l'inno Akathistos quale ringraziamento alla Theotokos, il cui tempio alle Blacherne era rimasto miracolosamente intatto.\nLa grande vittoria del 10 agosto 626 determin\u00f2 la fuga dei persiani da Costantinopoli, ma soprattutto la fine degli Avari, il cui predominio sui popoli Slavi croll\u00f2. Eraclio riusc\u00ec abilmente a dividere Shahrvaraz, il pi\u00f9 abile generale persiano, dal suo re, e nel frattempo si assicur\u00f2 l'alleanza e gli uomini del re dei Cazari (popolazione turca di religione ebraica), quindi nel 627 riprese l'offensiva, vincendo il nemico in Iberia e penetrando in Mesopotamia. Il 12 dicembre, presso l'antica Ninive, Cosroe fu annientato durante la battaglia di Ninive e nel gennaio del 628 Eraclio ne incendi\u00f2 la residenza preferita, Dastagerd. I Persiani erano sconfitti: lo sci\u00e0 venne imprigionato e fatto uccidere dal figlio maggiore, Kavad II Shiroe. Nella primavera del 628 il nuovo re persiano offr\u00ec la resa in cambio della cessione delle terre occupate, della restituzione dei prigionieri e della cessione della Vera Croce. L'Impero persiano era in collasso: dopo pochi mesi Kavad II mor\u00ec.\nEraclio, vincitore, torn\u00f2 a Costantinopoli e il 14 settembre del 628 vi celebr\u00f2 un trionfo. Quindi, ottenute Siria, Palestina ed Egitto da Shahrvaraz, consegn\u00f2 al Santo Sepolcro di Gerusalemme la Vera Croce, che in quegli anni era stata mantenuta intatta tra i Persiani dall'orafo cristiano imperiale Jazdan. Il trionfo non fece scordare al \"basileus\" i torti del passato: agli Ebrei, racconta Sebeo, forse esagerando, venne imposto il battesimo e comunque fu loro vietato risiedere in Gerusalemme, fino a tre miglia dalla citt\u00e0.\nLa riforma dell'Impero romano d'Oriente.\nGli studiosi hanno a lungo perseverato nell'attribuire ad Eraclio l'introduzione del sistema dei Th\u00e8mata - \u03b8\u03ad\u03bc\u03b1\u03c4\u03b1 - unit\u00e0 amministrative militari formate da soldati territoriali e truppe scelte. Questa interpretazione si rivela tuttavia infondata ad una attenta analisi delle fonti: queste ultime non fanno infatti che proiettare nel passato istituzioni assai pi\u00f9 recenti, come avviene nella storiografia di tutti i tempi. Secondo gli specialisti dei \"secoli oscuri\" dell'impero bizantino, la riforma tematica deve essere con tutta probabilit\u00e0 datata al secolo successivo, l'ottavo, quando essa prese forma in modo graduale, a partire dal regno di Leone III. Treadgold invece ritiene che la riforma dei temi sia opera di Costante II (641-668) e risalga agli anni della tregua con gli Arabi (659-661).\n\u00c8 ancora opinione comune che l'Impero romano sotto il regno di Eraclio accentu\u00f2 in maniera sempre pi\u00f9 formale ed ufficiale la tendenza a manifestare la sua natura culturale greco-orientale e l'essere principalmente di lingua greca, pur permanendo legato a Roma. Se Egitto e Siria erano monofisiti e di lingua per lo pi\u00f9 copta e siriaca, Grecia, Tracia ed Anatolia (cio\u00e8 il nucleo dell'Impero), erano di lingua greca e di credo calcedoniano: una situazione che rifletteva una polarizzazione culturale-linguistica gi\u00e0 presente ai tempi dell'Impero Romano unitario e che si era ancora progressivamente enfatizzata a seguito (prima) della caduta dell'Impero d'Occidente e (poi) dell'invasione slava sotto Maurizio che aveva fortemente inciso sulle regioni illirico-dalmatiche (da cui la dinastia di Giustiniano proveniva) di cultura e lingua latina. Di fatto il latino era la lingua ancora utilizzata per gli atti amministrativi e legislativi nonch\u00e9 dell'esercito, ma era un idioma prevalentemente parlato solamente nelle regioni italiane (o dalmatico-illiriche) rimaste sotto dominio imperiale, nonch\u00e9 nelle citt\u00e0 della cosiddetta Africa latina.\nIn un simile contesto, Eraclio - sull'onda della sua opera di restaurazione - avrebbe intuito di dover adeguare lo Stato, e cos\u00ec la lingua dell'amministrazione e della Chiesa. L'indicatore pi\u00f9 chiaro di tale intento sarebbe che dal 629 anche la titolatura imperiale mut\u00f2, passando da \"Imperator Caesar Augustus\" - o in greco \u0391\u1f50\u03c4\u03bf\u03ba\u03c1\u03ac\u03c4\u03c9\u03c1 \u039a\u03b1\u1fd6\u03c3\u03b1\u03c1 \u0391\u1f54\u03b3\u03bf\u03c5\u03c3\u03c4\u03bf\u03c2 - a \"\u03b2\u03b1\u03c3\u03b9\u03bb\u03b5\u03cd\u03c2\", adottato quindi non solo, come alcuni affermano, perch\u00e9 questo era il titolo attribuito agli sconfitti re di Persia in un segno di sanzione del dominio ritrovato dell'Impero romano e Cristiano su quello Persiano, ma anche come sanzione di un cambiamento che si riscontr\u00f2 poi in un altro aspetto sostanziale: se grandissima si rivelava ancora l'autorit\u00e0 della Chiesa, con Eraclio la figura del Basileus si rafforz\u00f2 potentemente, assumendo ulteriori aspetti teocratici, a tutela della Chiesa stessa.\nEraclio fece incoronare quando era ancora un neonato il figlio avuto da Fabia, Herakleios Neos Konstantinos, conosciuto come Costantino III, nato nel 612, quindi far\u00e0 in seguito incoronare il figlio nato da Martina, anch'esso di nome Herakleios nato nel 626 e conosciuto come Eracleona.\nL'influenza religiosa nel regno di Eraclio.\nRecuperate le province orientali, Eraclio tent\u00f2 di risolvere il problema del monofisismo, eresia diffusa soprattutto in Siria e Egitto. I monofisiti venivano discriminati dalla legge insieme ad altri dissenzienti religiosi (come gli Ebrei o i Samaritani), e i contrasti tra Impero e dissenzienti minava la fedelt\u00e0 all'Impero di queste sette. Infatti, proprio le persecuzioni subite dall'Impero avrebbero spinto alla fine i monofisiti a non opporre strenua resistenza o addirittura vedere con favore l'invasione degli Arabi:\nNel tentativo di trovare una formula teologica compromissoria che potesse andar bene sia per i Calcedoniani che per i Monofisiti, Eraclio e il patriarca di Costantinopoli Sergio propugnarono una tesi relativa al Cristo secondo la quale egli si componeva di due nature ma di un'unica \"energia\" (dal greco \u1f10\u03bd\u03ad\u03c1\u03b3\u03b5\u03b9\u03b1, \"atto, potenza, funzione\"), donde il termine \u201cmonoenergismo\u201d. Tale compromesso, inizialmente, ricevette il favore dei Patriarchi, e del Papa di Roma. Tuttavia il nuovo Patriarca di Gerusalemme, Sofronio, nel 634 rigett\u00f2 tale teoria definendola una variante del monofisismo.\nEraclio e Sergio, allora, trovarono una nuova formula compromissoria nel monotelismo, secondo cui Cristo aveva, s\u00ec, due nature, ma una sola volont\u00e0 (\u03b8\u03ad\u03bb\u03b7\u03bc\u03b1). Tale proposizione, pi\u00f9 ragionevole del monoenergismo e approvata inizialmente persino da papa Onorio I (625-638), venne sancita nel 638 tramite l'affissione del documento che la propugnava, l'Ekthesis, nel nartece di Santa Sofia. Il successore di Papa Onorio I, per\u00f2, non approv\u00f2 il monotelismo, provocando il saccheggio del Laterano da parte delle truppe imperiali di cui lamentano le fonti papali: secondo il \"Liber Pontificalis\", il cartulario Maurizio e l'esarca Isacio incitarono le truppe a saccheggiare il tesoro papale custodito nel Laterano accusando il Papa di occultare loro le paghe; parte del tesoro depredato fu inviato a Costantinopoli ad Eraclio. In conclusione il monotelismo fu un fallimento perch\u00e9 non solo non soddisfece n\u00e9 calcedoniani n\u00e9 monofisiti, ma rinfocol\u00f2 anche le diatribe religiose, facilitando la conquista islamica.\nGli avvenimenti in Italia.\nEraclio, pur impegnato a fondo in oriente, non aveva dimenticato i minacciati possedimenti italiani, ed aveva avuto cura di inviare esarchi che fossero in grado di preservarli dai Longobardi. Nel 615 scoppi\u00f2 una rivolta a Ravenna che, con la complicit\u00e0 dei \"giudici della Repubblica\" (\"iudices reipublicae\"), sfoci\u00f2 nell'assassinio dell'esarca Giovanni I Lemigio, mentre anche a Napoli era scoppiata una rivolta, avendo un certo Giovanni da Conza instaurato un governo indipendente. Eraclio, determinato a ristabilire l'ordine nei territori italici ancora sotto il dominio imperiale e a frenare le mire espansionistiche dei Longobardi, invi\u00f2 quindi l'eunuco Eleuterio con la carica di esarca affidandogli l'incarico di sedare le rivolte scoppiate nell'esarcato e di \u00abproteggere tutta l'Italia, che i Longobardi non avevano ancora occupato\u00bb. Dopo aver sedato con durezza le rivolte di Ravenna e di Napoli, Eleuterio provvide a pagare gli arretrati alle truppe; questo gesto, secondo il biografo di Papa Deusdedit, fece s\u00ec che \u00abuna grande pace fu ottenuta in tutta l'Italia\u00bb, segno che le rivolte erano dovute a un ritardo del soldo. Dopo aver attaccato con insuccesso i Longobardi, venendo pi\u00f9 volte sconfitto dal duca Sundrarit, e costretto a negoziare la pace accettando di pagare un tributo, Eleuterio, constatando che Eraclio era in enormi difficolt\u00e0 contro la Persia, decise di restaurare l'Impero romano d'Occidente, facendosi eleggere Imperatore dalle truppe (619). Dopo aver chiesto evidentemente all'arcivescovo di Ravenna di incoronarlo, fu esortato dallo stesso a recarsi a Roma per farsi incoronare nell'antica Caput Mundi; Eleuterio, reputando valido il consiglio, part\u00ec alla volta di Roma venendo per\u00f2 vinto e ucciso presso Castrum Luceoli (nel corridoio umbro) da truppe fedeli ad Eraclio. Secondo i due \"Libri Pontificales\" (sia quello dei Papi sia quello degli Arcivescovi di Ravenna), la testa dell'usurpatore venne inviata in un sacco a Eraclio. Dopo la caduta di Eleuterio e fino al 625 (anno dell'arrivo di Isacio), si ignora chi abbia retto l'esarcato, ma diversi studiosi hanno proposto come immediato successore di Eleuterio il \"patrizio Gregorio\" citato da Paolo Diacono nell'episodio dell'uccisione dei duchi del Friuli Tasone e Caco compiuta dal patrizio medesimo. Nel 625, infine, l'Imperatore aveva spedito in Italia Isacio, che resse l'Italia bizantina per diciotto anni. Sotto il suo mandato tuttavia non si poterono conservare i domini veneti dell'entroterra, conquistati nel 639 dai Longobardi condotti da re Rotari, costringendo cos\u00ec gli abitanti a rifugiarsi sulle coste, dove sorsero \"Melidissa\" o \"Eraclea\" (nominata cos\u00ec in onore del \"basileus\") e numerosi altri centri. In seguito Isacio, di fronte agli atteggiamenti di Papa Severino, ostile verso l'Ektesis, non esit\u00f2 ad assaltare il Laterano, con la scusante di recuperare le paghe della guarnigione romana, a depredarlo, e ad esiliare alcuni ecclesiastici. Ci\u00f2 tuttavia non serv\u00ec a rendere pi\u00f9 accettabile la politica religiosa eracliana.\nGli Arabi e l'Impero di Bisanzio.\nEsattamente quando Eraclio celebrava i suoi trionfi contro lo storico nemico dei Bizantini, nei lontani deserti della penisola araba quelle trib\u00f9 di mercanti arabi stanziali e beduini nomadi uscivano definitivamente dalla J\u0101hiliyya, sotto la guida di Maometto.\nSi narra che gi\u00e0 prima del 629 il Profeta aveva inviato ai maggiori re del mondo, tra cui Eraclio, delle missive nelle quali chiedeva l'adesione all'Islam e, comunque, gi\u00e0 in quell'anno un paio di incursioni di predoni arabi venivano bloccate dagli alleati Ghassanidi dei Bizantini a Mu\u02beta. Nessuno diede peso a tali avvenimenti, frutto della pi\u00f9 volte asserita indisciplina delle trib\u00f9 desertiche, ma la realt\u00e0 era ben diversa.\nGli Arabi nell'autunno del 633 penetravano in Transgiordania ed in Palestina con tre colonne di 3.000 uomini ciascuna. I primi scontri sul mar Morto e nei pressi di Gaza si risolsero in vittorie arabe, ed addirittura il patrizio Sergio, comandante militare locale, cadde sul campo. Di fronte alla nuova invasione l'Impero si rese conto del pericolo ed Eraclio, posta sede ad Emesa (poi Homs), radun\u00f2 un esercito al comando del quale pose il fratello, Teodoro.\nNon si sa se per ordine di Ab\u016b Bakr o per sua propria volont\u00e0, nell'aprile del 634 Kh\u0101lid ibn al-Wal\u012bd lasci\u00f2 H\u012bra, che assediava insieme al generale al-Muthann\u0101 ibn H\u0101ritha, e con una marcia prodigiosa un\u00ec le sue truppe, ma soprattutto il suo genio militare, alle truppe arabe in Palestina che la controffensiva bizantina metteva in difficolt\u00e0. Teodoro invest\u00ec le forze avversarie presso Ajn\u0101dayn, a sud-ovest di Gerusalemme, il 30 luglio del 634, riportando una grave sconfitta: il governatore della Palestina cadde e lo stesso Teodoro si salv\u00f2 solo grazie alla fuga. Grazie alla velocit\u00e0 negli spostamenti ed alla compattezza delle sue truppe, Kh\u0101lid, la \"Spada di Dio\", port\u00f2 i musulmani ad una vittoria dopo l'altra: il nuovo comandante bizantino, l'armeno Baanes, fu vinto a Pella e a Marj al-\u1e62uffar, a sud di Damasco, e la stessa Damasco si trov\u00f2 assediata nel marzo del 635. Il 10 settembre Damasco apr\u00ec le porte a Kh\u0101lid.\nEraclio, da Antiochia, preparava la riscossa, ed affid\u00f2 un imponente esercito al \"sakellarios\" Teodoro, a Baanes e al ghassanide Jabala ibn Ayham. Di fronte a tale spiegamento di forze Kh\u0101lid prefer\u00ec ritirare le sue truppe, sgomberando i territori e le citt\u00e0 conquistate fino ad allora, e ripiegando in cerca del luogo ideale allo scontro, che individu\u00f2 sulle rive del fiume Yarmuk, un affluente del Giordano a sud del lago di Tiberiade. Qui infuri\u00f2 una lunga e sanguinosa battaglia, dall'esito incerto fino all'ultimo, che si risolse il 20 agosto del 636 in una netta vittoria degli Arabi. I resti dell'armata bizantina batterono in ritirata ed Eraclio fece sgomberare la Palestina e la Siria, approntando la difesa. Gli Arabi, ora guidati da Yaz\u012bd ibn Ab\u012b Sufy\u0101n e da suo fratello Mu\u02bf\u0101wiya, rioccuparono rapidamente quanto precedentemente sgomberato e posero il blocco a Gerusalemme, da cui il \"basileus\" prudentemente aveva fatto portar via la Vera Croce. Nel 638, dopo sette mesi d'assedio, la citt\u00e0 santa si arrendeva ai musulmani.\nGli ultimi anni.\nSicuramente era convinzione dei cristiani che, come anni prima, il loro Imperatore li avrebbe liberati dai musulmani, con l'aiuto di Dio e, probabilmente, ritirando le truppe restanti; questa era anche l'intenzione di Eraclio, che per\u00f2 non era pi\u00f9 il guerriero d'un tempo. L'uomo che, dopo aver sgomberato parte delle terre trionfalmente riacquistate all'Impero poco tempo prima, tristemente ritornava a Costantinopoli, era un uomo stanco, molto malato e forse non del tutto padrone di s\u00e9; a causa di una fobia per l'acqua non osava riattraversare lo stretto del Bosforo per tornare a Costantinopoli e solo un tentativo d'usurpazione a Costantinopoli, nel 637, lo costrinse a rientrare a palazzo attraversando il Bosforo su un ponte di barche coperte da sabbia. La reazione fu molto dura: i rivoltosi, tra i quali comparivano il figlio illegittimo Atalarico ed il nipote Teodoro, ebbero nasi e mani amputate. Questo fatto leg\u00f2 ancor pi\u00f9 il \"basileus\" alla moglie, ed il figlio Eracleona venne incoronato coimperatore, rinfocolando antiche polemiche e convincendo ancor pi\u00f9 molti ambienti che i guai dell'Impero altro non erano che i frutti della punizione divina per i peccati del \"basileus\".\nNel frattempo l'ondata musulmana, abbattutasi violentemente sui Persiani, si riversava sull'Armenia e sulla Mesopotamia bizantina ed alla fine del 639 si affacciava alle porte dell'Egitto provenendo dalla Siria-Palestina. Dopo alcuni insuccessi, 4.000 cavalieri arabi guidati da \u02bfAmr ibn al-\u02bf\u0100\u1e63, all'inizio del 640, occupavano Pelusio e, in luglio, vincevano i difensori bizantini presso la fortezza di Babilonia, ponendo l'assedio alla stessa fortezza. Intanto, pi\u00f9 lontano, l'Armenia fu invasa.\nIl patriarca d'Alessandria, Ciro, che esercitava funzioni politiche simili a quelle governatoriali, chiese ad Eraclio di poter trattare la resa di Babilonia con \u02bfAmr. Il \"basileus\" rifiut\u00f2, imponendo la continuazione della resistenza, e depose Ciro, in seguito sospettato di intesa con gli Arabi a causa delle sue simpatie monofisite. Mentre Babilonia viveva stretta d'assedio, la stessa sorte si profilava per la ricca Alessandria, che pareva tuttavia ben pi\u00f9 decisa a resistere.\nEraclio ebbe la ventura di non dover assistere alla resa di Babilonia nell'aprile del 641, n\u00e9 di venire a conoscenza della caduta di Alessandria, l'anno successivo, ceduta ad \u02bfAmr da Ciro, reintegrato nel frattempo da Martina. Reso irriconoscibile dalla malattia, distrutto dall'idropisia, l'11 febbraio 641 l'imperatore si era spento. Venne sepolto nella chiesa dei santi Apostoli, accanto a Fabia.\nGiudizi.\nEraclio \u00e8 ricordato soprattutto per le sue vittorie contro i Persiani. Numerosi storici hanno evidenziato il contrasto tra i primi e gli ultimi anni di regno di Eraclio, pieni di sciagure, e gli anni di mezzo, pieni di trionfi e hanno giustificato i successi dei Persiani e degli Arabi con il \u00abtorpore\u00bb e l'\u00abinazione vergognosa\u00bb di Eraclio nei primi dodici e negli ultimi nove anni di regno. Per esempio Edward Gibbon scrive:\nAnche il Muratori condivide l'opinione del Gibbon, descrivendo l'Eraclio dei primi anni come un \u00abprincipe che lasciava divorare in tal forma i suoi popoli e Stati, n\u00e9 moveva una mano, per cos\u00ec dire, in loro difesa\u00bb.\nLeone Caetani smentisce queste teorie, sostenendo che Eraclio, tranne negli ultimi tre anni, tent\u00f2 sempre di dare il massimo per l'impero. La \u00abvergognosa inazione\u00bb di Eraclio viene per esempio smentita dalle fallite campagne del 611-613 in cui l'Imperatore stesso assunse il comando dell'esercito. Secondo Caetani, Eraclio nei primi anni di regno sub\u00ec devastanti sconfitte contro i Persiani non a causa della sua inazione ma perch\u00e9 l'esercito bizantino era in condizioni disastrose.\nEraclio riusc\u00ec a capovolgere l'esito del conflitto, nonostante l'esercito semidistrutto, grazie a un cambio di strategia nella seconda fase del conflitto: infatti per ricostruire il suo esercito, l'Imperatore decise di invadere l'Armenia e stringere delle alleanze con gli abitanti del luogo; grazie a queste alleanze e all'arruolamento di truppe mercenarie armene, da cui dipendeva fortemente, Eraclio riusc\u00ec a ricostituire il suo esercito e a vincere i Persiani. L'esercito di Eraclio non era neanche molto numeroso e costituito da truppe mercenarie infide, che spesso disertavano. Eraclio di conseguenza era spesso costretto a ritirarsi dal territorio nemico per reclutare altri uomini e spesso evitava lo scontro diretto contro i Persiani per paura di essere sconfitto. Tuttavia, grazie alle sue \u00abingegnose e sapienti misure strategiche\u00bb, Eraclio vinse molte battaglie nonostante fosse in inferiorit\u00e0 numerica.\nSolo nell'ultimo anno di guerra, Eraclio decise di osare e di penetrare nel cuore dell'Impero sasanide; ebbe successo e riusc\u00ec a imporre la tanto desiderata pace al nemico ma, sempre secondo Caetani, il fatto che poi dovette venire a patti con il generale ribelle sasanide Sharbaraz per riavere indietro la Siria e l'Egitto la dice tutta sulla relativa debolezza dell'esercito di Eraclio, dato che l'esercito di Sharbaraz (temuto da Eraclio) era composto da soli 6.000 uomini.\nCon la debolezza militare dell'Impero il Caetani si spiega le vittorie degli Arabi negli ultimi nove anni di regno di Eraclio:\nSecondo il politologo Edward Luttwak Eraclio riusc\u00ec a vincere i Persiani approfittando del fatto che gran parte dell'esercito sasanide era posto a guarnigione della Siria e dell'Egitto e dunque non poteva contrastare le incursioni dei Bizantini nel cuore della Persia; a causa delle conquiste di Cosroe II, le truppe dell'Impero sasanide erano sparse su un territorio troppo vasto e inviare truppe in difesa delle zone devastate da Eraclio richiedeva molto tempo, troppo per fermare Eraclio. Per contrastare in modo efficace Eraclio Cosroe II avrebbe dovuto rinunciare alla Siria e all'Egitto ordinando alle sue truppe di ritirarsi in difesa della Persia messa in pericolo da Eraclio ma lo sci\u00e0 non era disposto a rinunciare alle sue conquiste e aveva notato che in genere le incursioni di Eraclio, pur portando a devastazioni, non avevano finora veramente messo in pericolo l'Impero. Invece nell'ultima decisiva campagna (627) Eraclio sfrutt\u00f2 il fattore sorpresa sferrando una pericolosa offensiva contro Ctesifonte proprio quando i Persiani si aspettavano che l'Augusto si sarebbe ritirato in territorio bizantino per svernare, come aveva fatto nelle precedenti campagne. Grazie al fattore sorpresa, Eraclio riusc\u00ec a imporre la pace al nemico e a riottenere Siria ed Egitto. Per Luttwak le conquiste islamiche furono agevolate dall'oppressivo sistema fiscale bizantino e dalla persecuzione dei Monofisiti e degli Ebrei, che vivevano in Siria e in Egitto; gli abitanti della Siria e dell'Egitto infatti non opposero strenua resistenza agli Arabi perch\u00e9 erano pi\u00f9 tolleranti dei Bizantini. Infatti, gli Arabi ridussero le tasse e, pur discriminando i \"popoli del libro\" (Cristiani e Ebrei), li trattavano con pari uguaglianza non facendo distinzione tra ortodossi e eretici e tra cristiani ed ebrei.\nSecondo l'Ostrogorsky e altri storici Eraclio riusc\u00ec a vincere i Persiani grazie alla riforma dei temi. Secondo la teoria classica i primi temi sarebbero sorti in Asia Minore intorno al 620 a causa dell'insediamento in Asia Minore dei \"limitanei\" (i soldati a difesa del \"limes\") che avevano abbandonato le province perdute di Siria e Egitto dopo le invasioni persiane. Tuttavia secondo alcuni storici la riforma dei temi sarebbe posteriore a Eraclio. Per esempio il Treadgold ritiene improbabile che i temi vennero creati da Eraclio non solo perch\u00e9 non esistono fonti scritte dell'epoca che lo possono certificare ma anche perch\u00e9 se i temi aiutarono Eraclio a sconfiggere i Persiani, appare strano che non siano a serviti a nulla contro gli Arabi. Invece, ipotizzando che i temi vennero creati da Costante II tra il 659 e il 662, si spiegherebbe perch\u00e9 dopo il 662 l'espansionismo arabo a danni dei bizantini si arrest\u00f2 quasi del tutto.\nEraclio \u00e8 un imperatore molto importante perch\u00e9 segna il passaggio definitivo dall'Impero romano all'Impero bizantino; infatti durante il suo regno l'Impero perse quasi tutto ci\u00f2 che aveva di \"romano\" e divenne veramente un \"impero greco\" (rese il greco la lingua ufficiale; ellenizz\u00f2 cariche, titoli, abol\u00ec il sistema provinciale di Diocleziano sostituendolo con i temi ecc.). Alcuni storici fanno iniziare l'Impero bizantino proprio con Eraclio."}
