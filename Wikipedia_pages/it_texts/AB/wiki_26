{"id": "45796", "revid": "300067", "url": "https://it.wikipedia.org/wiki?curid=45796", "title": "Julius Erving", "text": "Divenne famoso nei primi anni settanta per la sua capacit\u00e0 di coniugare l'eleganza e l'imprevedibilit\u00e0 del suo gioco ad un'esplosiva potenza. Entusiasm\u00f2 gli appassionati di basket con le sue spettacolari schiacciate, nelle quali saltava al di sopra delle braccia dei difensori avvitandosi e rimanendo a lungo sospeso in volo come mai si era visto prima.\nNel commentare quanto Erving abbia influito sul suo gioco, Michael Jordan afferm\u00f2 in un'intervista: \"Senza Doctor J non sarebbe mai esistito MJ\".\nCarriera.\nI primi anni.\nNato nel 1950 a East Meadow, nello stato di New York, Erving cominci\u00f2 a giocare a pallacanestro sin da piccolo, riuscendo ad affermarsi prima al liceo e poi alla Universit\u00e0 del Massachusetts, dove entr\u00f2 nel 1968. Il soprannome \"Doctor\" risale ai tempi del liceo e divent\u00f2 di dominio pubblico quando durante una partita Erving disse ad un commentatore tv, che non sapeva pi\u00f9 come definirlo per il suo splendido gioco, \"chiamami Dottore\". In seguito sarebbe diventato \"\"Doctor Julius\" ed infine \"Doctor J\"\" (pronuncia: doctor g\u00e8i).\n\u00c8 stato uno dei sei soli giocatori nella storia della NCAA ad ottenere una media di oltre 20 punti e 20 rimbalzi a partita. Malgrado le cifre ragguardevoli, Erving era ancora semisconosciuto quando lasci\u00f2 Massachusetts per entrare nel mondo professionistico.\nLa ABA.\nFirm\u00f2 il suo primo contratto professionistico nel 1971 con i Virginia Squires, che disputavano l'emergente torneo dell'American Basketball Association (ABA). Nell'anno del debutto sigl\u00f2 una media di 27,3 punti a partita e partecip\u00f2 all'All Star Game. L'anno successivo fu il miglior marcatore della lega con la media di 31,9 punti a partita ed il suo gioco innovativo era diventato gi\u00e0 famoso. Dopo le due grandi stagioni, nel 1973 fu venduto ai New York Nets dove rimase fino al 1976. Nei tre anni giocati a New York, Erving ebbe un ruolo determinante nella conquista dei due titoli vinti dai Nets.\nFu uno dei personaggi di spicco della nuova lega, contribuendo a farle acquisire sempre maggior notoriet\u00e0 e valore, \"legittimando\" la sua nascita. In cinque stagioni si aggiudic\u00f2 tre volte la classifica dei marcatori e tre volte il titolo di miglior giocatore. Quando nel 1976 l'ABA fu assorbita dalla pi\u00f9 nota e prestigiosa National Basketball Association (NBA), Erving era diventato il leader indiscusso della ABA.\nLa NBA e la consacrazione.\nNella nuova lega, \"Doctor J\", come era soprannominato, gioc\u00f2 per i Philadelphia 76ers fino al suo ritiro nel 1987, vincendo l'\"NBA MVP Award\" (miglior giocatore della lega) nel 1981, guidando i 76ers al titolo NBA nel 1983 e ad altre tre finali nel 1977, 1980 e 1982. Durante le sue prime partite in NBA, Erving gioc\u00f2 in maniera pi\u00f9 anonima limitando le azioni individuali e mettendosi al servizio dei compagni. Anche in seguito, quando torn\u00f2 ad esibire con pi\u00f9 frequenza le sue spettacolari azioni personali, fu sempre fedele al concetto del gioco di squadra.\nNel 1977, durante la stagione d'esordio in NBA, fece la prima delle sue 11 apparizioni consecutive all'NBA All-Star Game, nell'occasione segn\u00f2 30 punti e prese 12 rimbalzi, venendo nominato MVP dell'incontro. Quell'anno spinse la squadra alla finale per il titolo assoluto, perso contro i Portland Trail Blazers. I dirigenti dei Sixers, constatato il suo valore, potenziarono la squadra. Le stagioni successive videro Erving confermarsi uno dei migliori giocatori del torneo e un buon progresso tecnico della squadra, che si attest\u00f2 stabilmente nelle prime posizioni sfiorando nuovamente il titolo assoluto nel 1980, battuti nella serie finale dai Los Angeles Lakers.\nLa sua migliore stagione fu il 1980-81, quando gli venne assegnato il titolo di MVP del torneo, ma la squadra si arrese ai Boston Celtics nella settima partita delle finali della Eastern Conference. Anche nel 1981-1982 i Sixers fecero una grande stagione ma furono nuovamente sconfitti dai Lakers in gara 6 della serie finale dei Playoffs. La dirigenza colm\u00f2 l'inferiorit\u00e0 della squadra ai rimbalzi ingaggiando il prestigioso centro Moses Malone ed il titolo, l'unico vinto da Erving, giunse meritatamente nella stagione 1982-1983. Le finali dei play-off furono a senso unico, con la vittoria per 4-0 dei Sixers sui Lakers.\nLaureatosi campione a 33 anni, Erving nelle stagioni successive sub\u00ec un calo fisico a cui sopper\u00ec basando il suo gioco sull'intelligenza anzich\u00e9 sulla potenza fisica. Il suo declino corrispose a quello della squadra, che perse le posizioni di testa della lega e non avrebbe mai pi\u00f9 vinto il titolo. Si ritir\u00f2 alla fine della stagione 1986-87 e partecip\u00f2 con la squadra alla propria \"tourn\u00e9e\" di addio, alla quale accorsero ovunque spettatori appassionati per rendergli omaggio.\nLe cifre.\nAl suo ritiro, Erving figurava nella \"top ten\" dei marcatori della lega di tutti i tempi (2\u00aa posizione assoluta), in quella dei tiri dal campo realizzati (3\u00ba), dei tiri dal campo tentati (5\u00ba) e delle palle rubate (1\u00ba).\nNella classifica combinata NBA/ABA di tutti i tempi dei marcatori, Erving si piazza all'ottavo posto con 30.026 punti, preceduto da Kareem Abdul-Jabbar, Karl Malone, LeBron James, Kobe Bryant, Michael Jordan, Wilt Chamberlain e Dirk Nowitzki.\nCuriosit\u00e0.\nIl leggendario sassofonista Grover Washington Jr gli ha dedicato il celebre brano \"Let It Flow (for Dr.J)\".\nIl dopo-carriera nel basket.\nOnorificenze.\nNel 1996 \u00e8 stato incluso dalla NBA nella lista dei 50 giocatori pi\u00f9 forti di tutti i tempi, ed \u00e8 uno dei membri della Basketball Hall of Fame. I Philadelphia 76ers hanno ritirato il suo numero di maglia, il 6. Anche la franchigia dei Nets, gli odierni Brooklyn Nets, hanno ritirato la maglietta numero 32, che Erving indossava nella sua esperienza newyorkese.\nAttivit\u00e0 lavorative.\n\u00c8 rimasto nel mondo del basket con incarichi dirigenziali e nel 1994 \u00e8 entrato negli Orlando Magic, dei quali \u00e8 diventato vicepresidente esecutivo. Ha inoltre collaborato come commentatore delle partite per la rete televisiva NBC.Ha anche partecipato come giudice per la gara di schiacciate nell'NBA All-Stars 2015.\nVita privata.\nFamiglia.\nErving \u00e8 stato sposato dal 1972 al 2003 con Turquoise Erving ed insieme hanno avuto 4 figli di cui uno, Cory, mor\u00ec nel 2000 in un incidente stradale. Nel 1979 ebbe una relazione extra-coniugale con una scrittrice di sport dalla quale ebbe una figlia, Alexandra Stevenson, che sarebbe poi diventata una quotata tennista. Erving incontr\u00f2 per la prima volta Alexandra solo nel 2008, e da allora hanno instaurato un ottimo rapporto e si sono frequentati con regolarit\u00e0.\nNel 2003 divorzi\u00f2, dopo il figlio avuto da una relazione con Dor\u00fds Madden. Nel 2008 ha sposato la stessa Madden con cui aveva avuto altri due figli.\nAltri lavori.\nOltre a continuare a seguire il basket, Erving si \u00e8 dedicato all'attivit\u00e0 imprenditoriale, diventando proprietario di uno stabilimento a Philadelphia per l'imbottogliamento della Coca Cola e di alcune stazioni televisive a New York e nel New Jersey. Ha inoltre acquistato il circolo golfistico \"Celebrity Golf Club International\" nella zona di Atlanta nel 2006.\nErving nei media.\nHa ispirato il nome del famoso rapper e produttore Dr. Dre, che ha preso l'epiteto \"dr\" da Erving. Nel 1979 ha recitato nel film \"Basket Music\" (titolo originale: \"The fish that saved Pittsburgh\") dove interpretava Moses Guthrie, capitano della squadra dei Pittsburgh Pythons, poi rinominati Pisces per attinenza col segno zodiacale dei suoi giocatori. Nel 1993 ha recitato, interpretando s\u00e9 stesso, nel film \"Philadelphia\" e nel 1996 nel telefilm \"Frasier\".\n\u00c8 apparso in uno spot dell'azienda di calzature sportive Converse, marca che aveva gi\u00e0 contribuito a rendere famosa negli anni settanta. La sua rivalit\u00e0 sportiva con il campione dei Boston Celtics Larry Bird \u00e8 stata celebrata con il videogioco \"One on One\", pubblicato dalla Electronic Arts nel 1983."}
{"id": "45798", "revid": "466539", "url": "https://it.wikipedia.org/wiki?curid=45798", "title": "Clyde Drexler", "text": "Caratteristiche tecniche.\nConsiderato una delle migliori guardie di tutti i tempi, era dotato di buon atletismo, oltre a essere bravo nel fornire assist, recuperare palloni e raccogliere rimbalzi.\nCarriera.\nDopo aver frequentato la Sterling High School e la University of Houston, fu la quattordicesima scelta assoluta al draft del 1983, scelto dai Portland Trail Blazers. Drexler guid\u00f2 la squadra dell'Oregon alle finali NBA nel 1990 e nel 1992, entrambe perse (la prima per 4-1 contro i Detroit Pistons, la seconda 4-2 contro i Chicago Bulls). In quest'ultima occasione Drexler diede vita a partite spettacolari nella serie, contro i Bulls guidati da Michael Jordan.\nGuardia di 2 metri, atletico ed elegante nelle entrate a canestro, era anche un ottimo rimbalzista e un preciso assist-man. In virt\u00f9 delle sue superbe doti tecniche e dell'eleganza delle sue entrate a canestro venne soprannominato \"The Glide\" (L'aliante).\nNel 1992 vinse un oro olimpico alle Olimpiadi estive di Barcellona '92, diventando una delle leggende del \"Dream Team\" originale, insieme ad altre stelle del basket americano, come Jordan, suo rivale alle Finals di quell'anno, Magic Johnson e Larry Bird.\nDopo aver chiesto ai Blazers di essere ceduto ad una squadra da titolo, il 14 febbraio 1995 Clyde approd\u00f2 agli Houston Rockets, campioni NBA in carica, in cambio di Otis Thorpe. Nonostante le ottime credenziali di Drexler lo scambio fu inizialmente criticato, in quanto Thorpe era stato una pedina fondamentale nella vittoria del titolo l'anno prima per i texani. Le critiche svanirono presto grazie alle grandi prestazioni di Drexler, perfettamente a suo agio nel ruolo di seconda opzione offensiva dopo Olajuwon. La stagione termin\u00f2 con la vittoria nei playoff e la conquista del titolo tanto ambito.\nSi \u00e8 ritirato dal professionismo al termine della stagione 1997-98, diventando allenatore della squadra dove aveva cominciato, quella dell'universit\u00e0 di Houston.\nAllen\u00f2 per due stagioni, ma dopo i modesti risultati (19 vinte \u2013 37 perse) decise di lasciare per dedicarsi maggiormente alla famiglia.\nDrexler attualmente affianca il telecronista dei Rockets, fornendo un commento tecnico, nelle gare casalinghe a Houston.\nRecord NBA.\nRegular Season.\nMaggior numero di palle rubate in met\u00e0 partita: 8, secondo tempo, Houston Rockets - Sacramento Kings, 1\u00ba novembre 1996\nMaggior numero di rimbalzi offensivi da una guardia (carriera): 2.615\nPlayoff.\nMaggior numero di palle rubate in una serie al meglio di cinque: 13, Portland Trailblazers - Dallas Mavericks, 1990\nMaggior numero di palle rubate in met\u00e0 partita: 6, Portland Trailblazers - Phoenix Suns, 23 maggio 1990\nAll Star Game.\nMaggior percentuale ai liberi nella storia dell'All Star Game: 1.000 (12-12)"}
{"id": "45799", "revid": "48479", "url": "https://it.wikipedia.org/wiki?curid=45799", "title": "Lao Tze", "text": ""}
{"id": "45802", "revid": "6923", "url": "https://it.wikipedia.org/wiki?curid=45802", "title": "Piaggio", "text": "Piaggio &amp; C. \u00e8 un produttore italiano di veicoli a due ruote a motore e veicoli commerciali. Fondato - quale azienda - nel 1884 e controllato dall'holding industriale IMMSI S.p.A. che \u00e8 quotata sulla Borsa Italiana.\nPiaggio &amp; C. opera nel settore scooter, moto e ciclomotori utilizzando i marchi Piaggio, Gilera, Aprilia, Moto Guzzi, Derbi; \u00e8 attivo inoltre nel trasporto leggero a tre e quattro ruote. Detiene inoltre ulteriori marchi storici come Laverda.\nLa societ\u00e0 \u00e8 quotata presso la Borsa valori di Milano nell'indice FTSE Italia Mid Cap.\nStoria.\nLe origini.\nIl primo nucleo di attivit\u00e0 della Societ\u00e0 Piaggio \u00e8 legata alla lavorazione del legno: il 5 settembre 1882 il cavalier Enrico Piaggio, imprenditore titolare di una segheria per legname, acquistava un terreno a Sestri Ponente per impiantarvi un deposito di legname che in pochi anni si trasformer\u00e0 in una bottega di artisti ebanisti e intarsiatori. Suo figlio Rinaldo nel 1884 fondava la Societ\u00e0 Rinaldo Piaggio, produttrice di arredamento navale e, da inizio secolo, anche di carrozze ferroviarie, occupandosi all'inizio di arredamento navale, e in seguito di produzioni metalmeccaniche e ferroviarie.\nNel 1915 l'azienda acquisisce le Officine Aeronautiche Francesco Oneto di Pisa, gi\u00e0 Societ\u00e0 Aviazione Fratelli Antoni.\nNel 1917, nel pieno della I guerra mondiale Rinaldo converte l\u2019azienda alle produzioni aeronautiche e belliche. La Piaggio si impegna nella produzione di motoscafi antisommergibili MAS, e soprattutto di aeroplani e idrovolanti, inizialmente costruiti su licenza Ansaldo, Macchi, Caproni e Dornier, e successivamente su disegni della stessa Piaggio; nel 1924 cominceranno invece ad essere prodotti i primi motori Jupiter e gli aeromobili Dornier Wal, costruiti su licenza.\nGli stabilimenti dell'azienda vennero utilizzati nel periodo tra le due guerre mondiali per la produzione di rotabili ferroviari, ma nello stesso periodo si era avviata anche la produzione riguardante il settore degli aeroplani, settore che oggi viene sviluppato attraverso la Piaggio Aero Industries. Dopo la Prima guerra mondiale, si assiste alla trasformazione da economia bellica a economia di pace. Nei primi anni venti Piaggio costruisce il treno reale e alcuni elettrodomestici rivoluzionari sia dal punto di vista del design che dell'utilizzo. Per assicurarsi delle maestranze anche nel settore aeronautico, proprio in quegli anni viene acquistato l'intero stabilimento Bonmartini di Roma, per la produzione del monoplano da caccia Piaggio P.2 e il quadrimotore Piaggio P.108, unico bombardiere quadrimotore ad essere impiegato dalla Regia Aeronautica durante la seconda guerra mondiale.\nNel 1924 viene acquistato, a Pontedera, lo stabilimento della CMN, Costruzioni Meccaniche Nazionali; nel 1926 Rinaldo fonda la SANA, Societ\u00e0 Anonima Navigazione Aerea, prima compagnia italiana per il trasporto aereo di passeggeri. Il capitale sociale passa da 15 a 30 milioni di lire nel 1930 per poi diminuire a 10 nel 1932: la crescita iniziale subisce immediatamente una frenata dovuta all'esplosione della Grande depressione. Giovanni Gabrieli, Giovanni Casiraghi, Corradino D'Ascanio sono alcuni dei nomi che all'epoca lavorano per l'azienda: quest'ultimo ha progettato il DAT 3, il primo elicottero della storia effettivamente manovrato dall'uomo e con eliche montate su giunto cardanico.\nNel 1938 muore Rinaldo Piaggio: i suoi figli si dividono responsabilit\u00e0 e competenze, ad Armando vanno gli stabilimenti liguri (a Finale Ligure e Sestri) e a Enrico Piaggio quelli toscani (a Pontedera e a Pisa). Negli anni del Fascismo vengono costruiti autocarri, autobus, teleferiche, rimorchi, funicolari, serramenti in alluminio. Sono gli anni del colonialismo italiano: alcuni insediamenti produttivi vengono ad Addis Abeba e Gura, in Etiopia, per le riparazioni e costruzioni aeronautiche nelle Officine Meccaniche Africa Orientale (OMAO).\nDurante la Seconda guerra mondiale molti stabilimenti vengono distrutti.\nArmando Piaggio riprende le fila del settore aeronautico e il ripristino degli impianti per l'arredamento navale e ferroviario. Vengono sviluppati il Piaggio P.148 e il Piaggio P.149.\nA guerra finita, nel 1945, iniziano le operazioni di ricostruzione degli stabilimenti di Pontedera e si sviluppano i prototipi di Vespa.\nLa Vespa.\nLa storia della Piaggio ha dunque una svolta nel dopoguerra, quando, il 23 aprile 1946, su progetto dello stesso D'Ascanio, viene brevettata una motocicletta il cui nome diventer\u00e0 quasi un sinonimo di \"Piaggio\": la Vespa (va ricordato che il modello era stato preceduto da un prototipo, poi non commercializzato, denominato \"Paperino\", progettato nel 1944 a Biella, ovvero nel periodo in cui i macchinari industriali vennero trasferiti dallo stabilimento di Pontedera in Piemonte a causa dei bombardamenti anglo-statunitensi).\nIl primo progetto per questa motocicletta fu prodotto a Pontedera nel 1946: \u00e8 un mezzo con trasmissione senza catene, con il cambio sul manubrio e una carrozzeria in grado di proteggere il guidatore. Il nome \u201cVespa\u201d fu coniato dallo stesso Enrico Piaggio il quale di fronte al prototipo del nuovo mezzo esclam\u00f2: \u201csembra una vespa!\u201d per la somiglianza con l'omonimo insetto grazie alla parte centrale molto ampia, la \u201cvita\u201d stretta e per il ronzio del motore.\nEnrico Piaggio ne mise in produzione .\nLa nascita della Vespa segna la fine dei progetti e le produzioni aeronautiche. Il nuovo scooter fu presentato il 29 marzo 1946 a Roma al circolo del golf al generale Stone, capo delle forze alleate in Italia. Le reazioni della stampa furono discordanti: per alcuni era un \u201ctrabiccolo\u201d con scarse capacit\u00e0 di potenza e di affidabilit\u00e0, per altri era un mezzo di trasporto innovativo con elementi di genialit\u00e0 ingegneristica. Soltanto a partire dal 1948, con l'uscita della Vespa 125, il veicolo registr\u00f2 un successo di pubblico: nel 1953 vennero costruite Vespe, nel 1956 si festeggia il milionesimo esemplare, nel 1960 esce la due milionesima Vespa, nel 1970 si arriva a quattro milioni e nel 1988 verr\u00e0 raggiunto il traguardo della dieci milionesima. Ad oggi, le Vespe prodotte a partire dal 1946 superano i sedici milioni di unit\u00e0.\nIl riassetto e l'evoluzione in Gruppo.\nNel 1948 nasce l'Ape Piaggio, il veicolo a tre ruote che entra nell'uso quotidiano, trovando varie applicazioni pratiche: l'Ape risci\u00f2, l'Ape cassone, l'Ape taxi, l'Ape Calessino. Fu costruito pensando alle esigenze di trasporto merci nell'Italia del dopoguerra.\nNel 1963 si inaugura a Pune il primo stabilimento indiano di Vespa.\nNel 1964 le due divisioni (aeronautica e motociclistica) diventano a tutti gli effetti due aziende indipendenti; la divisione aeronautica prende il nome di IAM Rinaldo Piaggio, che diventer\u00e0 in seguito Piaggio Aero Industries.\nDopo la morte di Enrico Piaggio, avvenuta nel 1965, l'azienda passa sotto il controllo degli Agnelli, in quanto Umberto era divenuto consorte di sua figlia Antonella Bechi Piaggio. Una fase segnata dall'acquisto della Gilera nel 1969 e dall'ampliamento della gamma: sono gli anni del Ciao (1967) del Bravo, del Boxer, del Si, del Grillo.\nIl 4 novembre 1966 \u00e8 una data dolorosa per la storia di Pontedera e per lo stabilimento Piaggio: il fiume Era straripa provocando l'allagamento di tutta la citt\u00e0. In quelle ore molti operai, dirigenti e abitanti di Pontedera si mobilitano per difendere la fabbrica e per limitare il pi\u00f9 possibile i danni. Questa grande solidariet\u00e0 di operai e cittadini fu tale che in pochi giorni consent\u00ec la ripresa dell'attivit\u00e0 nello stabilimento. I danni calcolati, per\u00f2, ammontavano a circa 2 miliardi dell'epoca.\nNel 1973 Piaggio inizia lo studio di un ciclomotore elettrico chiamato \"Eco Electron\", e due anni dopo viene realizzato il primo prototipo di Ape elettrico. Negli anni settanta, inoltre, si assiste alla creazione di nuovi prodotti nel segmento degli scooter e dei motocarri: nel 1977 nasce la Piaggio Vespa PX, nel 1980 viene acquisito il marchio di biciclette pi\u00f9 antico del mondo F.I.V. Edoardo Bianchi che rimarr\u00e0 per molti anni all'interno del gruppo. Nel 1989 nasce Sfera, il primo scooter con telaio in tubi di acciaio e carrozzeria in plastica.\nNel 1993 lo stabilimento Gilera di Arcore viene chiuso e parte della produzione spostata a Pontedera, dove prosegue la progettazione e l'assemblaggio dei nuovi prodotti del marchio milanese.\nDagli anni '90 vengono prodotti gli scooter Zip (1992), Hexagon (1994), Liberty (1995), X9 (2000), Beverly (2001).\nIn seguito alla scomparsa di Giovanni Alberto Agnelli, il gruppo avvia il mutamento del proprio assetto proprietario: nel 1999 il controllo passa al gruppo finanziario Morgan Grenfell Private Equity, e sempre nello stesso anno apre a Baramati lo stabilimento per la produzione in India del tre ruote Ap\u00e9; nel 2001 viene acquisito il controllo di Derbi; nel 2003 la societ\u00e0 passa sotto il controllo della holding industriale Immsi S.p.A. di Roberto Colaninno, quotata alla Borsa di Milano. \nNel 2005 viene aperta una fabbrica a Foshan, in Cina, per la produzione di scooter in collaborazione con l'industriale Zongshen.\nNel 2006 acquisisce l'azienda veneta Aprilia al quale tra l'altro facevano capo altri marchi storici come Moto Laverda e Moto Guzzi.\nLa quotazione in Borsa e gli anni recenti.\nNel 2006 la societ\u00e0 Piaggio &amp; C. viene quotata in Borsa.\nTra le novit\u00e0 di maggior spicco introdotte negli ultimi anni (2009) \u00e8 da citare il Piaggio MP3, scooter particolare a tre ruote, due anteriori e una posteriore.\nNel 2007 \u00e8 stato anche presentato alla stampa un prototipo di scooter ibrido, dotato di motore termico e motore elettrico, la cui messa in produzione era stata indicata per l'anno successivo. Nello stesso anno il Gruppo approda ufficialmente in Vietnam.\nNel 2012 Vespa debutta nel mercato indiano e viene inaugurato un nuovo stabilimento motori nel distretto industriale di nei pressi di Hanoi; nel 2013 apre a Pasadena (California, USA) il PADC - Piaggio Advanced Design Center.\nNel 2013 le Vespa vendute nel mondo sfiorano le unit\u00e0.\nNel giugno del 2014 oltre Vespa (e relativi vespisti) arrivano a Mantova in rappresentanza di 132 Vespa Club da 32 diverse nazioni per celebrare i Vespa World Days. \u00c8 il pi\u00f9 grande raduno della storia di Vespa.\nAlla fine del 2015 nasce la Piaggio Fast Forward (PFF), centrata sull'innovazione e un nuovo modo di fare ricerca. Presieduta da Colaninno, ha sede a Cambridge (Massachusetts, Stati Uniti); nell\"advisory board\" siedono Nicholas Negroponte, Dong Brent e Jeff Linnell di Google, fondatore di Bot &amp; Dolly.\nDati economici.\nNel 2018 i ricavi hanno toccato 1,38 miliardi di \u20ac con un aumento del 4,3% a cambi variabili e dell'8,2% a cambi costanti. Il margine operativo lordo \u00e8 salito a 201 milioni, in aumento del 4,9%.\nNel 2019 i ricavi hanno toccato 1,52 miliardi di \u20ac con un aumento del 9,5% a cambi variabili e del 7,2% a cambi costanti. Il margine operativo lordo \u00e8 salito a 227,8 milioni, in aumento del 12,9%.\nImpegni sportivi.\nCon l'ausilio dei reparti corse Aprilia, Derbi e Gilera partecipa, supportando vari team in varie categorie, sia al Motomondiale che al Campionato mondiale Superbike.\nAttraverso la Gilera, il gruppo Piaggio ha anche partecipato ad alcune edizioni della Parigi Dakar con la RC 600.\n\"Progetto culturale\" Piaggio.\nIl \u201cprogetto culturale\u201d promosso dalla Piaggio ha come scopo la ricostruzione e la valorizzazione della storia dell'azienda e si compone di una triade: la Fondazione Piaggio, L'Archivio storico e il Museo Piaggio. Nel 2003 il Museo e L'Archivio sono stati riconosciuti come Miglior Museo e Archivio d'Impresa in Italia nell'edizione Premio Impresa e Cultura.\nProduzione.\nDi seguito un elenco dei prodotti di punta del Gruppo Piaggio nel corso degli anni.\nIn produzione.\nVeicoli a due ruote\nVeicoli a tre ruote\nVeicoli commerciali\nFuori produzione.\nVeicoli a due ruote\nVeicoli a tre ruote\nVeicoli commerciali\nMotori aeronautici (1920-1950)\nAutomotrici ferroviarie (1920-1950)"}
{"id": "45807", "revid": "31789", "url": "https://it.wikipedia.org/wiki?curid=45807", "title": "Armi, acciaio e malattie", "text": "Armi, acciaio e malattie. \"Breve storia degli ultimi tredicimila anni\" (titolo originale \"Guns, Germs and Steel: The Fates of Human Societies\") \u00e8 un saggio di Jared Diamond. Edito nel 1997, \u00e8 stato tradotto in italiano da Luigi Civalleri per conto di Einaudi.\nIl libro \u00e8 incentrato sulla ricerca di una risposta alla domanda che Yali, un abitante della Nuova Guinea, fece all'autore nel luglio del 1972: \"Come mai voi bianchi avete tutto questo cargo e lo portate qui in Nuova Guinea, mentre noi neri ne abbiamo cos\u00ec poco?\", dove per \"Cargo\" si intendono tutti quei beni tecnologici di cui i guineani erano privi prima dell'arrivo dei coloni. In pratica l'autore cerca di rispondere alle seguenti domande: perch\u00e9 sono stati gli europei e gli americani del nord a sviluppare una civilt\u00e0 tecnologicamente avanzata e non, ad esempio, i cinesi o i sumeri? Perch\u00e9 gli europei sono partiti alla conquista degli altri popoli (ottenendo evidenti successi), e non \u00e8 avvenuto il contrario? Come mai i fieri guerrieri nativi americani sono stati spodestati dall'invasione di un popolo di agricoltori?\nRiunendo in un unico libro cognizioni dalle pi\u00f9 svariate discipline, Diamond sviluppa un quadro d'insieme sulla storia delle varie societ\u00e0 umane a partire dalla fine dell'ultima glaciazione, avvenuta circa 13.000 anni fa. Per la prima volta, si riunisce nella visione storica un quadro formato da archeologia, antropologia, biologia molecolare, ecologia, epidemiologia, genetica, linguistica e scienze sociali, per non parlare della teoria del caos. L'autore cerca quindi di dare una sorta di metodo d'indagine scientifico ad una disciplina considerata finora \"letteraria\" e di respingere spiegazioni razziste della storia dell'umanit\u00e0, non tanto per motivi ideologici, ma piuttosto, appunto, scientifici. Consapevole del suo ruolo di iniziatore, precisa che la sua \u00e8 solo una visione generale, i cui dettagli vanno indagati pi\u00f9 approfonditamente. Il libro ha vinto il Premio Pulitzer per la saggistica nel 1998.\nContenuti.\nPrologo e anticipazione delle critiche.\nDiamond non trov\u00f2 una buona risposta alla domanda di Yali. Lo stesso tipo di domanda sembra trovare applicazione in una quantit\u00e0 di casi: \"Gli originari dell'Eurasia... dominano il mondo quanto a benessere e potere\". Gli altri popoli, che si sono liberati dal colonialismo, restano arretrati quanto a benessere e potenza. Altri ancora, dice, \"sono stati decimati, soggiogati e talora perfino sterminati dai colonialisti europei\". Spiega che, nell'incapacit\u00e0 di ricavare una spiegazione soddisfacente dai pi\u00f9 rinomati racconti storici, ha deciso di fare un'indagine per conto proprio.\nPrima di enunciare la propria tesi principale, Diamond considera tre possibili critiche alla sua indagine:\nLa teoria esposta.\nPrima che qualcuno sviluppasse l'agricoltura, si viveva come cacciatori-raccoglitori, ed alcuni lo fanno ancor oggi.\nDiamond sostiene che il successo delle civilt\u00e0 europee, che hanno conquistato terre come l'America, l'Africa e l'Oceania, non \u00e8 dovuto ad una loro presunta superiorit\u00e0 intellettuale. Gli europei non sono pi\u00f9 intelligenti degli altri popoli, ma semplicemente hanno avuto la ventura di vivere in un continente, l'Eurasia, le cui condizioni ambientali hanno favorito lo sviluppo e la diffusione degli elementi che hanno contribuito in maniera determinante alla loro supremazia sugli altri popoli: le armi (e pi\u00f9 in generale la tecnologia) e le malattie.\nDiamond spiega come lo sviluppo dell'agricoltura e la domesticazione degli animali sia stato un pre-requisito per giungere alle civilt\u00e0 di armi e malattie. Tale sviluppo \u00e8 stato pi\u00f9 veloce in Eurasia per molti motivi:\nTransizione.\n\"Armi, acciaio e malattie\" sostiene che la supremazia dei popoli Euroasiatici \u00e8 legata al sorgere delle citt\u00e0. Queste citt\u00e0 sono caratterizzate da elevate densit\u00e0 abitative e da complesse strutture sociali che hanno consentito il sorgere di:\nIl sorgere delle citt\u00e0 \u00e8 legato allo sviluppo dell'agricoltura. Questa ha reso possibile la produzione e lo stoccaggio di elevate quantit\u00e0 di cibo, di fatto consentendo ai cittadini di dedicarsi a tempo pieno ad attivit\u00e0 quali artigianato, innovazione tecnologica, realizzazione di strutture politiche e militari, e liberarli dall'onere di procurarsi il cibo. Tale onere poteva ricadere sulle spalle degli agricoltori. Diamond spiega come i popoli che sono rimasti cacciatori-raccoglitori non sono stati in grado di produrre surplus di cibo tali da sostenere classi \"non produttive\" di artigiani, politici, militari.\nEssenziale alla transizione da cacciatori-raccoglitori a societ\u00e0 agrarie di abitatori di citt\u00e0 fu la presenza di grandi animali domesticabili, allevati per carne, lavoro (per es. trainare l'aratro), comunicazione e trasporto di uomini e merci e viveri sulla lunga distanza (per es. per trainare carri). Alcuni di questi, sono stati anche usati come efficaci armi da guerra. A tal proposito si pensi all'importanza della cavalleria fino alla prima guerra mondiale.\nDiamond identifica appena quattordici specie adattabili in tutto il mondo. Le cinque pi\u00f9 importanti (vacca, cavallo, pecora, capra e maiale) sono tutte native dell'Eurasia. Delle rimanenti nove, solo una (il lama del Sudamerica) proviene da una zona al di fuori delle pi\u00f9 importanti che abbiamo visto. La presenza di cos\u00ec poche specie di animali domesticabili al di fuori dell'Eurasia \u00e8 legata all'estensione geografica dei continenti, alle loro caratteristiche ambientali, ma anche all'impatto delle migrazioni di uomini primitivi. In Eurasia l'uomo primitivo \u00e8 giunto quando le sue capacit\u00e0 di cacciatore non erano pienamente sviluppate, pertanto le prede hanno subito un processo evolutivo che le ha preservate fino al nascere dell'agricoltura e della pastorizia. In altri continenti, principalmente le Americhe, l'uomo \u00e8 giunto dopo aver sviluppato le sue capacit\u00e0 di cacciatore ed ha incontrato animali non preparati a sopravvivere in presenza di un predatore tanto abile. Pertanto alcune specie animali si sono estinte molto prima che l'uomo iniziasse a domesticare piante e animali.\nGli animali domesticabili pi\u00f9 piccoli, quali cani, gatti, polli e porcellini d'India possono essere valutabili in molti modi in una societ\u00e0 agricola, ma non saranno adeguati di per s\u00e9 per sostenere una societ\u00e0 agraria in grande scala.\nGeografia.\nDiamond spiega anche come la geografia abbia dato forma alla migrazione umana, non semplicemente rendendo difficile viaggiare (particolarmente in senso longitudinale), ma attraverso il meccanismo per cui il clima condiziona i luoghi in cui gli animali domesticabili possono facilmente viaggiare e quelli in cui i raccolti possono crescere in modo ideale. Semplificando, la geografia determina la storia.\nSi ritiene che i moderni esseri umani si siano sviluppati nella regione meridionale dell'Africa, in un periodo oppure in un altro. Il Sahara ha impedito che si migrasse a nord verso la Mezzaluna Fertile, fino a che pi\u00f9 tardi la valle del Nilo divenne pi\u00f9 ospitale. Si ritiene che alcuni popoli, come gli aborigeni dell'Australia, siano migrati precocemente dall'Africa, salpando con barche.\nDiamond continua a spiegare la storia dello sviluppo umano fino all'era moderna, attraverso il rapido sviluppo della tecnologia, e le sue tremende conseguenze sulle culture dei cacciatori-raccoglitori sparsi nel mondo.\nCi sono per\u00f2 stati alcuni casi, e qui Diamond fa l'esempio della Cina, in cui la geografia \"non\" ha determinato la storia, seppure ne \u00e8 stata in parte responsabile. Nel caso appunto della Cina, che aveva tutte le premesse per assumere quel ruolo che \u00e8 stato poi preso dall'Europa, alcune decisioni politiche e strategiche ne hanno determinato nei secoli scorsi l'isolamento piuttosto che l'espansione, a riprova che \"anche\" le scelte politiche e culturali, e non solo la geografia, possono influenzare il destino di un popolo e in definitiva del mondo. Diamond sostiene che in questo caso la geografia della Cina ha comunque contribuito a permettere che il paese non tornasse rapidamente ad una politica espansionistica. La Cina, a causa della assenza di barriere geografiche interne, era diventata un unico grande stato gi\u00e0 nel 221 a.C. Inoltre non aveva dei vicini agguerriti. Una scelta strategica errata poteva rimanere tale per secoli senza che sorgessero ragioni per revocarla. Diversa era la situazione dell'Europa, la cui geografia ha favorito il sorgere di molti stati nazionali in feroce competizione. Una scelta sbagliata di uno di questi stati lo poneva in breve tempo in svantaggio competitivo con i vicini imponendogli di cambiare strategia, oppure determinandone la sopraffazione da parte degli stati confinanti.\nMalattie.\nDurante la conquista delle Americhe, il 90% delle popolazioni indigene sono state uccise dalle malattie introdotte dagli europei.\nCome mai allora le malattie originarie del continente americano non hanno sterminato gli europei? Diamond spiega che i germi che hanno sterminato le popolazioni americane si sono potuti sviluppare grazie a due condizioni:\nRiflessioni socio-politiche.\nNel capitolo \"Dall'uguaglianza alla cleptocrazia\", l'autore, premessa una disamina delle tipologie di comunit\u00e0 (dalla pi\u00f9 semplice, per graduale evoluzione, fino alla pi\u00f9 complessa) che hanno segnato lo sviluppo delle collettivit\u00e0 umane dalla preistoria ad oggi, pone in rilievo le quattro strategie che - da sempre - permettono ad un'\u00e9lite di conservare/aumentare il consenso popolare, senza che l'\u00e9lite stessa debba sacrificare il proprio stile di vita.\nL'autore sostiene che le comunit\u00e0 meno numerose sono sostanzialmente egalitarie. Spesso c'\u00e8 un \"capo\", ma la sua autorit\u00e0 \u00e8 dovuta unicamente al suo carisma e alle sue capacit\u00e0 di convincere i membri della comunit\u00e0 ad avallare le sue decisioni. Il suo ruolo non \u00e8 sancito formalmente, e non \u00e8 ereditario. Inoltre il capo si procura da s\u00e9 il proprio cibo come ogni altro membro della comunit\u00e0. Nelle piccole comunit\u00e0 una struttura politica cos\u00ec semplice pu\u00f2 funzionare, ma non nelle grandi comunit\u00e0. Per esempio, quando c'\u00e8 un contrasto tra due membri della comunit\u00e0, molto spesso amici o parenti comuni intervengono a sedarlo, evitando una escalation di violenza. Nelle grandi comunit\u00e0 \u00e8 difficile che i due contendenti abbiano amici o parenti in comune. Per questo motivo grandi comunit\u00e0 che non si siano dotate di strutture formali di controllo dell'ordine pubblico (polizia, tribunali, leggi condivise) sono implose. Quello che si osserva \u00e8 che quando una comunit\u00e0 cresce anche le sue strutture politico-sociali diventano pi\u00f9 complesse. In sostanza nasce una classe politica che assume il ruolo di guida, ma non si procaccia direttamente il cibo per il proprio sostentamento. Questa classe politica trae il suo sostentamento dalla ricchezza prelevata dal resto della comunit\u00e0 attraverso tasse e contributi (per es. parte del raccolto). Siamo in presenza di una cleptocrazia, che tuttavia riesce a mantenersi perch\u00e9 riesce a soggiogare le classi inferiori o ottenere l'approvazione del proprio operato. A tale scopo l'autore evidenzia alcune delle strategie usate dalla classe politica:\nStile.\nIl libro rappresenta in un certo senso il tipico testo di divulgazione scientifica statunitense. A differenza di quanto si trova generalmente nei testi di autori europei, Diamond preferisce un approccio piuttosto ridondante, ripetendo pi\u00f9 volte lo stesso concetto e tendendo a fare una serie di domande retoriche per avvicinare il lettore alla risposta, oltre a portare sempre molti dati a sostegno delle tesi dell'autore.\nNuova edizione accresciuta.\nEsiste in commercio una nuova edizione (2006) del libro (ISBN 88-06-18354-0), che contiene un capitolo aggiuntivo, dal titolo \"Chi sono i giapponesi?\", e una Postfazione redatta dall'autore medesimo. L'opera, dunque, si presenta ora come segue."}
{"id": "45808", "revid": "1893", "url": "https://it.wikipedia.org/wiki?curid=45808", "title": "OEIS", "text": ""}
{"id": "45810", "revid": "30610", "url": "https://it.wikipedia.org/wiki?curid=45810", "title": "Numero di massa", "text": "Il numero di massa (indicato con A, dalla parola tedesca \"Atomgewicht\" [peso atomico]) \u00e8 pari al numero di neutroni e protoni presenti in un atomo.\nQuando di un elemento si vuole specificare il numero di massa, lo si scrive in alto (in posizione apice), a sinistra del simbolo chimico. Ad esempio, per l'atomo del carbonio, con numero di massa 12 si rappresenta la somma dei suoi 6 protoni e dei rispettivi 6 neutroni: 12C. Nuclidi diversi con lo stesso numero di massa vengono detti isobari: un esempio di nuclidi isobari \u00e8 costituito dal 12C e dal 12B.\nNumero di massa e massa dei nucleoni.\nPoich\u00e9 le masse di neutroni e protoni non legati sono circa pari a 1 uma, in prima approssimazione il valore del numero di massa pu\u00f2 essere considerato uguale in termini numerici al valore della somma delle masse in uma dei neutroni e dei protoni. Sebbene tali valori siano quasi identici numericamente, non \u00e8 per\u00f2 corretto esprimere il numero di massa in termini di massa in uma di neutroni + protoni, in quanto il numero di massa \u00e8 un numero adimensionale, mentre la massa di neutroni e protoni non \u00e8 un numero adimensionale (infatti ha le dimensioni di una massa).\nInoltre, il numero di massa \u00e8 sempre identificato da un numero naturale (cio\u00e8 un numero intero positivo), mentre la massa dei nucleoni in uma, che possiamo approssimare alla massa atomica (essendo la massa degli elettroni trascurabile rispetto alla massa dei nucleoni), \u00e8 rappresentata da un numero reale. Ad esempio la massa atomica del 24Mg \u00e8 pari a circa 23,985 uma, mentre il suo numero di massa \u00e8 pari a 24."}
{"id": "45817", "revid": "1305772", "url": "https://it.wikipedia.org/wiki?curid=45817", "title": "Mafalda (disambigua)", "text": ""}
{"id": "45828", "revid": "363629", "url": "https://it.wikipedia.org/wiki?curid=45828", "title": "Gamma", "text": "Gamma (\u0393; \u03b3) \u00e8 la terza lettera dell'alfabeto greco. Da essa prendono anche il nome:"}
{"id": "45837", "revid": "256896", "url": "https://it.wikipedia.org/wiki?curid=45837", "title": "Punta Sant'Abbadorgiu", "text": ""}
{"id": "45838", "revid": "1169491", "url": "https://it.wikipedia.org/wiki?curid=45838", "title": "Punta Abaltana", "text": "La punta Abaltana \u00e8 una montagna della Sardegna settentrionale (Italia) alta 719 Si trova nel comune di Bortigiadas, nella provincia di Sassari."}
{"id": "45841", "revid": "110157", "url": "https://it.wikipedia.org/wiki?curid=45841", "title": "Colle Abate", "text": "Il colle Abate o monte Abate \u00e8 una montagna alta 919\u00a0m del Lazio (Italia), in provincia di Frosinone, 8\u00a0km a nord di Cassino. Il colle ricade nei territori di Belmonte Castello e Terelle, dove si trova la vetta."}
{"id": "45843", "revid": "256896", "url": "https://it.wikipedia.org/wiki?curid=45843", "title": "Punta S'Abbadorgiu", "text": "La punta S'Abbadorgiu \u00e8 una montagna alta 943\u00a0m della Sardegna, ubicata nel comune di Baunei.\nDalle sue pendici nasce il rio Molentina."}
{"id": "45845", "revid": "110157", "url": "https://it.wikipedia.org/wiki?curid=45845", "title": "Monte Abbot", "text": "Il monte Abbot (1.055 - in inglese \"mount Abbot\") la montagna pi\u00f9 elevata della catena del Clarke Range, nel Queensland (Australia). \n\u00c8 parte del ristretto habitat dell'\"Ozothamnus eriocephalus\", una specie di Asteraceae."}
{"id": "45848", "revid": "34392", "url": "https://it.wikipedia.org/wiki?curid=45848", "title": "Nordamerica", "text": ""}
{"id": "45849", "revid": "125625065", "url": "https://it.wikipedia.org/wiki?curid=45849", "title": "Resistenza elettrica", "text": "La resistenza elettrica \u00e8 una grandezza fisica scalare che misura la tendenza di un corpo ad opporsi al passaggio di una corrente elettrica, quando sottoposto ad una tensione elettrica. Questa opposizione dipende dal materiale con cui \u00e8 realizzato, dalle sue dimensioni e dalla sua temperatura. Uno degli effetti del passaggio di corrente in un conduttore \u00e8 il suo riscaldamento (effetto Joule).\nDefinizione.\nLa resistenza \"R\" \u00e8 l'inverso della conduttanza elettrica \"G\", definita per un conduttore cilindrico come:\nConsiderando un circuito nel quale vi sia una singola resistenza tale che la resistenza prodotta in questo circuito sia uguale a quella di partenza, si definisce come \"resistenza equivalente\" il reciproco della somma dei reciproci delle singole resistenze.\nla resistenza equivalente si ricava quindi come\nLa penultima equazione pu\u00f2 essere scritta come\nOppure considerando la conduttanza elettrica:\nUna resistenza \u00e8 proporzionale alla sezione trasversale (S1+S2), di conseguenza vale:\ne infine:\nPotenza elettrica.\nIn una resistenza che segue la legge di Ohm, esistono le seguenti relazioni tra la Tensione \u0394V, la Corrente I e la Potenza elettrica P:\nResistenza differenziale.\nQuando la resistenza non \u00e8 costante ma dipende dalla tensione e dalla corrente si definisce la resistenza differenziale o resistenza incrementale. Essa \u00e8 il coefficiente angolare della retta tangente alla curva nel diagramma che rappresenta \"V-I\" (tensione in funzione della corrente) nel particolare punto che interessa, cio\u00e8 la derivata della tensione rispetto alla corrente in quel punto della curva:\nTalvolta, quella appena definita, viene chiamata semplicemente \"resistenza\", bench\u00e9 le due definizioni siano equivalenti solo per un componente ohmmico come un resistore ideale che nel piano [V-I] \u00e8 una retta. Se la funzione \"V-I\" non \u00e8 monot\u00f2na (cio\u00e8 ha un picco o un avvallamento) la resistenza differenziale sar\u00e0 negativa per alcuni valori di tensione e corrente, cosicch\u00e9 con una tensione in aumento l'intensit\u00e0 della corrente decresce, rispettivamente con una tensione decrescente l'intensit\u00e0 della corrente aumenta. Questa propriet\u00e0 \u00e8 spesso chiamata \"resistenza negativa\", anche se \u00e8 pi\u00f9 corretto chiamarla resistenza differenziale negativa, visto che la resistenza assoluta (tensione divisa per la corrente) resta sempre positiva. Una resistenza differenziale negativa pu\u00f2 venire utilizzata per la eccitazione di circuiti oscillanti o per la generazione di oscillazioni di rilassamento. La resistenza differenziale occorre per esempio con i diodi a tunnel o nella ionizzazione a valanga.\nAl contrario con una resistenza differenziale positiva la corrente aumenta con una tensione in aumento. Tutti gli elementi circuitali reali esistenti hanno in una parte delle loro curve caratteristiche, tuttavia sempre per valori molto grandi una resistenza differenziale per lo pi\u00f9 positiva. Per esempio: le resistenze reali, i diodi, i diodi Zener, tutte le ceramiche semiconduttrici.\nResistenza interna di un generatore.\nLa forza elettromotrice di un generatore rappresenta la d.d.p. (differenza di potenziale) presente ai capi di un generatore quando il circuito \u00e8 aperto. Chiudendo il circuito e diminuendo la resistenza del reostato aumenta la corrente che passa nel circuito e diminuisce la tensione formula_10 misurata con voltmetro.\nI generatori hanno una piccola resistenza interna rg che provoca una caduta di tensione formula_13 tanto pi\u00f9 grande quanto maggiore \u00e8 la corrente formula_14.\nL'amperometro che \u00e8 inserito in serie, deve avere la resistenza interna pi\u00f9 piccola possibile per rendere minima la caduta di tensione ai suoi capi, mentre il voltmetro che inserito in parallelo deve avere la resistenza interna pi\u00f9 grande possibile per rendere minima la corrente I che lo attraversa.\nPotenza dissipata (effetto Joule).\nSi \u00e8 detto che la presenza di una resistenza determina un riscaldamento del componente. Pi\u00f9 precisamente la potenza dissipata in calore \u00e8 data dalla relazione:\ndove \"formula_16\" \u00e8 la potenza misurata in watt (le altre grandezze sono state gi\u00e0 definite sopra).\nL'espressione si ricava dalla definizione di potenza elettrica, come prodotto di corrente e tensione, sostituendovi la prima legge di Ohm: dato formula_17, e formula_18, si ha che: formula_19.\nQuesto effetto \u00e8 utile in alcune applicazioni come le lampade ad incandescenza oppure negli apparati riscaldanti ad energia elettrica (ad esempio: gli asciugacapelli) ma non \u00e8 certo voluto nelle linee di distribuzione dell'energia elettrica dove l'effetto Joule provoca perdite di potenza elettrica lungo tali linee che vanno contenute scegliendo opportunamente le dimensioni dei cavi elettrici che trasportano l'energia.\nSuperconduttivit\u00e0.\nAl di sotto di una temperatura critica specifica e di un campo magnetico critico alcuni materiali (detti superconduttori) assumono un valore di resistenza ohmica nulla. Per ci\u00f2 tale materiale \u00e8 chiamato superconduttore.\nVarie applicazioni dei superconduttori sono i motori dewar a levitazione, i treni a levitazione, gli SQUID ed apparecchiature elettromedicali.\nSemiconduttivit\u00e0.\nAlcuni elementi come il germanio e il silicio hanno un comportamento differente a seconda della temperatura, e si comportano come isolanti a temperature molto basse, mentre a temperatura ambiente (circa 20\u00a0\u00b0C) si comportano come conduttori. Inoltre \u00e8 possibile aumentare notevolmente la loro conduttivit\u00e0 elettrica con il drogaggio, cio\u00e8 inserendo delle \"impurezze\" (ad esempio elementi trivalenti o pentavalenti).\nI semiconduttori elementari sono elementi tetravalenti, ovvero che possiedono nell'orbitale pi\u00f9 esterno quattro elettroni, che permettono di formare un legame covalente con gli atomi adiacenti. A temperatura bassa questa struttura non permette agli elettroni di muoversi liberamente e perci\u00f2 questi elementi si comportano come isolanti; tuttavia a temperature pi\u00f9 elevate alcuni legami covalenti si possono spezzare liberando elettroni che contribuiscono ad accrescere la conduzione elettrica. Nel momento in cui l'elettrone abbandona l'atomo si forma un \"buco\" chiamato lacuna che pu\u00f2 attirare un altro elettrone e via dicendo seguendo un effetto a catena.\nOltre ai semiconduttori elementari esistono semiconduttori composti, ovvero leghe binarie o ternarie che si comportano come un semiconduttore.\nCome gi\u00e0 detto all'inizio del paragrafo \u00e8 possibile aumentare la conduttivit\u00e0 di questi elementi attraverso il drogaggio. Inserendo un elemento pentavalente (ad esempio l'arsenico) si formano dei legami covalenti tra il semiconduttore stesso e l'elemento aggiunto. Tuttavia un elettrone rimane libero di muoversi e diventa un elettrone di conduzione. L'arsenico in questo caso viene chiamato \"donore\" e il semiconduttore \u00e8 detto di \"tipo N\".\nSe il drogaggio avviene per introduzione di un elemento trivalente (ad esempio l'alluminio) si formeranno tre legami covalenti tra gli elettroni di ogni atomo del semiconduttore e quelli di ogni atomo dell'elemento aggiunto. Tuttavia un elettrone per ogni atomo del semiconduttore rimarr\u00e0 libero e andr\u00e0 ad aumentare la conduttivit\u00e0 elettrica, lasciando libera una lacuna che tende a catturare un altro elettrone dagli atomi vicini del semiconduttore e via dicendo. In questo caso l'alluminio \u00e8 chiamato \"accettore\" ed il semiconduttore \u00e8 denominato di \"tipo P\"."}
{"id": "45851", "revid": "287204", "url": "https://it.wikipedia.org/wiki?curid=45851", "title": "Abate (disambigua)", "text": ""}
{"id": "45854", "revid": "116599641", "url": "https://it.wikipedia.org/wiki?curid=45854", "title": "Just in time (produzione)", "text": "Il just in time (spesso abbreviato in JIT), espressione inglese che significa \"appena in tempo\", \u00e8 una filosofia industriale che ha invertito il \"vecchio metodo\" di produrre prodotti finiti per il magazzino in attesa di essere venduti (detto logica push) passando alla logica pull secondo cui occorre produrre solo ci\u00f2 che \u00e8 stato gi\u00e0 venduto o che si prevede di vendere in tempi brevi.\nIn termini pi\u00f9 pragmatici, ma anche riduttivi, \u00e8 una politica di gestione delle scorte a ripristino che utilizza metodologie tese a migliorare il processo produttivo, cercando di ottimizzare non tanto la produzione quanto le fasi a monte, di alleggerire al massimo le scorte di materie prime e di lavorati necessari alla produzione. In pratica si tratta di coordinare i tempi di effettiva necessit\u00e0 dei materiali sulla linea produttiva con la loro acquisizione e disponibilit\u00e0 nel segmento del ciclo produttivo e nel momento in cui debbono essere utilizzati.\nIl \"just in time\" abbina elementi quali affidabilit\u00e0, riduzione delle scorte e del lead time, ad un aumento della qualit\u00e0 e del servizio al cliente. In tal modo si riducono enormemente i costi di immagazzinaggio, gestione, carico e scarico di magazzino.\nAlla base della filosofia del JIT qualsiasi scorta di materiale, semilavorato o prodotto finito \u00e8 uno spreco, uno spreco di risorse economiche, finanziarie e un vincolo all'innovazione continua. Pi\u00f9 il processo \u00e8 \"corto\" nella somma dei processi di progettazione e di produzione (sommando i tempi di produzione e transito) e pi\u00f9 l'industria con i suoi prodotti e servizi (inclusi prevendita e postvendita) \u00e8 vincente.\nL'idea del \"just in time\" \u00e8 molto antica e risale alla prima industrializzazione delle officine di costruzione, in particolare nel settore automobilistico.\nIl primo utilizzo di tale tecnica si fa risalire alla Ford negli anni venti del secolo scorso ed era definita \u00ab\"dock to factory floor\"\u00bb, ossia \"dalla banchina (di ricezione) direttamente sul pavimento del reparto di produzione\", senza passare attraverso il magazzino.\nQuesto tipo di rifornimento presuppone generalmente consegne pi\u00f9 frequenti e di minore entit\u00e0.\nTale metodologia fu adottata negli anni cinquanta in Giappone dalla Toyota Motor Corporation che la inglob\u00f2 nel proprio sistema di fabbricazione e la pubblicizz\u00f2 con il nome di Toyota Production System. Il JIT divenne rapidamente uno dei \"prodotti\" pi\u00f9 conosciuti ed esportati della filosofia produttiva giapponese, e consent\u00ec tutta una serie di miglioramenti e di razionalizzazioni che produssero effetti assolutamente inaspettati nella produzione meccanica in generale.\nAd esempio applicando il principio del \"just in time\" oltre che alle materie in entrata anche ai prodotti in uscita, si riuscirono a realizzare economie sostanziali, producendo autovetture praticamente su ordinazione, diminuendo i tempi di consegna, evitando il notevole rischio (e il costo) connesso con una produzione in linea con le stime di assorbimento del mercato. Il che comportava appunto un'alea oltre che i considerevoli costi di stoccaggio e custodia dei prodotti finiti.\nFu negli anni ottanta una delle principali cause del vantaggio competitivo giapponese, che le industrie europee e statunitensi non compresero in tempi brevi.\nQuesta filosofia innovativa apr\u00ec la strada ad altre innovazioni quali il Total Quality Management (TQM, \"Controllo totale della qualit\u00e0\") che consiste nell'impedire che si verifichino difetti nel prodotto eliminandone le cause con un affinamento costante del ciclo produttivo, raggiungendo percentuali di qualit\u00e0 del prodotto mai raggiunte prima. La difettosit\u00e0 passa dai punti percentuali all'ordine delle parti per milione.\nNel tempo la filosofia JIT \u00e8 stata interpretata e applicata in modalit\u00e0 molto diverse: in oriente ed in particolare in Giappone, partendo dal concetto che il miglior sistema informativo \u00e8 la vista con modelli di produzione gestiti con comunicazione visiva Kanban, mentre il modello americano con modelli gestionali informatizzati (MRP).\nL'ottimizzazione della produzione, come la gestione delle scorte e l'utilizzo di sistemi \"Material Requirements Planning\" (MRP) sono competenze caratterizzanti l'ingegnere gestionale."}
{"id": "45856", "revid": "2031068", "url": "https://it.wikipedia.org/wiki?curid=45856", "title": "Politica economica", "text": "La politica economica, in economia, \u00e8 la disciplina che studia gli effetti dell'intervento dei poteri pubblici (Stato, Banca centrale, ed altre autorit\u00e0) e dei soggetti privati (imprese, famiglie...) nell'economia allo scopo di elaborare interventi destinati a modificare l'andamento del sistema economico a livello macroeconomico per il raggiungimento di determinati obiettivi economici prefissati (ad es. fissati in Italia in legge finanziaria e def). Tipica dei sistemi a economia pianificata ed economia mista, di essa fanno parte la politica agraria, la politica industriale, la politica di bilancio, la politica fiscale e la politica monetaria.\nStoria.\nStoricamente l'esigenza di una politica economica si manifesta allorch\u00e9 appare chiaro che l'economia lasciata in mano agli interessi egoistici dei singoli operatori non \u00e8 in grado di evitare squilibri e diseguaglianze economiche capaci di rendere instabili l'economia stessa, oltre che il tessuto sociale di un paese e i rapporti tra nazioni.\nAdam Smith riteneva che nel mercato operasse una \"mano invisibile\", in virt\u00f9 della quale l'interesse privato si trasformava in interesse collettivo. Nessuno avrebbe potuto fare meglio di quanto faceva per conto suo il mercato, capace di stabilire in modo continuo equilibri tra le forze in gioco. L'interazione della domanda e dell'offerta genererebbe di continuo prezzi di equilibrio capaci di soddisfare entrambe le parti, garantendo ad esempio condizioni di pieno impiego.\nLe politiche economiche liberiste, che al pensiero economico di Smith si ispirano, tendono quindi a promuovere la rimozione di ogni vincolo al libero dispiegarsi delle forze di mercato e a tracciare un ruolo il pi\u00f9 possibile ridotto per lo Stato, il cui compito dev'essere quello di non intervenire o di intervenire il meno possibile nell'economia, dove devono prevalere gli \"spiriti animali\". Le posizioni liberiste di Smith sono state successivamente da molti criticate, man mano che si prende coscienza che esse richiedono condizioni di mercato che difficilmente si trovano nella realt\u00e0 (concorrenza perfetta).\nKarl Marx immagina un sistema economico in cui il progressivo sfruttamento dei lavoratori avrebbe condotto al collasso del sistema economico attraverso l'impoverimento crescente della classe operaia, e alla necessit\u00e0 di una svolta politica di stampo rivoluzionario, per poi ricostruire un sistema economico di stampo egualitario.\nSecondo John Maynard Keynes, i sistemi economici non sono sempre in grado di raggiungere l'equilibrio di pieno impiego in modo automatico, cio\u00e8 senza interventi statali. Al contrario, \u00e8 possibile che essi si attestino su posizioni di equilibrio di sottoccupazione, determinate da carenze nella domanda aggregata. In questa concezione, la politica economica ha il ruolo di stimolare la domanda e permettere di raggiungere il pieno impiego delle risorse. In Italia, uno dei maggiori interpreti del pensiero keynesiano \u00e8 stato Federico Caff\u00e8.\nStato attuale.\nMentre nella prima met\u00e0 del XX secolo erano prevalse politiche economiche tese a governare l'economia tramite l'intervento pubblico (sia in termini normativi che di spesa pubblica) (economia pianificata), nella seconda met\u00e0 del secolo si sono gradatamente imposte tendenze liberiste, tendenti al \"lasciar fare\" del mercato (economia di mercato). Tali teorie di tipo microeconomico sono state solitamente unite ad impostazioni monetariste per l'aspetto pi\u00f9 strettamente macroeconomico.\nIl risultato delle politiche liberiste appare di gran lunga inferiore alle aspettative all'inizio del terzo millennio, per cui si ricomincia a considerare attentamente politiche di tipo Keynesiano ovvero un'attestazione del sistema economico basato su un modello di economia mista.\nDescrizione.\nNell'ambito della scienza economica si vuole distinguere tra l'economia politica che studia o analizza la situazione economica esistente cio\u00e8 ci\u00f2 che \u00e8, e politica economica che invece studia ci\u00f2 che deve o ci\u00f2 che si desidererebbe che fosse.\nPertanto lo studio della politica economica presuppone, anche didatticamente, l'analisi dell'esistente, vale a dire lo studio dell'economia politica.\nPoich\u00e9 l'economia risulta in continuo mutamento sotto la spinta di interessi economici e pulsioni umane, lo scopo della politica economica \u00e8 di modificare l'andamento spontaneo dell'economia dopo averlo opportunamente studiato ovvero analizzato.\nA seconda di una maggiore o minore influenza dello Stato sul sistema economico tramite politiche economiche si parla di:\nInterventi a breve, medio e lungo termine.\nNell'ambito della politica economica si studiano gli interventi con un orizzonte temporale a \"breve termine\", \"medio termine\" e a \"lungo termine\". Le tre tipologie di interventi si differenziano, oltre che per il fatto di attendere risultati nei termini previsti, anche per il contesto: negli interventi a breve si suppone un'economia nazionale \"statica\", che quindi non viene modificata strutturalmente dagli interventi. Gli interventi a lungo termine assumono invece un contesto \"dinamico\", in cui gli effetti strutturali degli interventi alterano l'economia futura e vanno tenuti presenti per valutare gli effetti negli anni successivi.\nTeoria macroeconomica della politica economica.\nOggetto di particolare studio teorico, nell'ambito della Macroeconomia, sono due tipi di politica economica: la politica di bilancio e la politica monetaria.\nLa \"politica di bilancio\" consiste nella decisione dell'ammontare delle tasse e della spesa pubblica, e la sua determinazione spetta al governo. Si ha una politica di bilancio \"espansiva\" se si aumenta la spesa pubblica e/o si diminuiscono le imposte: secondo le teorie keynesiane, opposte a quelle degli economisti neoclassici dell'epoca (che si opponevano all'intervento dello Stato in economia), tale politica dovrebbe far aumentare la domanda aggregata, favorire un'espansione dell'economia, un aumento del reddito nazionale, degli stipendi e dell'occupazione (crescita economica); gli effetti positivi di un aumento della spesa pubblica possono essere incrementati dal cosiddetto moltiplicatore keynesiano, al punto che anche un aumento della spesa pubblica accompagnato da un pari aumento delle tasse (pareggio di bilancio) potrebbe far espandere l'economia.\nSe invece la spesa pubblica aumenta mentre le entrate (tasse) restano ferme o diminuiscono, il deficit pubblico aumenta, con conseguenze negative sul debito pubblico. Inoltre, se si accetta la relazione inversa tra disoccupazione e inflazione (vedi curva di Phillips), una politica espansiva dovrebbe provocare un aumento dell'inflazione. Per ridurre un deficit pubblico eccessivo, si possono adottare politiche di bilancio \"restrittive\": aumento di tasse e diminuzione della spesa pubblica. A livello di crescita economica tali politiche avrebbero effetti opposti a quelle espansive, ma destinate a far fronte a problemi di finanza pubblica. Per contrastare il ciclo economico, che presenta periodicamente tassi di disoccupazione o di inflazione superiori a quelli fisiologici, si possono adottare politiche di \"fine tuning\": la politica economica dovrebbe essere espansiva quando si \u00e8 in recessione e restrittiva quando invece un'eccessiva espansione provoca troppa inflazione.\nLa \"politica monetaria\" \u00e8 di responsabilit\u00e0 invece della Banca centrale, e consiste principalmente nel controllo dell'offerta di moneta, nel controllo dei tassi di interesse e nel razionamento del credito. Nell'approccio liberista la politica monetaria ha lo scopo principale di controllare l'inflazione; la sua effettiva efficacia dipende da vari fattori. Quanto agli effetti della politica monetaria sulla domanda aggregata (e quindi sul PIL), si va dalla posizione dei monetaristi secondo cui un aumento dell'offerta di moneta (politica monetaria espansiva) pu\u00f2 far crescere l'economia nel breve termine, ma i suoi effetti si annullano nel lungo termine; a quella dei keynesiani secondo cui tale politica pu\u00f2, in particolari condizioni, far crescere l'economia aumentando l'offerta di moneta, ma in altri casi tale effetto pu\u00f2 essere annullato da un fenomeno detto trappola della liquidit\u00e0. Vanno citati anche i policy mix, in cui governo e banca centrale coordinano la politica di bilancio e monetaria in una strategia unica.\nGli effetti teorici delle politiche di bilancio e monetarie sono rappresentabili nel modello IS-LM: per esempio si vede come gli effetti delle politiche di bilancio sono compensati (e in certi casi addirittura annullati) da un fenomeno detto \"spiazzamento degli investimenti\", che provoca un aumento dei tassi di interesse invece di un aumento della domanda.\nStatica comparata del Modello Classico.\n\u00c8 possibile valutare quali sono le conseguenze su PIL, occupazione, livello dei prezzi e tasso di interesse di una variazione della spesa pubblica e dell'offerta di moneta da parte della Banca centrale, mettendo assieme il Modello IS-LM keynesiano e il modello Modello AD-AS.\nSecondo l'ipotesi keynesiana l'investimento in titoli delle famiglie (risparmio S) non dipende solo dal tasso di interesse, ma anche dal livello del reddito (PIL) pertanto S = sY dove s \u00e8 la propensione marginale al risparmio con 0. I titoli delle famiglie possono finanziare o l'investimento delle aziende I(r) con r tasso di interesse oppure la spesa pubblica dello Stato G pertanto:\nLa funzione I \u00e8 decrescente in r infatti minore \u00e8 il tasso di interesse pi\u00f9 le imprese saranno propense a investire perch\u00e9 otterranno prestiti nel mercato dei capitali ad un tasso pi\u00f9 basso. Pertanto:\nNel nostro sistema economico tutte le attivit\u00e0 si suddividano in 2 categorie: quelle che maturano interessi dette \"titoli\" e quelle che non fruttano alcun interesse dette \"moneta\".\nLa domanda di moneta \u00e8 la quantit\u00e0 di moneta di cui hanno bisogno le famiglie per provvedere agli acquisti. Essa cresce con l'aumentare del PIL infatti se il PIL cresce aumenta la necessit\u00e0 di moneta da parte delle famiglie per effettuare le proprie transazioni, mentre decresce con l'aumentare del tasso di interesse dei titoli perch\u00e9 le famiglie riterranno pi\u00f9 conveniente investire in titoli piuttosto che possedere moneta.\nLa domanda di moneta quindi \u00e8 una funzione differenziabile nelle 2 variabili Y ed r essendo r il tasso di interesse. Essendo L(Y,r) crescente in Y e decrescente in r risulta:\nLa domanda di moneta cresce in maniera proporzionale al livello dei prezzi infatti ad esempio quando i prezzi raddoppiano occorre una quantit\u00e0 doppia di moneta pertanto:\nInoltre poich\u00e9 gli agenti economici possono detenere esattamente la quantit\u00e0 di moneta offerta dalla Banca centrale allora l'offerta di moneta deve eguagliare la domanda di moneta pertanto:\nIpotizzando che tutto il commercio si basi sullo scambio di beni e lavoro, la quantit\u00e0 di beni che un'azienda deve cedere in cambio di un'ora di lavoro si dice salario reale. Ma poich\u00e9 il lavoro viene venduto in cambio di denaro e non di beni il salario reale \u00e8 dato dal rapporto tra il salario nominale W e il prezzo P dei beni.\nConsiderato che il profitto di tutte le imprese facenti parte dell'economia \u00e8 dato dalla differenza tra il PIL e il costo del lavoro impiegato:\ndove f(N) \u00e8 il PIL che cresce con l'aumentare del numero di occupati N e supponendo inoltre che la funzione f(N) sia concava e cio\u00e8 che cresca in misura sempre minore al crescere di N perch\u00e9 il lavoro \u00e8 impiegato con una quantit\u00e0 fissa di capitale, pertanto risulta:\nDove per il PIL risulta l'equivalenza:\nPoich\u00e9 le imprese tendono a massimizzare il profitto, calcolando la derivata del profitto e ponendola uguale a 0 si ha che la domanda di lavoro da parte delle imprese \u00e8:\nI lavoratori decidono la quantit\u00e0 di lavoro da offrire in base al salario reale uguale al rapporto tra il salario nominale e il livello dei prezzi percepito.\nChiaramente l'offerta di lavoro S aumenta con l'aumentare del salario reale perch\u00e9 potendo guadagnare di pi\u00f9 le persone sono pi\u00f9 propense a lavorare formula_12 , inoltre al crescere del tasso di interesse il salario reale deve aumentare per convincere le persone a lavorare piuttosto che a investire in titoli formula_13 quindi per la funzione offerta di lavoro S si ha:\nRicavando W/P dalla precedente relazione e sostituendola nell'altra si ottiene:\nOra considerato il sistema dato dalle 4 funzioni implicite sopra indicate dove P, r, Y, N si considerano variabili endogene ed M, G esogene:\npoich\u00e9 le 4 funzioni T, L, Y, S sono differenziabili e il determinante:\nsi pu\u00f2 applicare il teorema di invertibilit\u00e0 locale delle funzioni allora esistono 6 valori:\ntali che:\nCalcolando la matrice inversa di J e risolvendo il sistema si ottiene:\nLa prima cosa che si nota \u00e8 che la politica monetaria, cio\u00e8 la variazione dell'offerta di moneta da parte della Banca centrale dM, ha effetti solo sull'inflazione p e non sul tasso di interesse r, sul PIL Y e sul numero di occupati N per cui se aumenta l'offerta di moneta cresce l'inflazione, se diminuisce l'offerta di moneta diminuisce anche l'inflazione, mentre non \u00e8 possibile valutare l'effetto dell'incremento o del decremento della spesa pubblica sull'inflazione in quanto nella (5) il termine dG viene moltiplicato per una quantit\u00e0 il cui segno non pu\u00f2 essere valutato.\nMettendo assieme la (7) e la (8) si ottiene:\ne siccome il termine formula_23 allora se il PIL aumenta cresce anche il numero di occupati, se il PIL diminuisce, diminuisce anche il numero di occupati.\nQuindi volendo studiare la (6), la (7) e la (8) l'unico problema che sorge \u00e8 quello di valutare il segno della disequazione nel punto di equilibrio:\nche risulta uguale a:\nSi nota che ambo i membri della disequazione sono positivi per cui affinch\u00e9 la disequazione sia soddisfatta occorre che il primo membro della disequazione sia una quantit\u00e0 positiva minore del secondo membro.\nAffinch\u00e9 il primo membro della disequazione sia pi\u00f9 piccolo del secondo membro, essendo la funzione I decrescente in r, se la funzione I \u00e8 convessa per cui formula_26 allora occorre che r sia sufficientemente piccolo affinch\u00e9 formula_27 sia il pi\u00f9 piccolo possibile il che comporta molti investimenti da parte delle imprese, viceversa se la funzione I \u00e8 concava per cui formula_28 allora occorre che r sia sufficientemente grande affinch\u00e9 formula_27 sia il pi\u00f9 piccolo possibile il che comporta pochi investimenti da parte delle imprese. Essendo inoltre la funzione f(N) crescente e concava allora formula_30 assume un valore molto alto quando gli investimenti sono bassi e il tasso di interesse \u00e8 alto. Occorre poi che la propensione marginale al risparmio sia sufficientemente grande. Sotto tali ipotesi la disequazione (9) risulta soddisfatta ed occorre un aumento della spesa pubblica.\nInterventi indiretti nell'economia.\nNorberto Bobbio parla di \"fuga nel diritto privato\" per indicare la contrazione dell'area del diritto pubblico dell'economia in favore del diritto privato dell'economia, la cui caratteristica principale \u00e8 la presenza, nel settore dei compiti tradizionalmente pubblici, di operatori privati (tra cui il \"genus\" controverso degli organismi di diritto pubblico) e l'utilizzo di modelli contrattuali (nati nella pratica commerciale), ma soprattutto la presenza di \"strutture nuove\" preordinate alla tutela degli interessi emergenti: le cosiddette Autorit\u00e0 amministrative indipendenti.\nVia via che si riduce il fenomeno dell'intervento diretto nell'economia, in favore di un intervento indiretto, assume una portata sempre pi\u00f9 pregnante l'art. 41 della Costituzione, che riserva alla legge la predisposizione di programmi e controlli sulle attivit\u00e0 economiche a fini sociali.\nI programmi e i controlli devono essere opportuni, nel senso che non devono ostacolare la realizzazione del principio di uguaglianza sotteso all'art. 3 della Costituzione.\nIn breve, tra i \"programmi\" rientrano gli atti di pianificazione, le leggi finanziarie e relativi \"collegati\", il D.P.E.F. (Documento di programmazione economica e finanziaria) ed altri interventi settoriali quali il Piano di edilizia residenziale di cui alla legge n. 179 del 1992, il piano per l'energia di cui alla delibera del Consiglio dei ministri del 9 gennaio 1991, il Piano di tutela ambientale di cui alla lege n. 305 del 1989, ed altri.\nFra i \"controlli\" rientrano misure eterogenee, dalle concessioni alle autorizzazioni, all'imposizione di prezzi amministrati, agli accertamenti sulla qualit\u00e0 di determinate merci, ecc.\nLa Costituzione non prevede un terzo tipo di intervento indiretto, oltre ai programmi ed ai controlli: tuttavia, la \"regolazione\" \u00e8 un fenomeno di vasta diffusione ed in via di costante espansione. Le Autorit\u00e0 amministrative indipendenti svolgono un'azione di regolazione e vigilanza, imponendosi come soggetti equidistanti rispetto agli operatori economici che agiscono nei vari settori \"vigilati\"."}
{"id": "45859", "revid": "116656406", "url": "https://it.wikipedia.org/wiki?curid=45859", "title": "Zaibatsu", "text": "Una \u00e8 in una concentrazione industriale e finanziaria. Il termine \u00e8 l'equivalente giapponese del coreano \"chaebol\".\nDescrizione.\n\u00c8 stato usato nell'Ottocento e nei primi anni del Novecento in riferimento a grandi gruppi industriali e finanziari controllati da singole famiglie, per la maggior parte provenienti dalla classe dei samurai. La storia delle quattro pi\u00f9 importanti zaibatsu risale al periodo Edo. Queste erano Mitsubishi, Mitsui, Sumitomo e Yasuda. Altre zaibatsu, che emersero tra la guerra russo-giapponese e la Guerra del Pacifico, erano \u014ckura, Furukawa, Nakajima Hik\u014dki Kabushiki Kaisha, e Nissan.\nLe zaibatsu fanno particolarmente fortuna con le svendite attuate dal governo dell'era Meiji verso la fine degli anni settanta dell'Ottocento, anche grazie a un sistema di corruzione su vasta scala, che raggiunger\u00e0 il suo culmine negli anni venti.\nIl termine ha acquisito popolarit\u00e0 in Occidente dagli anni ottanta quando \u00e8 stato utilizzato in alcune storie cyberpunk in riferimento a tutte le grandi corporazioni. Nell'universo distopico della letteratura fantascientifica cyberpunk, le zaibatsu controllano l'economia globale e sono al di sopra di ogni governo mondiale.\nIn Giappone il termine non \u00e8 usato al di fuori delle discussioni di argomento storico.\nLe zaibatsu furono formalmente disciolte dai riformatori durante l'occupazione alleata del Giappone. Gli asset familiari furono espropriati, le holding a capo dei gruppi eliminate e i consigli d'amministrazione interconnessi, fondamentali per il vecchio sistema di coordinazione tra diverse imprese, furono messi fuori legge.\nLa completa dissoluzione delle zaibatsu non fu mai raggiunta, in parte poich\u00e9 lo \"Zeitgeist\" portava a questo genere di conglomerati. Erano largamente considerati benefici e l'opinione pubblica giapponese, formata da lavoratori e amministratori delle zaibatsu, oscillava tra il disinteresse e la disapprovazione riguardo a un'eliminazione delle zaibatsu. \nAttualmente gli antichi sistemi di controllo amministrativo e finanziario sono stati distrutti. Il precedente sistema di controllo verticale, culminante in un'unica famiglia, delle zaibatsu \u00e8 stato sostituito dalle relazioni orizzontali di associazione e coordinazione tipiche dei keiretsu. Questo termine giapponese, che significa \"serie\" o \"sussidiario\", pu\u00f2 dare un'idea della differenza."}
{"id": "45860", "revid": "1745361", "url": "https://it.wikipedia.org/wiki?curid=45860", "title": "Acido", "text": "In chimica, un acido \u00e8 una molecola o ione in grado di donare uno ione idrogeno H+ (acido di Br\u00f8nsted-Lowry), o in grado di formare un legame covalente con una coppia di elettroni (acido di Lewis). \nLa definizione di acido e quella corrispondente di base hanno subito diverse modifiche nel tempo, partendo da un approccio empirico e sperimentale fino alle pi\u00f9 recenti definizioni, sempre pi\u00f9 generali, legate al modello molecolare a orbitali.\nNell'accezione comune, il termine \"acido\" identifica sostanze generalmente irritanti e corrosive, capaci di intaccare i metalli e il marmo (sviluppando rispettivamente idrogeno e anidride carbonica) e di far virare al rosso una cartina al tornasole. Esempi di sostanze acide sono l'aceto, l'acido muriatico e il succo di limone.\nGli acidi sono generalmente divisi in acidi forti e acidi deboli. Un indice della forza di un acido, funzione della sua natura e della sua concentrazione, \u00e8 il pH.\nNell'ambito della chimica inorganica di base, per rimarcare la differenza tra le due tipologie di acidi inorganici (ossiacidi e idracidi) si fa spesso ricorso a schemi semplificati del tipo:\nOvvero un ossiacido si forma facendo reagire l'anidride corrispondente con acqua (ad esempio l'anidride solforica combinandosi con acqua forma acido solforico), mentre dalla reazione chimica tra un non-metallo e idrogeno si forma l'idracido corrispondente (ad esempio l'acido fluoridrico si forma dalla combinazione del fluoro con l'idrogeno).\nDefinizioni di acido.\nDi seguito vengono elencate le definizioni di \"acido\" pi\u00f9 diffuse, in ordine cronologico.\nDefinizione di acido secondo la teoria di Arrhenius.\nSecondo la teoria di Arrhenius, un acido \u00e8 una sostanza che dissociandosi in acqua libera ioni H+. Una base \u00e8 invece una sostanza che dissociandosi in acqua libera ioni OH-.\nRientrano in questa definizione tutti i composti che identifichiamo come \"acidi\" nell'uso comune, sia per la loro azione irritante sui tessuti viventi e corrosiva sui metalli, sia per la loro capacit\u00e0 di far virare opportunamente sostanze indicatrici.\nSono \"acidi\" secondo Arrhenius, per esempio, acidi inorganici forti come l'acido solforico e l'acido cloridrico e acidi deboli come l'acido acetico e l'acido citrico.\nLa \"forza\" di un acido, e con essa anche i suoi effetti corrosivi e irritanti, \u00e8 misurata per il tramite della costante di dissociazione acida.\nSe la dissociazione completa di una molecola di acido fornisce uno ione idrogeno, l'acido in questione \u00e8 detto \"monoprotico\" (o \"monobasico\"), mentre se la sua dissociazione fornisce pi\u00f9 ioni idrogeno si dir\u00e0 \"poliprotico\" (o \"polibasico\").\nDefinizione di acido secondo la teoria di Br\u00f8nsted-Lowry.\nSecondo la teoria di Br\u00f8nsted-Lowry, un acido \u00e8 una sostanza capace di cedere ioni H+ a un'altra specie chimica detta base.\nLa teoria di Br\u00f8nsted-Lowry estende la definizione di acido a quelle sostanze di cui non \u00e8 possibile o non \u00e8 pratico valutare il comportamento in acqua, come di fatto succede nella definizione data da Arrhenius. Introduce anche il concetto di complementarit\u00e0 tra \"acido\" e \"base\", dato che l'acido non \u00e8 tale se non in presenza di una controparte cui cedere il proprio ione H+.\nSecondo Br\u00f8nsted e Lowry, quindi, anche composti che non presentano un carattere evidentemente acido nella quotidianit\u00e0, come per esempio gli alcoli, possono avere un comportamento acido quando sono in presenza di una base sufficientemente forte. Un esempio \u00e8 la reazione tra metanolo e idruro di sodio, in cui il metanolo si comporta da \"acido\", secondo la definizione di Br\u00f8nsted e Lowry, cedendo allo ione idruro (la \"base\") uno ione H+\nSecondo questa teoria non esistono quindi acidi e basi a s\u00e9 stanti, ma solo coppie di acido e base coniugati. Una coppia acido/base coniugata \u00e8 una coppia di specie chimiche che differiscono soltanto per uno ione H+. Quando un acido cede uno ione H+ si trasforma nella sua base coniugata; quando una base acquista uno ione H+ si trasforma nel suo acido coniugato.\nQualunque reazione che comporta il trasferimento di uno ione H+ da un acido a una base \u00e8 una reazione acido-base secondo Br\u00f8nsted e Lowry. Un acido pu\u00f2, in determinate circostanze, comportarsi da base e viceversa.\nDefinizione di acido secondo la teoria di Lewis.\nSecondo la cosiddetta teoria di Lewis, un acido \u00e8 una sostanza capace di accettare un doppietto elettronico da un'altra specie chimica capace di donarlo detta base.\nSimile alla teoria di Br\u00f8nsted-Lowry, sostituisce al trasferimento dello ione H+ il trasferimento in senso inverso di un doppietto elettronico. Secondo Lewis sono quindi \"acidi\" anche composti come il cloruro d'alluminio e il borano, che presentano nella loro struttura un orbitale vuoto capace di alloggiare un doppietto elettronico proveniente da una molecola donatrice, la \"base\", e legarsi quindi a essa con un legame dativo.\nNell'esempio qui riportato, l'ammoniaca \u00e8 la base e il trifluoruro di boro \u00e8 l'acido, secondo Lewis\nGli acidi di Lewis si comportano da reagenti elettrofili, mentre le basi di Lewis si comportano da reagenti nucleofili. La differenza tra le definizioni di \"acido di Lewis\" e \"elettrofilo\" sta nel fatto che il carattere di un acido di Lewis \u00e8 legato alla termodinamica della reazione, infatti un composto si comporta tanto pi\u00f9 da acido di Lewis quanto pi\u00f9 tende ad attirare a s\u00e9 i doppietti elettronici (in condizioni di equilibrio), mentre il carattere elettrofilo \u00e8 legato alla cinetica della reazione, infatti un composto si comporta tanto pi\u00f9 da elettrofilo quanto pi\u00f9 velocemente attira a s\u00e9 i doppietti elettronici.\nClassificazione degli acidi.\nDi seguito sono indicate alcune classi di acidi di Arrhenius descritte nell'ambito della chimica inorganica e organica.\nAcidi inorganici.\nTra gli acidi inorganici si annoverano:\nAcidi organici.\nSecondo la sistematica organica, agli acidi organici appartengono:\nSono classificati come acidi anche composti che presentano pi\u00f9 gruppi funzionali (di cui uno acido), come gli amminoacidi.\nEffetti sugli esseri viventi.\nIl contatto della pelle (o di qualunque altra parte del corpo) con un acido produce generalmente un'irritazione; se l'acido \u00e8 particolarmente forte o concentrato pu\u00f2 prodursi anche un'ustione. Entit\u00e0 e gravit\u00e0 degli effetti dipendono dalla forza dell'acido e dalla sua concentrazione, nonch\u00e9 dalle modalit\u00e0 e dai tempi di contatto, e dalla loro tossicit\u00e0."}
{"id": "45862", "revid": "121783331", "url": "https://it.wikipedia.org/wiki?curid=45862", "title": "John Scopes", "text": "All'et\u00e0 di 24 anni, il 25 maggio 1925, fu accusato e processato per la violazione della legge del Tennessee, detta \"Butler,\" che proibiva l'insegnamento della teoria dell'evoluzione nelle scuole nello Stato. Il fatto contestato era avvenuto mentre era docente supplente di biologia, avendo egli in realt\u00e0 un incarico da allenatore di football americano.\nIl processo.\nNello storico processo chiamato \"Scopes Monkey Trial\" (cio\u00e8 \"processo della scimmia di Scopes\"), fu difeso da Clarence Darrow e altri dell'American Civil Liberties Union (ACLU) ed accusato da William Jennings Bryan, gi\u00e0 tre volte candidato alla presidenza degli Stati Uniti (1896, 1900, 1908) ed ex segretario di Stato sotto la presidenza Wilson (Bryan addirittura mor\u00ec pochi giorni dopo la chiusura del processo, per i postumi della fatica sostenuta). Il verdetto finale fu di colpevolezza e John Scopes fu multato di 100 dollari, sentenza che fu poi rivista e annullata per un vizio di forma. Dopo il processo, Scopes lavor\u00f2 prevalentemente nell'industria del petrolio nel suo paese e in Venezuela, senza pi\u00f9 impieghi come insegnante."}
{"id": "45863", "revid": "709565", "url": "https://it.wikipedia.org/wiki?curid=45863", "title": "Abashiri", "text": ""}
{"id": "45864", "revid": "1812835", "url": "https://it.wikipedia.org/wiki?curid=45864", "title": "Base (chimica)", "text": "In chimica, secondo l'accezione pi\u00f9 comune, il termine base identifica sostanze generalmente caustiche e corrosive, capaci di intaccare i tessuti organici e di far virare al blu una cartina al tornasole. Esempi di sostanze basiche sono l'ammoniaca, la soda caustica e i pi\u00f9 comuni tipi di sapone. Un indice della forza di una base, funzione della sua natura e della sua concentrazione, \u00e8 il pH.\nVa osservato che le definizioni di base e acido hanno sub\u00ecto diverse modifiche nel tempo, partendo da un approccio empirico e sperimentale fino alle pi\u00f9 recenti definizioni, sempre pi\u00f9 generali, legate al modello molecolare a orbitali. Di seguito vengono elencate le definizioni pi\u00f9 diffuse in ordine cronologico.\nDefinizione di base secondo la teoria di Arrhenius.\nSecondo la teoria di Arrhenius, una base \u00e8 una sostanza che dissociandosi in acqua produce ioni OH-. Un acido, invece, \u00e8 una sostanza che dissociandosi in acqua produce ioni H+.\nRientrano in questa definizione tutti i composti che identifichiamo come \"basi\" (o \"alcali\") nell'uso comune, sia per la loro azione irritante sui tessuti viventi (e il tipico gusto amaro), sia per la loro capacit\u00e0 di far virare opportunamente sostanze indicatrici.\nSono \"basi\" secondo Arrhenius, per esempio, l'idrossido di sodio e l'idrossido di potassio.\nLa \"forza\" di una base e con essa anche i suoi effetti corrosivi e irritanti, \u00e8 misurata con la \"costante di dissociazione basica\".\nUna base viene detta monoacida o poliacida a seconda degli ioni ossidrile liberati.\nDefinizione di base secondo la teoria di Br\u00f8nsted-Lowry.\nSecondo la teoria di Br\u00f8nsted-Lowry, una base \u00e8 una sostanza capace di acquisire ioni H+ da un'altra specie chimica, detta acido.\nLa teoria di Br\u00f8nsted-Lowry estende la definizione di \"base\" a quelle sostanze di cui non \u00e8 possibile o non \u00e8 pratico valutare il comportamento in acqua, come di fatto succede nella definizione data da Arrhenius. Introduce anche il concetto di complementarit\u00e0 tra \"acido\" e \"base\", dato che la base non \u00e8 tale se non in presenza di una controparte a cui strappare uno ione H+, e viceversa.L'ammoniaca, ad esempio, si comporta come una base secondo Br\u00f8nsted e Lowry quando \u00e8 sciolta in acqua perch\u00e9 \u00e8 in grado di sottrarre all'acqua uno ione H+\nSecondo questa teoria non esistono quindi acidi e basi a s\u00e9 stanti, ma solo \"coppie di acido e base coniugati\". Una coppia acido/base coniugata \u00e8 una coppia di specie chimiche che differiscono soltanto per uno ione H+. Quando un acido cede uno ione H+ si trasforma nella sua base coniugata; quando una base acquista uno ione H+ si trasforma nel suo acido coniugato.\nQualunque reazione che comporta il trasferimento di uno ione H+ da un acido a una base \u00e8 una reazione acido-base secondo Br\u00f8nsted e Lowry. Un acido pu\u00f2, in determinate circostanze, comportarsi da base e viceversa.\nDefinizione di base secondo la teoria di Lewis.\nSecondo la teoria di Lewis, una base \u00e8 una sostanza capace di donare un doppietto elettronico a un'altra specie chimica detta acido.\nSimile alla teoria di Br\u00f8nsted-Lowry, sostituisce al trasferimento dello ione H+ il trasferimento in senso inverso di un doppietto elettronico. Secondo Lewis sono quindi \"basi\" anche composti come il tricloruro di fosforo o la piridina, che presentano nella loro struttura un doppietto elettronico non condiviso che possono trasferire con un legame dativo a un accettore, un \"acido\" di Lewis. Nell'esempio qui riportato, l'ammoniaca \u00e8 la base e il trifluoruro di boro \u00e8 l'acido, secondo Lewis\nUna reazione acido-base secondo Lewis comporta la formazione di un legame dativo tra una base di Lewis (donatore) e un acido di Lewis (accettore).\nLe basi di Lewis si comportano da reagenti nucleofili, mentre gli acidi di Lewis si comportano da reagenti elettrofili. La differenza tra le definizioni di \"base di Lewis\" e \"nucleofilo\" sta nel fatto che il carattere di una base di Lewis \u00e8 legato alla termodinamica della reazione, infatti un composto si comporta tanto pi\u00f9 da base di Lewis quanto pi\u00f9 tende a donare i doppietti elettronici (in condizioni di equilibrio), mentre il carattere nucleofilo \u00e8 legato alla cinetica della reazione, infatti un composto si comporta tanto pi\u00f9 da nucleofilo quanto pi\u00f9 velocemente dona i doppietti elettronici.\nBasi forti.\nUna base \u00e8 \"forte\" quando \u00e8 completamente dissociata, e cio\u00e8 d\u00e0 luogo a una ionizzazione totale. Le principali basi forti sono:\nSolubilit\u00e0 delle basi.\nVi sono basi che si sciolgono e liberano ioni OH- producendo soluzioni basiche, ma vi sono anche basi, come Cu(OH)2, Fe(OH)2, Fe(OH)3, Zn(OH)2, che sono poco, o per nulla solubili, quindi non riescono a formare una soluzione basica.\n\u00c8 possibile che le basi derivanti da metalli anfoteri, in soluzioni concentrate, diano segni di solubilit\u00e0 a causa della formazione di ioni complessi (ad esempio, Al(OH)3, che in soluzioni alcaline concentrate reagisce a dare lo ione Al(OH)4-, solubile)."}
{"id": "45868", "revid": "1762097", "url": "https://it.wikipedia.org/wiki?curid=45868", "title": "Base", "text": ""}
{"id": "45870", "revid": "2037899", "url": "https://it.wikipedia.org/wiki?curid=45870", "title": "Abakwasimbo", "text": "Abakwasimbo \u00e8 una piccolo villaggio della Repubblica Democratica del Congo (ex Zaire), nella provincia del Kivu Nord."}
{"id": "45872", "revid": "1494169", "url": "https://it.wikipedia.org/wiki?curid=45872", "title": "Abala", "text": ""}
{"id": "45877", "revid": "287204", "url": "https://it.wikipedia.org/wiki?curid=45877", "title": "Kroton", "text": ""}
{"id": "45882", "revid": "1699816", "url": "https://it.wikipedia.org/wiki?curid=45882", "title": "Trigun", "text": " \u00e8 un manga giapponese di Yasuhiro Nightow del 1995 inizialmente raccolto in tre \"tank\u014dbon\" dalla Tokuma Shoten pubblicati fra il 1996 ed il 1999. Nel 1997 \"Shonen Captain\", il magazine su cui \"Trigun\" veniva serializzato, fu chiuso, rendendo il manga incompleto. Nel 1998 \u00e8 stato pubblicato , continuazione della prima serie, edito da Sh\u014dnen Gah\u014dsha nella sua collana \"Young King OURs\" a partire dal gennaio del 1998, che si \u00e8 concluso il 30 marzo 2007 con la pubblicazione del 102\u00ba capitolo, per un totale di 14 volumi.\nUna prima edizione italiana del manga, ad opera della Dynamic Italia, \u00e8 iniziata il 16 gennaio 2001 e si \u00e8 interrotta al nono numero. Nel dicembre del 2007 la J-Pop ha iniziato la pubblicazione della riedizione di \"Maximum\" a partire dal primo numero, prevedendo la pubblicazione di tutti i \"tank\u014dbon\" originali.\nNel 1998 ne \u00e8 stata tratta una serie televisiva anime realizzata dallo studio Madhouse, composta da 26 episodi e trasmessa in patria dal network TV Tokyo. In Italia \u00e8 stato mandato in onda dalla rete televisiva MTV nel 2000 e pubblicato in DVD in diverse edizioni: Dynamic Italia, Shin Vision, EXA Cinema e Dynit. A marzo 2013 la serie \u00e8 stata pubblicata per la visione in streaming sulla web TV Popcorn TV; in seguito proposto su VVVVID. In Giappone \u00e8 stato prodotto il film \"\", uscito nelle sale giapponesi il 24 aprile 2010.\nTrama.\nVash the Stampede, noto come \"tifone umanoide\", \u00e8 il primo uomo nella storia dichiarato calamit\u00e0 naturale. Ritenuto responsabile di disastri in molte citt\u00e0, ha su di s\u00e9 una taglia da 60 miliardi di $$ (doppi dollari). La sua vera natura \u00e8 per\u00f2 ben lontana dall'essere malvagia e crudele come tutti s'immaginano: Vash \u00e8 in realt\u00e0 un tipo spensierato e un pacifista convinto, sempre pronto a soccorrere e salvare i pi\u00f9 deboli, e con due sole grandi passioni, le belle donne e le ciambelle.\nDotato di una sensibilit\u00e0 estrema e al tempo stesso di una grandissima determinazione e forza interiore (per non parlare della grande resistenza del suo corpo) Vash aiuta e difende i pi\u00f9 deboli, cercando sempre di evitare di ferire a morte i criminali che affronta, capace di mettere a repentaglio la sua vita per aiutare tutti i bisognosi che incontra lungo il suo cammino.\nL'intera storia si svolge sulla superficie di un lontano e desertico pianeta, Gunsmoke, illuminato da due soli e circondato da cinque lune, colonizzato un secolo prima da navi spaziali terrestri e appartenenti al progetto \"Seeds\". \u00c8 un mondo duro e selvaggio, in cui i coloni umani faticano a mantenere un'esistenza dignitosa, tra la continua regressione tecnologica (Gunsmoke \u00e8 molto simile al vecchio West americano) e le faide di antiche e potenti famiglie rivali.\nVash \u00e8 anche ingiustamente incolpato della distruzione di un'intera cittadina, July City, e proprio per questa fama di tifone umanoide, una societ\u00e0 di assicurazioni assegna due agenti, Meryl Strife e Milly Thompson, sui suoi passi nella speranza di rintracciarlo e ridurre al minimo i danni da lui provocati.\nDa questo momento in poi faranno la loro comparsa nella serie decine di nuovi personaggi, tra cui Legato Bluesummer, che avverte Vash di avergli messo alle costole ben 12 sicari nel tentativo di farlo fuori, e Nicholas D. Wolfwood, un reverendo nonch\u00e9 pistolero bravo quasi quanto Vash, che lo aiuter\u00e0 a sconfiggere i 12 assassini della Gung-Ho Guns seguendolo ovunque vada e aiutandolo nelle sue folli imprese pur essendo a sua volta uno dei Gung-Ho Guns.\nLa sfida finale sar\u00e0 l'incontro tra il tifone umanoide e suo fratello Knives, uno scontro da cui dipender\u00e0 il destino dell'intero genere umano.\nAnime.\nNel 1998 lo studio di animazione Madhouse produsse una serie televisiva anime di 26 episodi tratta dal manga. Diretta da Satoshi Nishimura, la serie venne trasmessa in Giappone su TV Tokyo dal 1\u00ba aprile al 30 settembre 1998. \"Trigun\" venne poi pubblicato in VHS, Laserdisc e DVD dalla JVC.\nL'edizione italiana \u00e8 stata curata da Dynamic Italia e il doppiaggio \u00e8 stato affidato allo studio SEFIT-CDC. La messa in onda \u00e8 avvenuta sulla rete televisiva MTV dal 3 ottobre 2000 al 27 marzo 2001 ed \u00e8 stata replicata su Cooltoon nel 2009 e su Ka-Boom nel 2014. La serie \u00e8 stata inizialmente pubblicata in sei uscite DVD da Dynamic Italia dall'8 aprile 2002 al 25 febbraio 2004 e successivamente da Shin Vision in due edizioni: un cofanetto unico (disponibile dal 21 novembre 2005) ed un'edizione \"Complete Edition\" composta da quattro cofanetti per un totale di otto dischi (il primo dei quali reperibile dal 12 maggio 2006). In seguito all'acquisizione del portafoglio licenze della Shin Vision da parte della EXA Cinema i cofanetti sono stati messi in vendita nel catalogo della Fool Frame; mentre successivamente i diritti della serie vennero acquisiti dalla Dynit, che 26 agosto 2009 ha fatto uscire un box di quattro DVD, sotto il nome di \"Ultimate Edition\". A marzo 2013 la serie \u00e8 stata pubblicata per la visione in streaming sulla web TV Popcorn TV ed \u00e8 disponibile anche su VVVVID, Amazon Prime Video e Netflix.\nMusica.\nLe musiche di \"Trigun\" sono di Tsuneo Imahori."}
{"id": "45887", "revid": "1522738", "url": "https://it.wikipedia.org/wiki?curid=45887", "title": "Pinus heldreichii", "text": "Il pino loricato (\"Pinus heldreichii\" ) \u00e8 una specie della famiglia delle Pinacee diffusa nelle montagne dell'Europa sud-orientale.\nDescrizione.\nPortamento.\nPortamento conico-espanso. Pu\u00f2 raggiungere i con un diametro del tronco di .\nCorteccia.\nSi presenta molto spessa, da grigia a rossa-marrone, si fessura in ampie scaglie, dando al tronco un aspetto simile alla lorica squamata, il \"corpetto\" a scaglie metalliche che veniva indossato da alcune categorie di legionari dell'antica Roma, da cui il nome di \"pino loricato\".\nFoglie.\nAghiformi, lunghe , con guaina persistente, riunite in mazzetti di due, di colore verde.\nFiori.\nMeglio indicati come sporofilli, maturano in maggio-giugno.\nStrobili.\nDi forma ovale-conica, a grappoli di 2-4 su piccoli peduncoli, sono lunghi e larghi . Sono bluastri in et\u00e0 giovanile e diventano marroni con la maturit\u00e0 durante il secondo anno. Contengono dei semi alati lunghi circa con un'ampia ala lunga che vengono dispersi dal vento.\nDistribuzione e habitat.\nSpecie diffusa nella Bulgaria sudoccidentale, in Bosnia, Albania, Macedonia del Nord, Serbia, Grecia settentrionale (Monte Olimpo) e localmente nel sud dell'Italia. Raggiunge spesso il limite degli alberi in questa zona. \u00c8 un albero sempreverde con un'altezza fino a . Viene coltivato come ornamentale in parchi e giardini.\n\u00c8 una specie che resiste bene anche al gelo, alla neve e ai forti venti. Sui versanti delle montagne dell'Appennino meridionale, in particolare nel massiccio del Pollino, riesce a vivere dove altre specie non potrebbero. \u00c8 presente raramente in Italia ed \u00e8 anche la specie nazionale di pianta secolare pi\u00f9 antica; nel Parco nazionale del Pollino, sul versante calabrese, dove sono state rinvenute alcune migliaia di pini, \u00e8 stato certificato che il pi\u00f9 longevo abbia raggiunto nel 2018 l'et\u00e0 di 1230 anni, divenendo a tutti gli effetti l'albero pi\u00f9 antico d\u2019Europa.\nSopportano suoli sottili e poveri e spesso fanno portamento spettacolare. Si trova generalmente a un'altezza di 900\u20132500 m. Il pino loricato si rinviene spesso in esemplari isolati, ben distante da altri alberi.\nTassonomia.\nLa specie \u00e8 stata descritta per la prima volta come \"Pinus heldreichii\" dal botanico svizzero Konrad Hermann Christ nel 1863 e una seconda volta come \"Pinus leucodermis\" nel 1864; l'autore della seconda descrizione, il botanico austriaco Franz Antoine, era all'oscuro della pubblicazione di poco precedente di Konrad Hermann Christ.\nUtilizzo.\nAttualmente il Pino Loricato viene prevalentemente coltivato come pianta ornamentale in parchi e giardini.\nIn passato, grazie al legno ricco di resine che lo rendono pi\u00f9 resistente agli agenti naturali della decomposizione, ai tarli e di odore gradevole, veniva utilizzato per la costruzione di bauli e casse da biancheria.\nSempre per la ricca presenza di resine, il legno ha la propriet\u00e0 di bruciare lentamente e con una fiamma luminosa, motivo per cui in passato veniva usato per la realizzazione delle fiaccole utilizzate durante le feste locali."}
{"id": "45888", "revid": "88202140", "url": "https://it.wikipedia.org/wiki?curid=45888", "title": "Pino Loricato", "text": ""}
{"id": "45889", "revid": "88202146", "url": "https://it.wikipedia.org/wiki?curid=45889", "title": "Pino loricato", "text": ""}
{"id": "45890", "revid": "795736", "url": "https://it.wikipedia.org/wiki?curid=45890", "title": "Pinus leucodermis", "text": ""}
{"id": "45892", "revid": "83421546", "url": "https://it.wikipedia.org/wiki?curid=45892", "title": "Metodo CLEAR", "text": "Il metodo CLEAR (dall'inglese \"City and Local Environmental Accounting and Reporting\") \u00e8 uno strumento di contabilit\u00e0 ambientale utilizzato nel contesto del progetto CLEAR (un progetto europeo cofinanziato dalla Commissione europea). \u00c8 utilizzato da un gruppo ristretto di enti locali italiani (18 fra comuni e province) per la realizzazione di un bilancio ambientale.\nSecondo il metodo CLEAR la contabilit\u00e0 ambientale \u00e8 un processo di \"governance\" in cui alla esplicitazione degli impegni e degli obiettivi da parte dell'ente, corrisponde la definizione di un sistema parametrico di misurazione e quindi di controllo degli esiti di tali intenzioni e scelte. Sulla base di tale sistema di misurazione (o sistema contabile) viene quindi realizzata la fase finale di rendicontazione, che corrisponde alla redazione, discussione e infine approvazione del bilancio ambientale. \nLa fase di approvazione avviene contestualmente all'approvazione del bilancio economico-finanziario e degli altri documenti di programmazione dell'ente locale.\nQuesto processo \u00e8 dinamico, nel senso che l'esito finale, ovvero il bilancio ambientale, viene utilizzato dai decisori politici per valutare azioni, interventi e politiche nonch\u00e9 piani e programmi, e quindi \u00e8 in grado di influenzare le strategie per il futuro. Esso \u00e8 inoltre integrato nella struttura e negli altri processi ordinari dell'ente e aperto al confronto con gli \"stakeholder\".\nTale sistema si inserisce nel rinnovamento del processo di \"governance\" locale perch\u00e9 si sviluppa all'interno del processo istituzionale di assunzione delle decisioni, perch\u00e9 si integra con la struttura e con gli altri processi ordinari dell'ente, perch\u00e9 segue un approccio intersettoriale e perch\u00e9 comprende il confronto con gli stakeholder."}
{"id": "45895", "revid": "9", "url": "https://it.wikipedia.org/wiki?curid=45895", "title": "Drawing and quartering", "text": ""}
{"id": "45921", "revid": "38120", "url": "https://it.wikipedia.org/wiki?curid=45921", "title": "Landing Craft Tank", "text": "Le Landing Craft Tank (LCT) erano imbarcazioni con le quali effettuare lo sbarco dei carri armati o di altri veicoli, durante gli assalti anfibi, direttamente sulle spiagge. Usate dalla Royal Navy e U.S. Navy e da marine di altre nazioni nella seconda guerra mondiale. La US Navy le utilizz\u00f2, con differenti designazioni, anche durante la guerra di Corea e del Vietnam. Il termine LCT nasce come \"hull classification symbol\" (simbolo di classificazione di scafo) dell'US Navy, ma \u00e8 usato per estensione anche per indicare mezzi di questo tipo di marine di altre nazioni, sebbene le classificazioni locali siano tipicamente diverse.\nNella seconda guerra mondiale erano comunemente identificate solo con la loro abbreviazione, LCT.\nStoria.\nDopo l'evacuazione da Dunkerque (operazione Dynamo) divenne evidente per gli Alleati che l'unico modo per riportare la guerra sul territorio continentale era quello di realizzare sbarchi. L'idea di Winston Churchill per un'imbarcazione capace di portare uno o pi\u00f9 carri armati port\u00f2 alla realizzazione di un dipartimento, denominato \"Combined Operations\", per l'organizzazione di operazione congiunte di Esercito e Marina. A met\u00e0 del 1940 i diversi cantieri proposero i diversi progetti. A vincere fu la Hawthorn Leslie and Company, che realizz\u00f2 il primo \"Landing Craft Tank\", denominato LCT Mk I o LCT (1) nel novembre dello stesso anno.\nDei circa 3.000 LCT costruiti dagli Alleati in totale, 1561 sono stati progettati e costruiti dai britannici e 1435 dagli americani. Gli LCT sono stati i mezzi da sbarco inglesi per antonomasia, come gli LST lo sono stati per gli americani.\nI modelli inglesi erano i Mark 1, 2, 3, 4 e 8. I modelli americani erano i Mark 5 e Mark 6, mentre i Mark 7 divennero poi LSM.\nLe imbarcazioni americane vennero prodotte in due differenti versioni dette Mark. V (Mk. V) e Mark. VI (Mk. VI). Gli LCT Mk. V avevano solo la rampa a prua mentre gli LCT Mk. VI erano dotati di rampa sia a poppa che a prua. Gli LCT erano pi\u00f9 piccoli degli LST (\"Landing Ship Tank\"), navi per l'assalto anfibio pi\u00f9 grandi e capaci di navigare pi\u00f9 agevolmente in alto mare, tanto che un LCT poteva essere trasportato e messo in mare da quest'ultima. Non avevano corazzatura ed erano dotate solo di un armamento difensivo leggero. Agli LCT non veniva mai dato un nome, ma erano identificate solo da un numero progressivo. Sulla base della \"legge affitti e prestiti\" una grande quantit\u00e0 di LCT venne consegnata alla Gran Bretagna e, in numeri pi\u00f9 piccoli, all'URSS.\nDurante il secondo conflitto mondiale, oltre a svolgere il ruolo di trasporto di uomini, veicoli e carri armati, alcune di queste imbarcazioni furono modificate aggiungendo cannoni, rampe per il lancio di razzi, in imbarcazioni officina per altre navi o mezzi e per la ricerca delle mine. Ventisei di queste imbarcazioni ricevettero una corazzatura aggiuntiva e furono ridesignate LCT (A) (\"Landing Craft Tank (Armored)\") in vista dello sbarco sulle coste normanne nel D-Day. \nQueste imbarcazioni cos\u00ec modificate per\u00f2 perdevano la met\u00e0 della capacit\u00e0 di carico che passava da quattro a due carri armati. Furono 837 gli LCT impiegati per lo sbarco in Normandia. I primi esemplari entrarono in servizio nel 1941.\nDopo la seconda guerra mondiale tutti gli LCT \"Mk V\" sopravvissuti furono venduti per la demolizione o per venire destinati ad usi civili, mentre gli LCT \"Mk VI\" furono ridesignati nel 1949 in un primo tempo \"Utility Landing Ship\" (LSU), per poi cambiare questa denominazione in \"Landing Craft Utility\" (LCU) e sei di queste imbarcazioni vennero modificate, nel periodo 1948-49, per il servizio nell'Artico.\nDopo la fine della seconda guerra mondiale vennero costruiti nuovi scafi a partire dalla configurazione degli LCT \"Mk V\" con l'ingrandimento su questi scafi dell'alloggiamento per l'equipaggio. Alcune di queste imbarcazioni durante la guerra del Vietnam furono riclassificate come \"Harbour Utility Craft\" (YFU) in quanto vennero utilizzate per la movimentazione all'interno dei porti dei rifornimenti e delle merci tra le navi e la terra.\nLa produzione totale fu di 1.435 LCT e di queste 965 furono costruite durante la seconda guerra mondiale. Nel 2004 di queste imbarcazioni ne rimaneva conservato un solo esemplare che potrebbe essere l'unico ancora esistente.\nIl primo impiego di questi mezzi nel corso del secondo conflitto mondiale vide l'utilizzo da parte degli inglesi degli LCT (I) nella evacuazione dalla Grecia e da Creta.\nAlcuni L.C.T. inglesi del tipo Mk. I e Mk. II furono acquistati nel 1950 dalla Marina Militare italiana e trasformati in Moto Officina Costiera (M.O.C.) e in Moto Trasporto Fari (MTF) presso l\u2019arsenale di La Spezia, alcuni dei quali hanno prestato servizio fino alla met\u00e0 degli anni novanta. La MOC 1203 dopo aver ricevuto nel corso degli anni ottanta il nuovo distintivo ottico A 5333, in disarmo alla fine degli anni novanta, e stata ceduta il 18 giugno 2002 alla Marina albanese dove svolge compiti di nave officina. Nello stesso periodo la Marina Militare acquis\u00ec alcuni LCT del tipo Mk. III che vennero trasformati in Moto Trasporto Fari (M.T.F.) alcuni dei quali rimasero in servizio fino alla fine degli anni ottanta.\nCaratteristiche.\nLCT Mk. I.\nI modelli Mark I avevano la numerazione inglese da 1 a 99 \nLCT Mk. II.\nI modelli Mark II avevano la numerazione inglese da 100 a 299 \nLCT Mk. III.\nIl modello Mark III venne realizzato aggiungendo al modello Mark II un modulo centrale extra lungo 32 piedi a mezza nave. Il modello Mark III venne costruito in due serie che differivano per la diversa propulsione.\nLe caratteristiche comuni alle due serie erano le seguenti: \nLe unit\u00e0 della prima serie avevano ls numerazione inglese da 300 a 499 e le seguenti caratteristiche:\nLe unit\u00e0 della seconda serie avevano la numerazione inglese da 7001 a 7150 e le seguenti caratteristiche:\nLCT Mk. IV.\nIl modello Mark IV era leggermente pi\u00f9 leggero e pi\u00f9 corto e leggermente pi\u00f9 largo rispetto al modello Mark III. Il modello venne concepito per operare attraverso il canale della Manica. La loro numerazione nella Royal Navy andava da 500 a 1368.\nLe caratteristiche erano le seguenti: \nLCT Mk. VII.\nGli LCT MK VII diventati poi LSM (Landing Ship Medium) sono state le navi d'assalto anfibio della US Navy paragonabili per dimensioni alle Landing Ship Tank e alle Landing Craft Infantry. Vennero realizzati in 558 esemplari tra il 1944 e il 1945, la maggior parte dei qualidemoliti durante la guerra fredda, ma molti venduti dallo Department of Defense all'estero o a compagnie private.\nSolatanto uno di questi LSM, lo USS LSM-45 esiste ancora nella sua configurazione originale conservato al Marine Station Camp Lejeune di Jacksonville in Nord Carolina, che semnrava destinato a diventare il pezzo pregiato del museo, ma in seguito a un cambio di piano \u00e8 adesso in pericolo di essere demolito o destinato ad essere affondato come barriera artificiale."}
{"id": "45923", "revid": "2111144", "url": "https://it.wikipedia.org/wiki?curid=45923", "title": "American Civil Liberties Union", "text": "L'American Civil Liberties Union (Unione Americana per le Libert\u00e0 Civili, sigla ACLU) \u00e8 un'organizzazione non governativa orientata a difendere i diritti civili e le libert\u00e0 individuali negli Stati Uniti.\nLe cause legali intentate dall'ACLU hanno avuto un ruolo importante in molte delle evoluzioni del diritto costituzionale degli Stati Uniti. L'ACLU procura avvocati e consigli legali per casi in cui a suo parere sono violati i diritti civili e le libert\u00e0 individuali. In molti casi in cui non fornisce rappresentanti legali, l'ACLU prepara documenti legali di appello in sostegno alle sue posizioni (i cosiddetti \"amicus curiae\"). Negli anni recenti, l'ACLU ha ricevuto critiche e accuse di essere schierata con la sinistra politica.\nPosizioni.\nLa missione dell'ACLU si pu\u00f2 definire in termini di promozione di un programma libertario dal punto di vista sociale (non economico), talvolta avvicinato anche al liberalismo e al progressismo. Nel corso degli anni, l'ACLU ha continuato a condurre battaglie legali per un'interpretazione liberale della Costituzione degli Stati Uniti che dia la maggiore garanzia possibile di rispetto delle libert\u00e0 individuali. Tra le varie posizioni sostenute dall'ACLU:\nL'ACLU \u00e8 nota per la sua appassionata difesa del diritto di esprimere opinioni impopolari, controverse ed estreme, sia da sinistra che da destra. Alcuni hanno espresso l'opinione che l'ACLU a volte svolge un ruolo paragonabile a quello dei difensori pubblici, che contribuiscono ad assicurare che persino gli imputati pi\u00f9 impopolari ricevano un giusto processo. Attualmente dirigono l'organizzazione Anthony D. Romero (in qualit\u00e0 di direttore esecutivo), Nadine Strossen (presidente) e Steven Shapiro (direttore legale).\nStoria e casi degni di nota.\nL'ACLU fu formata nel 1920 con il nome di Civil Liberties Bureau. Tra i fondatori vi erano Crystal Eastman e Roger Baldwin. In quello stesso anno, l'organizzazione si schier\u00f2 dalla parte degli stranieri minacciati di deportazione dal Procuratore generale degli Stati Uniti Alexander Mitchell Palmer per le loro posizioni politiche radicali (vedere: Palmer Raids). Si oppose anche agli attacchi ai diritti di assemblea e organizzazione per i lavoratori dell'Industrial Workers of the World e altre organizzazioni sindacali. Dalla sua fondazione, l'ACLU \u00e8 stata coinvolta in molti casi. Alcuni dei casi pi\u00f9 significativi sono qui discussi:\nNel 1925, l'ACLU convinse John T. Scopes a sfidare in tribunale la legge del Tennessee contro la teoria dell'evoluzione. Clarence Darrow, un membro del comitato nazionale dell'ACLU, era a capo del team legale di Scopes. L'ACLU perse il caso e Scopes venne multato per $100. In seguito, la Corte Suprema del Tennessee ritir\u00f2 la multa, ma non la condanna.\nNel 1935 Il senatore Robert F. Wagner propose il National Labor Relations Act, che autorizzava i lavoratori a iscriversi al sindacato. Paradossalmente, fu proprio l'ACLU ad opporsi al National Labor Relations Act, per timore dell'aumento di potere che il disegno di legge conferiva al governo. Il neonato National Labor Relations Board (NLRB) pose un dilemma per l'ACLU, perch\u00e9 nel 1937 eman\u00f2 un ordine a Henry Ford, vietandogli di diffondere letteratura antisindacale. Parte della dirigenza dell'ACLU si schierava abitualmente dalla parte del lavoro e quella fazione sosteneva l'azione dell'NLRB. Ma parte dell'ACLU sosteneva il diritto di Ford alla libert\u00e0 di parola. Arthur Garfield Hays, leader dell'ACLU, sostenne il sindacato e insieme il diritto di Ford ad esprimersi liberamente, ma lo scisma evidenzi\u00f2 una divisione pi\u00f9 profonda che sarebbe diventata pi\u00f9 importante negli anni a venire.\nNel 1941, alcuni mesi prima dell'attacco del Giappone a Pearl Harbor, gli affiliati ACLU sulla costa occidentale furono tra i critici pi\u00f9 acuti della politica di governo in merito agli immigrati provenienti da Paesi nemici e ai cittadini americani con origini in Paesi nemici. Esempi di questa politica furono il trasferimento forzato di cittadini americani di origine giapponese, l'internamento di vari immigrati, i \"prejudicial curfews\" (\"U.S. v. Hirabayashi\", 1942), e simili.\nNel 1954, l'ACLU ebbe un ruolo nel caso di \"Brown v. Board of Education\" che port\u00f2 al bando della segregazione razziale nelle scuole pubbliche americane.\nNel 1973, l'ACLU fu la prima grande organizzazione nazionale a chiedere l'impeachment del Presidente Richard M. Nixon, motivando la richiesta con le violazioni delle libert\u00e0 civili da parte dell'amministrazione Nixon nello scandalo Watergate. Nello stesso anno, l'ACLU ebbe a che fare con i casi \"Roe v. Wade\" e \"Doe v. Bolton\", nei quali la Corte Suprema decise che il diritto costituzionale alla privacy per le donne era da estendersi a coloro che ottenevano un aborto.\nNel 1977, l'ACLU fece causa al comune di Skokie (Illinois), con un'ingiunzione contro l'applicazione di tre ordinanze comunali che proibivano parate e manifestazioni neonaziste (la popolazione di Skokie aveva una significativa presenza di ebrei). Una corte del distretto federale annull\u00f2 quelle ordinanze con una decisione che venne poi riconfermata dalla Corte Suprema degli Stati Uniti. L'azione dell'ACLU in questo caso port\u00f2 alle dimissioni di circa il 15 per cento dei membri dell'organizzazione (25 per cento in Illinois), soprattutto da parte dei membri ebrei. Si evit\u00f2 una crisi di fondi, che avrebbe portato al ridimensionamento delle attivit\u00e0 dell'organizzazione, grazie a una campagna promozionale che port\u00f2 $500.000 in donazioni. Il giudice federale Bernard M. Decker descrisse in questi termini il principio alla base della sentenza legale:\nL'ACLU fece causa contro lo statuto dell'Arkansas sul creazionismo nel 1981, che richiedeva l'insegnamento nelle scuole pubbliche della storia biblica della creazione come alternativa scientifica all'evoluzione. La legge venne dichiarata incostituzionale da una corte federale.\nGli attacchi terroristici dell'11 settembre 2001 e il seguente dibattito sul corretto equilibrio tra libert\u00e0 civili e sicurezza, compresa l'approvazione dell'USA PATRIOT Act, ha portato a un aumento del 20% nelle iscrizioni di nuovi soci ACLU tra l'agosto 2001 e il dicembre 2002, quando le sottoscrizioni totali raggiunsero la cifra di 330.000. La crescita continua; nell'agosto 2004, i membri dell'ACLU avevano raggiunto la cifra di 400.000.\nL'ACLU si \u00e8 dichiarata apertamente contro l'USA PATRIOT Act, la proposta del Domestic Security Enhancement Act of 2003, e le relative leggi passate in risposta alla minaccia del terrorismo, leggi che secondo l'ACLU violano lo spirito dello U.S. Bill of Rights. A causa di uno dei requisiti dell'USA PATRIOT Act, l'ACLU si \u00e8 ritirata da un programma federale di donazioni che fornisce fondi dal governo federale. Il requisito era che gli impiegati dell'ACLU subissero dei controlli in base a una lista federale di sospetti di attivit\u00e0 terroristiche. L'ACLU stima di perdere circa $500.000 in termini di contributi relativi dal governo federale.\nPosizioni controverse.\nL'organizzazione crede che i diritti di libera espressione debbano essere accessibili per tutti i cittadini degli Stati Uniti. Per questo motivo ha preso posizioni estremamente controverse nel difendere il diritto alla libera espressione di personaggi impopolari quali membri del Ku Klux Klan, gruppi neonazisti, e membri del North American Man-Boy Love Association, un gruppo che difende la pedofilia tra adulti e adolescenti di sesso maschile.\nL'ACLU ha difeso Frank Snepp, un ex membro della CIA (dal tentativo dell'agenzia governativa di impedirgli di parlare), il colonnello Oliver North (accusato di tradimento nello scandalo Irangate, in base alla sua testimonianza resa sotto costrizione, quindi una violazione dei suoi diritti garantiti dal Quinto emendamento) e Chelsea Manning, soldato condannata per aver svelato segreti militari, sugli abusi compiuti dall'esercito statunitense in Afghanistan e in Iraq, tramite la collaborazione con il sito WikiLeaks che ha pubblicato i documenti.\nCritici dell'ACLU.\nI critici pi\u00f9 dichiarati dell'ACLU sono di norma coloro che si considerano conservatori. Molti di questi conservatori accusano l'ACLU di non essersi dedicata solo alla difesa dei diritti costituzionali, ma di cercare attivamente di promuovere una politica liberale. Alcuni criticano la sua opposizione alla pena di morte, pratica che \u00e8 stata dichiarata costituzionale - con i metodi dell'iniezione letale e della sedia elettrica - dalla Corte Suprema degli Stati Uniti mentre l'ACLU continua a sostenere che la pena di morte sia una violazione dei limiti a metodi di \"punizioni crudeli e insolite\", sanciti dall'Ottavo emendamento e sia pure contraria alle norme sancite dalla Dichiarazione universale dei diritti umani delle Nazioni Unite e dalla dichiarazione americana fondante del 1776, che affermano essere la vita un diritto inalienabile. Gli avversari dell'ACLU sostengono anche che l'organizzazione non \u00e8 stata coerente nel difendere tutte le libert\u00e0 individuali e i diritti civili, e fanno notare che non \u00e8 attiva nel proteggere i diritti dei portatori d'armi negli Stati Uniti (l'organizzazione crede che il Secondo emendamento - che afferma il diritto all'autodifesa armata - non precluda al Congresso la possibilit\u00e0 di promuovere norme \"ragionevoli\" per regolare il possesso di armi in generale, ad esempio imponendo l'obbligo della licenza di porto d'armi in tutto il territorio federale)). Queste critiche sostengono che i diritti per il porto d'armi libero sono protetti dalla costituzione nello stesso modo in cui lo sono i \"diritti civili\" e perci\u00f2 dovrebbero ricevere uguale trattamento da parte dell'ACLU, se l'organizzazione non \u00e8 motivata da un pregiudizio politico.\nLa sezione ACLU in Ohio \u00e8 stata criticata per aver conferito, nell'ottobre 2003, un premio al \"Council on American-Islamic Relations\". Chi ha criticato questa scelta sostiene che il CAIR \u00e8 un'organizzazione dedicata alla promozione del Wahhabismo radicale.\nL'ACLU \u00e8 stata anche oggetto di critiche da parte di alcuni, soprattutto di idee politiche di sinistra, che, pur sostenendo in gran parte la sua missione, sollevano obiezioni per il sostegno dato dall'organizzazione alla proposta di estendere le protezioni sancite dal Bill of Rights anche alle societ\u00e0 e alle aziende.\nCritiche dai cristiani e da altri gruppi religiosi.\nA livello locale, l'ACLU spesso si impegna in casi che riguardano la separazione tra Stato e Chiesa. Di conseguenza, uno degli oppositori pi\u00f9 frequenti dell'ACLU \u00e8 la comunit\u00e0 dei conservatori cristiani negli Stati Uniti. L'opinione diffusa in questi gruppi \u00e8 che l'ACLU faccia parte di uno sforzo per rimuovere ogni riferimento alla religione dal Governo degli Stati Uniti.\nNel 2004, per esempio, l'ACLU della California del Sud minacci\u00f2 di passare alle vie legali contro il comune di Redlands (California) se non fosse stata rimossa l'immagine di una croce dal sigillo comunale. L'ACLU sosteneva che la presenza di un crocifisso sul sigillo ammontava a sostegno governativo per il cristianesimo e violava cos\u00ec la separazione tra stato a chiesa. Il comune acconsent\u00ec alla richiesta dell'ACLU e rimosse la croce da tutti i veicoli comunali, dalla carta intestata, e dalle targhette dei poliziotti. Poi l'ACLU minacci\u00f2 la contea di Los Angeles sempre per la presenza di una croce nel sigillo ufficiale. Come per il caso di Redlands, anche questa volta il comune acconsent\u00ec alla richiesta e vot\u00f2 per la rimozione del crocefisso dal proprio sigillo.\nDopo gli attacchi terroristici dell'11 settembre 2001, Jerry Falwell, noto predicatore fondamentalista cristiano di estrema destra, afferm\u00f2 che l'ACLU, nel suo tentativo di \"secolarizzare l'America\", aveva fatto infuriare Dio che per questo motivo aveva consentito che avvenisse l'attacco terroristico. Altri oppositori dell'ACLU non arrivano a condanne cos\u00ec pesanti, ma sostengono comunque che l'organizzazione promuove il concetto di separazione tra stato e chiesa in un modo che va oltre il suo significato originale.\nMolti gruppi religiosi di minoranza come i testimoni di Geova e i musulmani sono stati varie volte difesi dall'ACLU e ne sono ardenti sostenitori. Nella comunit\u00e0 dei Mormoni, l'ACLU \u00e8 vista in modo positivo da alcuni, che citano il caso \"Santa Fe v. Doe\", un caso legale in cui l'ACLU ha difeso uno studente mormone in una questione riguardante le preghiere a scuola. Tuttavia, un buon numero di Mormoni sono fortemente contrari alle attivit\u00e0 dell'ACLU e pare sia questa la posizione ufficiale della loro chiesa.\nAffiliati a livello nazionale.\nSebbene la sede nazionale dell'ACLU si trovi a New York, l'organizzazione svolge gran parte del proprio lavoro tramite centri affiliati a livello locale in tutti gli Stati Uniti. Questi centri mantengono una certa dose di autonomia dalla dirigenza nazionale dell'organizzazione e sono in grado di lavorare in modo indipendente. Molti dei casi seguiti dall'ACLU nascono proprio a livello locale, dove vengono gestiti da legali e rappresentanti dei centri affiliati locali.\nQuesti sono alcuni dei centri affiliati ACLU pi\u00f9 importanti:"}
{"id": "45924", "revid": "1272592", "url": "https://it.wikipedia.org/wiki?curid=45924", "title": "Premio Caccioppoli", "text": "Il premio Caccioppoli \u00e8 un premio, intestato alla memoria del matematico Renato Caccioppoli, che viene assegnato dall'Unione Matematica Italiana a un matematico avente cittadinanza italiana e di affermata fama internazionale che non abbia pi\u00f9 di 38 anni. Attualmente il vincitore riceve diecimila euro.\nIl premio Caccioppoli viene assegnato da una commissione di 5 matematici nominati dall'Ufficio di Presidenza dell'Unione Matematica Italiana.\nFino al 1970 il premio ha avuto cadenza biennale, successivamente cadenza quadriennale e viene tradizionalmente consegnato durante la cerimonia di apertura del Congresso dell'Unione Matematica Italiana (quadriennale).\nElenco dei vincitori.\nDi seguito i nomi dei vincitori con la relativa affiliazione accademica al momento del conferimento del premio"}
{"id": "45936", "revid": "695564", "url": "https://it.wikipedia.org/wiki?curid=45936", "title": "American Football", "text": ""}
{"id": "45937", "revid": "2225", "url": "https://it.wikipedia.org/wiki?curid=45937", "title": "American football", "text": ""}
{"id": "45938", "revid": "174925", "url": "https://it.wikipedia.org/wiki?curid=45938", "title": "Joseph Stiglitz", "text": "Premio Nobel per l'economia nel 2001.\nBiografia.\nStiglitz \u00e8 nato a Gary, nell'Indiana, da Charlotte e Nathaniel Stiglitz. Dal 1960 al 1963 studia all'Amherst College poi si trasferisce al MIT per il suo quarto anno come \"undergraduate\" e in seguito per conseguirvi la laurea. Dal 1965 al 1966 riceve la borsa di studio \"Fulbright Fellowship\" che gli permette di frequentare l'universit\u00e0 di Cambridge. Negli anni successivi insegna al MIT e alla Yale. Nel 1986 contribuisce alla formulazione del Teorema di Greenwald esposto dall'economista Bruce Greenwald. Attualmente insegna alla \"Graduate School of Business\" presso la \"Columbia University\". Dal 3 ottobre 2003 \u00e8 membro della Pontificia Accademia delle Scienze Sociali. Dal 2005 presiede il \"Brooks World Poverty Institute\", nella School of Environment and Development, University of Manchester. Fa parte del Complexity Lab in Economics dell'Universit\u00e0 Cattolica del Sacro Cuore di Milano.\nStiglitz ha rivestito ruoli rilevanti nella politica economica: ha lavorato nell'amministrazione Clinton come Presidente dei consiglieri economici (1995 \u2013 1997) ed \u00e8 stato \"Senior Vice President\" e \"Chief Economist\" (1997 \u2013 2000) presso la Banca Mondiale prima di essere costretto alle dimissioni dal Segretario del Tesoro Lawrence Summers.\nRiceve la laurea honoris causa in economia e commercio nell'anno accademico 2003/2004 presso l'Universit\u00e0 degli Studi di Bergamo che l'aveva gi\u00e0 conferita nel 1979 al suo maestro Franco Modigliani. Il 5 febbraio 2010, nel corso della cerimonia d'inaugurazione dell'anno accademico 2009/2010 della LUISS Guido Carli, gli \u00e8 stata conferita la laurea honoris causa in economia. Riceve inoltre la laurea honoris causa in economia internazionale e commercio nell'anno accademico 2017/2018 presso l\u2019Universit\u00e0 Politecnica delle Marche, a seguito di molteplici conferimenti da parte di diversi atenei, italiani e no.\nNell'anno accademico 2019/2020, presso il Politecnico di Torino, gli viene conferita la laurea honoris causa in ingegneria gestionale.\nAttivit\u00e0 e pensiero.\nI contributi di microeconomia.\nLa sua produzione teorica e tecnica si \u00e8 occupata soprattutto di microeconomia: il contributo pi\u00f9 famoso di Stiglitz riguarda lo \"screening\", una tecnica usata da un agente economico che voglia acquisire informazioni, altrimenti private, da un altro. \u00c8 per questo contributo alla teoria delle \"asimmetrie informative\" che ha condiviso il premio Nobel con George A. Akerlof e A. Michael Spence.\nIn linea con le sue pubblicazioni tecniche Stiglitz \u00e8 l'autore di \"Whither Socialism\", un libro divulgativo che fornisce un'introduzione alle teorie sul fallimento economico del socialismo nell'Europa dell'est, il ruolo dell'informazione imperfetta nei mercati e le concezioni erronee su quanto sia realmente libero il mercato nel sistema capitalista-liberista.\nLe critiche al FMI.\nNel 2002 pubblica \"Globalization and Its Discontents\" (\"La globalizzazione e i suoi oppositori\", Einaudi) in cui analizza gli errori delle istituzioni economiche internazionali, in particolare quelli del Fondo Monetario Internazionale, nella gestione delle crisi finanziarie che si sono susseguite negli anni 1990 in Russia, nei Paesi del Sud-Est asiatico, in Argentina e altrove. Stiglitz illustra come la risposta del FMI a queste situazioni di crisi sia stata sempre la stessa, basata sulla riduzione delle spese dello Stato unita a una politica monetaria deflazionista e all'apertura dei mercati locali agli investimenti esteri. Queste scelte politiche venivano di fatto imposte ai paesi in crisi, ma non rispondevano alle esigenze delle singole economie e si rivelavano inefficaci o addirittura di ostacolo per il superamento delle crisi.\nStiglitz afferma che il Fondo Monetario Internazionale, perseguendo il cosiddetto \"Washington consensus\", non protegge le economie pi\u00f9 deboli e nemmeno garantisce la stabilit\u00e0 del sistema economico globale, ma fa in realt\u00e0 gli interessi del suo \"maggiore azionista\", gli Stati Uniti, a discapito di quelli delle nazioni pi\u00f9 povere. Le argomentazioni di Stiglitz sono particolarmente degne di attenzione perch\u00e9 provengono da un economista inserito nelle istituzioni finanziarie internazionali e contribuiscono a spiegare perch\u00e9 la globalizzazione ha generato l'opposizione dei movimenti sociali che hanno organizzato le proteste di Seattle e Genova (fatti del G8 di Genova del luglio 2001).\nL'appoggio a Occupy Wall Street.\nNel 2011 appoggia e partecipa al movimento Occupy Wall Street.\nLa critica all'Eurozona.\nPur avendo preso ufficialmente le distanze dai movimenti euroscettici di destra o destra identitaria, tra cui Front National e Fratelli d'Italia che in vista delle elezioni europee del 2014 spesso lo citavano come fonte, questo non gli ha impedito di esprimere un'opinione fortemente critica nei confronti dell'euro e di precisare che una valuta comune senza un patto fiscale e uno per le banche di qualit\u00e0, sinora mai sopraggiunto tanto che il Nobel se ne lamenta tuttora nel 2016, \u00ab\u00e8 un errore economico\u00bb; di recente questa sua posizione si \u00e8 in parte radicalizzata tanto da aver portato Stiglitz a dedicare al tema un apposito libro - \"The Euro: How a Common Currency Threatens the Future of Europe\" (pubblicato in due versioni lievemente diverse con due titoli non identici e con due diversi editori) e a scrivere in un suo recente articolo sul Guardian: \u00abL\u2019euro non \u00e8 riuscito a realizzare nessuno di questi due obiettivi: prosperit\u00e0 e integrazione politica. Questi obiettivi sono ora pi\u00f9 lontani di quanto non lo fossero prima della creazione della zona euro [...] I costi, sia finanziari sia emotivi, di una separazione potrebbero essere molto elevati, ma i costi del restare uniti potrebbero essere anche superiori\u00bb.\nStiglitz nel libro \"The Euro: How a Common Currency Threatens the Future of Europe\" (agosto 2016) prevede due sole possibili opzioni: o un coraggioso \"euro flessibile\", ipotesi data per meno probabile per quella che riferisce essere manifesta assenza di solidariet\u00e0, o una concordata distruzione dell'euro.\nPosizione sul libero scambio.\nNegli anni 1990 scrisse che \"i paesi ricchi del Nord America e dell'Europa dovrebbero eliminare tutte le tariffe e i contingenti sulle merci provenienti dai paesi in via di sviluppo\".\nConsulenza ai paesi europei.\nStiglitz consiglia ai paesi europei di controllare la loro bilancia commerciale con la Germania mediante certificati di importazione/esportazione (misura protezionistica).\nRicordando la teoria keynesiana egli spiega che i disavanzi commerciali sono dannosi: John Maynard Keynes ha sottolineato che i paesi con eccedenze esercitano una \"esternalit\u00e0 negativa\" sui loro partner commerciali e portano a una domanda aggregata globale debole. Stiglitz scrive: \"L'eccedenza della Germania significa che il resto dell'Europa \u00e8 in deficit e il fatto che questi paesi importano pi\u00f9 di quanto esportano contribuisce alla debolezza delle loro economie. Egli ritiene pertanto che i paesi in attivo si stiano arricchendo a scapito dei paesi in deficit e non crede nel principio del vantaggio comparativo (base di libero scambio), che afferma che il deficit commerciale non \u00e8 importante perch\u00e9 il commercio \u00e8 reciprocamente vantaggioso.\nInoltre egli ha messo in discussione l'euro che avrebbe causato questo deficit: \"Il sistema dell'euro significa che il tasso di cambio della Germania non pu\u00f2 aumentare rispetto ad altri membri dell'area dell'euro. Se il tasso di cambio aumentasse, la Germania avrebbe maggiori difficolt\u00e0 ad esportare e il suo modello economico, basato su forti esportazioni, verrebbe meno. Allo stesso tempo il resto dell'Europa esporterebbe di pi\u00f9, il PIL aumenterebbe e la disoccupazione diminuirebbe.\"\nConsulenza negli USA.\nDenuncia i tentativi degli Stati Uniti di proteggere o ricreare posti di lavoro altamente remunerativi nel settore manifatturiero attraverso misure protezionistiche. Ha consigliato agli Stati Uniti di perseguire la globalizzazione o il libero scambio, basato sulla teoria del vantaggio comparativo, e di non combattere la deindustrializzazione attraverso le tariffe. Egli scrive che \"la storia non pu\u00f2 essere invertita\" e che \"il protezionismo non aiuter\u00e0 l'economia nel suo complesso\". I posti di lavoro saranno distrutti pi\u00f9 velocemente di quanto non siano creati: i posti di lavoro netti nel settore manifatturiero potrebbero addirittura essere meno numerosi\".\nScrive che la classe media degli Stati Uniti \u00e8 effettivamente il perdente della globalizzazione e la Cina il vincitore. Egli ritiene che la domanda interna della Cina sia sufficiente per avere una forte crescita e che il commercio estero non sia pi\u00f9 necessario. Ma egli difende le eccedenze commerciali della Cina in relazione agli Stati Uniti e crede che la Cina \"risponder\u00e0 con forza e intelligenza\" e colpir\u00e0 gli Stati Uniti \"dove fa male economicamente e politicamente\" se cercano di proteggere la loro industria."}
{"id": "45943", "revid": "547992", "url": "https://it.wikipedia.org/wiki?curid=45943", "title": "Governo Amato II", "text": "Il governo Amato II \u00e8 stato il cinquantaseiesimo esecutivo della Repubblica Italiana, il quarto e ultimo della XIII legislatura.\nIl governo rimase in carica dal 26 aprile 2000 all'11 giugno 2001, per un totale di 411 giorni, ovvero 1 anno, 1 mese e 16 giorni.\nOttenne la fiducia alla Camera dei deputati il 28 aprile 2000 con 319 voti favorevoli e 298 contrari.\nOttenne la fiducia al Senato della Repubblica il 3 maggio 2000 con 179 voti favorevoli, 112 contrari e 2 astenuti.\nDiede le dimissioni il 31 maggio 2001, il giorno dopo l'inizio della XIV legislatura.\n\u00c8 stato il terzo governo della storia repubblicana a essere presieduto da una persona non eletta al Parlamento italiano."}
{"id": "45946", "revid": "2128848", "url": "https://it.wikipedia.org/wiki?curid=45946", "title": "Istruzione negli Stati Uniti d'America", "text": "L'istruzione negli Stati Uniti d'America pu\u00f2 essere fornita attraverso scuole pubbliche, scuole private o ricevendo un'istruzione a casa. \nI vari stati statunitensi stabiliscono gli standard generali per il sistema scolastico pubblico e li supervisionano, per mezzo di consigli preposti. I fondi pubblici provengono dal governo federale, da quello statale e da altri enti locali. Le scuole private sono in generale libere di determinare le proprie politiche relative allo staff e agli studenti, oltre a poter essere accreditate, su base volontaria, da autorit\u00e0 regionali indipendenti preposte, anche se in alcuni Stati devono sottostare a determinati regolamenti.\nSistema scolastico.\nIl sistema scolastico statunitense \u00e8 gestito dal settore pubblico ed \u00e8 obbligatorio fino ai 18 anni (16 in alcuni Stati). Negli Stati Uniti sono presenti le scuole pi\u00f9 costose del mondo per quanto riguarda l'Universit\u00e0, sia che si parli di scuole pubbliche, sia che ci si riferisca alle scuole private: le tasse annuali di iscrizione si aggirano intorno ai 20,000 $ per le scuole pubbliche, mentre arrivano e spesso possono superare i 60,000 $ per quanto riguarda le universit\u00e0 private. Fino all'high school la scuola \u00e8 del tutto gratis, compresi i libri e l'iscrizione.\nVi sono, inoltre, delle tasse pagate dai residenti del distretto. \u00c8 diviso in diversi moduli a seconda dello Stato. Nel caso in cui i ragazzi non frequentino la scuola lo Stato obbliga i genitori a far frequentare la scuola ai figli.\nOgni Stato federale ha una limitata autonomia per quanto riguarda l'educazione scolastica; devono attenersi a delle caratteristiche generali proposte dalla Costituzione degli Stati Uniti relative a fondi, controlli, insegnanti e loro certificazione, libri di testo, biblioteche.\nL'et\u00e0 di accesso alla scuola varia da stato a stato dai cinque anni a otto anni terminando con i 18 anni.\nGradi scolastici.\nNel sistema scolastico statunitense i bambini vengono assegnati in gruppi chiamati \"grade\" che sono 12 e corrispondono agli anni di studio che partono dall'inizio della \"Elementary school\" fino alla fine della \"High school\".\nPreschool.\nIl primo insegnamento nell'infanzia, della durata di tre anni, avviene nella \"nursery\" o \"kindergarten\".\nL'educazione consiste principalmente nello sviluppo delle abilit\u00e0 basilari attraverso giochi interattivi e creativi, allo sviluppo della socializzazione oltre all'apprendimento della lettura e della scrittura.\nElementary school.\nNegli Stati Uniti d'America il primo e il secondo livello prendono il nome di \"elementary level\" e \"secondary level\".\nI due livelli scolastici hanno degli organi amministrativi (\"school board\") a cui spetta la gestione dei \"curricula\", dei fondi di bilancio e dell'insegnamento.\nNella scuola elementare sono previsti uno o due come musica e arte. Le classi possono essere composte da venti o trenta alunni. Le materie di insegnamento e i libri di testo sono decisi dai distretti a cui la scuola appartiene.\nNei cinque anni di elementari vengono impartite le nozioni di matematica, storia, musica, scrittura e lettura, geografia, arte.\nSecondary school.\nIl livello secondario si divide in \"middle school\" e \"high school\". La \"middle school\" corrisponde alla scuola media inferiore italiana (o scuola secondaria di primo grado), e si divide in tre anni chiamati: sesto, settimo e ottavo. Il dodicesimo anno, cio\u00e8 l'ultimo anno della high school, la quale ha 4 anni in totale, non \u00e8 equivalente alla quinta classe del sistema italiano della scuola secondaria di secondo grado poich\u00e9 in Italia tale scuola \u00e8 di cinque anni e non di quattro come quella statunitense.\nLa scuola secondaria dura sette anni (in Italia la scuola secondaria si divide in \"secondaria di primo grado - scuola media, 3 anni - e secondaria di secondo grado, 5 anni - licei, tecnici e professionali, in totale 8 anni) e vi vengono approfondite le materie affrontate nelle elementari e aggiunte le materie di scienze, educazione civica e lingue straniere. \nGli studenti si iscrivono alla scuola superiore a 14 anni (9th \"grade\") e terminano a 18 anni (12th \"grade\"), ma in alcuni rari casi, molti dei quali preparatori al \"college\", a 19 anni (13th \"grade\").\nHomeschooling.\nNegli Stati Uniti d'America sta prendendo piede il fenomeno dell'insegnamento privato a casa dello studente. I ragazzi sono istruiti direttamente dai genitori o da insegnanti privati. Le famiglie si fanno carico di libri di testo e di test. Ci\u00f2 \u00e8 fattibile in quanto negli Stati Uniti ci sono solo quattro materie fondamentali obbligatorie per tutti nella scuola superiore: inglese, matematica, scienze e storia.\nQuesti studenti devono sostenere un esame di ammissione al \"college\".\nFrequenza.\nGli studenti in genere frequentano la scuola pi\u00f9 vicina al luogo di abitazione ma possono, per seguire particolari programmi, richiedere il permesso di iscriversi a una scuola diversa, alle autorit\u00e0 distrettuali. Questi studenti sono tenuti per\u00f2 a non avere insufficienze in nessun corso.\nLa frequenza alla scuola superiore \u00e8 obbligatoria: ogni mattina il professore fa l'appello e se uno studente \u00e8 assente un computer della segreteria tramite un messaggio registrato informa i genitori dell\u2019assenza dell'alunno.\nLe assenze sono ammesse solo per motivi di salute.\nCurriculum.\nLo Stato e il distretto definiscono gli schemi del \"curriculum\" che lo studente deve seguire per diplomarsi alla scuola superiore e poi nel caso proseguire all'universit\u00e0. A questa si accede dopo aver seguito un numero di corsi, classificati in categorie, ognuna delle quali comprende gruppi di materie. La scuola inoltre organizza corsi di recupero per le insufficienze: corsi serali, corsi estivi, corsi al termine dell'orario di lezione. Chi ha raggiunto i 18 anni pu\u00f2 comunque rinunciare agli studi.\nMain Office e counselor.\nIl \"main office\" controlla l'organizzazione della scuola e d\u00e0 assistenza agli studenti.\nIl \"counselor\" controlla che gli studenti seguano i corsi ed \u00e8 un supporto psicologico per i problemi che possono insorgere: di salute, di famiglia, con un professore. Le persone del \"Counseling\" assistono gli studenti per cercare di risolvere i loro problemi.\nMaterie.\nI corsi e i programmi delle diverse scuole sono uguali, alcune scuole possono specializzarsi introducendo lo studio di lingue straniere o informatica.\nCi sono materie obbligatorie per tutti gli studenti che devono essere seguite per un numero di anni, le altre materie possono essere scelte in base a interessi personali:\nEducazione fisica.\nAgli studenti meritevoli atleticamente vengono offerte facilitazioni. Se uno studente non pu\u00f2 frequentare educazione fisica deve presentare un certificato medico all'infermeria della scuola. Non sono ammesse altre ragioni. La partecipazione \u00e8 la base per i corsi oltre alla preparazione. Gli studenti devono svolgere una sequenza di attivit\u00e0, se i risultati sono negativi possono abbassare il \"grado\" dello studente.\nOgni studente pu\u00f2 beneficiare di un'ampia scelta di attivit\u00e0:\nAttivit\u00e0 alternative.\nNelle scuole americane gli studenti possono svolgere varie attivit\u00e0 al di fuori dell'orario scolastico.\nEsse possono essere:\nClub.\nAl di fuori dell'orario scolastico si possono frequentare anche dei club, ritrovi di alunni che hanno le stesse passioni, gestiti dagli alunni, come:\nMetodo di valutazione.\nLe valutazioni vengono effettuate con dei test secondo i diversi livelli di approfondimento con i voti espressi in lettere dalla A (eccellente) a F (gravemente insufficiente). In caso di insufficienza si ripete il corso.\nI test possono essere settimanali, assegnati per ogni unit\u00e0 del libro di testo, a risposta multipla con risposte brevi, o presentazioni orali di un determinato argomento.\nPeriods.\nNegli Stati Uniti d'America le diverse ore di lezione vengono chiamate \"periods\".\nOgni giorno ci sono le stesse materie e gli studenti vanno a scuola dal luned\u00ec al venerd\u00ec, dalle 7:30 alle 14:30. Chi frequenta gli \"extra periods\" entra alle 15:30 ed esce alle 16:30.\nLe lezioni non sono di sessanta minuti in quanto vengono tolti sei minuti per consentire agli alunni di spostarsi nelle varie classi e per la pausa pranzo.\nCalendario scolastico.\nIl \"calendario scolastico\" dura 184 giorni. Le vacanze sono:\nLa scuola statunitense punta molto alla socializzazione tra gli studenti e sull'organizzazione dei servizi e dei corsi per i ragazzi come lezioni di ballo, sport. All'interno della scuola ci sono molti club come quello delle \"girls league\" o quello delle \"cheerleader\", gruppo di ragazze pon-pon presente ad ogni partita sportiva. C'\u00e8 poi la banda musicale che rappresenta la scuola nelle diverse parate.\nInoltre ogni studente ha uno \"year book\", album contenente le foto degli studenti e degli avvenimenti pi\u00f9 importanti dell'anno scolastico, il famoso \"annuario\" che gli studenti si fanno firmare dai compagni e dai professori.\nUniversit\u00e0.\nIl terzo livello \u00e8 rappresentato dal livello universitario che include i \"college\" e le universit\u00e0 che consistono in quattro anni di studio. Le universit\u00e0 sono sia private sia pubbliche. \nLe universit\u00e0 sono a pagamento. Un anno di corso costa dai 15.000-20.000 dollari per le grandi universit\u00e0 pubbliche ai 70.000 dollari per quelle private, importo che copre le spese di alloggio al \"college\" e le spese per i corsi frequentati. Per gli studenti pi\u00f9 bravi sono disponibili borse di studio.\nTitoli di studio universitari.\nNegli Stati Uniti il titolo di studio pi\u00f9 diffuso \u00e8 il \"Bachelor's degree\" che richiede 4 anni di studio ad eccezione di architettura che richiede 5 anni.\nI corsi da seguire per conseguire un \"Bachelor\" si dividono in 3 categorie:\nLa scelta del \"major\" pu\u00f2 essere posticipata di uno o due anni senza che questo pregiudichi il conseguimento del \"Bachelor\".\nIl corso di \"Bachelor\" \u00e8 diviso in due bienni:\nIl \"Bachelor\" di solito non richiede la presentazione di una tesi.\nVi \u00e8 un titolo di studio pi\u00f9 breve che \u00e8 l'\"Associate Degree\" che richiede 2 anni. Si consegue presso \"College biennali\" (detti \"community college\" ovvero college della comunit\u00e0) che di solito sono di facile accesso e costo relativamente basso.\nEsistono poi l'\"Associate of Applied science\" o altri titoli di \"associate\" denominati con la disciplina di specializzazione che mirano all'occupazione immediata in ambito tecnico o semiprofessionale.\nQuesti corsi sono focalizzati sulla disciplina scelta e poco adatti a proseguire gli studi. \nI \"College\" biennali offrono spesso studi orientati ad acquisire specifiche competenze lavorative ed attestati al termine con \"Certificates\" o \"Diplomas\".\nGli studi di \"Bachelor's degree\" o per l'\"Associate Degree\" sono detti di livello \"undergraduate\" (prima della laurea). Esistono titoli di studio di livello pi\u00f9 avanzato cio\u00e8 il \"graduate\" (per laureati). Per accedervi occorre di solito aver conseguito il \"Bachelor\", anche se per alcuni non \u00e8 necessario aver completato il \"Bachelor\" per l'ammissione.\nNel passaggio da \"undergraduate\" a \"graduate\" gli studenti possono iscriversi ad una disciplina diversa da quella studiata nel \"Bachelor\".\nI titoli di livello pi\u00f9 avanzato di \"Bachelor\" possono essere divisi in tre categorie:\nIl \"master degree\" \u00e8 un corso di studi che dura uno o due anni dopo il \"Bachelor\"; i \"master\" si concentrano su un argomento specifico e sono orientati ad uno sbocco professionale (\"Master of Arts\", \"Master of Science\").\nIl \"Master of Business Administration\" (biennale) forma i quadri e i manager aziendali. \u00c8 uno dei pi\u00f9 diffusi e utili per gli sbocchi professionali.\nImportante \u00e8 anche il \"Master of Education\" relativo all'insegnamento scolastico; vi sono anche il \"Master of Engineering\", \"Master of Architecture\", \"Master of Music\", \"Master of Journalism\", ecc.\n\"First Professional Advanced Degrees\"\nSono studi necessari per accedere alle professioni mediche e legali. Studi offerti da \"professional school\" che spesso sono delle facolt\u00e0 all'interno delle universit\u00e0 o possono essere istituti autonomi.\nL'esame di ammissione \u00e8 molto selettivo i titoli pi\u00f9 importanti sono il \"Juris Doctor\" di durata triennale per diventare avvocato o magistrato, che prevede il completamento del \"Bachelor\" per l'ammissione. il titolo di \"Doctor of Medicine\" richiede quattro anni di studio pi\u00f9 tre anni di \"under graduate\".\nAltri titoli sono il \"Doctor of Dental medicine\", \"Doctor of Pharmacy\" e titoli in discipline teologiche per accedere a cariche ecclesiastiche.\n\"Doctor's Degree\"\nSono i titoli di dottorato in cui lo studente effettua studi avanzati e di ricerca in una specifica disciplina. L'accesso ad un corso prevede il possesso del \"Bachelor\" e certe volte anche di un \"master\" o un titolo professionale nella stessa disciplina. Lo studente deve effettuare una ricerca autonoma con la supervisione di un professore, al termine del quale deve scrivere e discutere una tesi.\nMolti istituti offrono la possibilit\u00e0 di seguire degli studi congiunti detti \"Joint\" o \"Dual Degrees\" che portano a conseguire due titoli diversi. Per esempio un titolo combinato in legge e amministrazione aziendale.\nLibri di testo.\nIn molte localit\u00e0 statunitensi, il curriculum di uno studente \u00e8 influenzato dai libri di testo che vengono utilizzati a lezione. In alcuni stati i libri di testo sono selezionati per tutti gli studenti a livello statale. Poich\u00e9 stati come la California e il Texas rappresentano un mercato rilevante di libri di testo, possono influenzare il contenuto degli stessi.\nNel 2010, il Texas Board of Education ha adottato un nuovo standard che pu\u00f2 potenzialmente influenzare il contenuto dei libri di testo venduti nel paese.\nA gennaio 2009, le quattro maggiori case editrici di libri di testo universitari negli USA sono:\nAltri importanti editori di libri di testo sono:"}
{"id": "45947", "revid": "1008732", "url": "https://it.wikipedia.org/wiki?curid=45947", "title": "Utopia Planitia", "text": "L'Utopia Planitia \u00e8 una zona pianeggiante ed uniforme della superficie del pianeta Marte, caratterizzata dalla presenza di rocce e macigni provenienti da vicini crateri meteorici. \n\u00c8 il luogo in cui il 3 settembre 1976 atterr\u00f2 il \"lander\" della sonda spaziale statunitense Viking 2, ad una distanza di 6000 km dalla zona di atterraggio del Viking 1. L'area \u00e8 anche il sito di atterraggio della missione cinese Tianwen-1, che lanciata a luglio 2020 \u00e8 atterrata sul suolo marziano con un rover il 15 maggio 2021.\nNella fantascienza.\nNella serie televisiva di fantascienza \"Star Trek\", l'Utopia Planitia d\u00e0 il nome al Cantiere navale di Utopia Planitia (\"Utopia Planitia Fleet Yards\"), un importante cantiere astronavale orbitale in cui sono state varate tutte le navi di Classe Galaxy, compresa l'Enterprise-D, e in cui \u00e8 stata progettata e costruita la USS Voyager.\nNell'area marziana dell'Utopia Planitia \u00e8 presente anche un cantiere di superficie."}
{"id": "45949", "revid": "323064", "url": "https://it.wikipedia.org/wiki?curid=45949", "title": "Motherboard", "text": ""}
{"id": "45951", "revid": "6923", "url": "https://it.wikipedia.org/wiki?curid=45951", "title": "Power Mac G4 Cube", "text": "Il Power Mac G4 Cube \u00e8 un computer compatto, silenzioso, senza ventole, prodotto da Apple Computer. \u00c8 stato venduto dal 2000 al 2001.\nApple aveva progettato il Cube per gli utenti che si collocavano tra l'iMac e il Power Mac G4.\nLe dimensioni erano di 20x20x26 centimetri, nel Cube era alloggiato un PowerPC G4 funzionante a 450 o 500 megahertz, e un lettore DVD a caricamento verticale.\nPer funzionare serviva un monitor e, a differenza dell'iMac, la scheda grafica era su slot AGP e quindi aggiornabile in caso di necessit\u00e0.\nIl Cube era dotato di due porte FireWire e di due porte USB.\nL'audio era fornito da altoparlanti Harman Kardon da 20 Watt. Il sistema di raffreddamento era senza ventole, il che rendeva il computer molto silenzioso, dato che gli unici elementi che producevano rumore erano l'hard disk e l'unit\u00e0 ottica.\nInsuccesso commerciale.\nInizialmente il Cube \u00e8 stato percepito dai potenziali acquirenti come un computer eccessivamente costoso per le caratteristiche fornite, costava infatti quanto un PowerMac di fascia bassa ma non possedeva la stessa espandibilit\u00e0 hardware. Le vendite gi\u00e0 scadenti vennero ulteriormente rallentate dalla scarsa qualit\u00e0 dei materiali plastici. Apple cerc\u00f2 di risollevare le vendite aggiungendo del software, riducendone il prezzo ed effettuando un aggiornamento della macchina. Venne aggiunto il masterizzatore CD come opzione e offerta a scelta una potente scheda grafica NVidia (GeForce 2 MX).\nTutti gli sforzi non riuscirono per\u00f2 a far decollare le vendite del Cube: oramai il pubblico lo riteneva un prodotto non riuscito e le offerte di Apple non scalfirono questa convinzione. Il Cube venne ritirato nel luglio del 2001; in totale ne furono venduti 148.000 esemplari e rappresent\u00f2 circa il 5% delle entrate di Apple.\nEvoluzioni.\nNel gennaio del 2005 Apple ha presentato il Mac mini, un modello che riprende le linee e la filosofia del Cube, pur essendo pi\u00f9 economico e pi\u00f9 compatto in virt\u00f9 dell'avanzamento della tecnologia costruttiva."}
{"id": "45973", "revid": "174925", "url": "https://it.wikipedia.org/wiki?curid=45973", "title": "Formula di Erone", "text": "In geometria, la formula di Erone afferma che l'area di un triangolo i cui lati abbiano lunghezze formula_1, formula_2, formula_3 \u00e8 data da:\ndove formula_5 \u00e8 il semiperimetro:\nLa formula di Erone pu\u00f2 anche essere scritta nella forma equivalente:\nStoria.\nLa formula \u00e8 attribuita a Erone di Alessandria, vissuto nel I secolo, perch\u00e9 se ne pu\u00f2 trovare una dimostrazione nel suo libro \"Metrica\". Secondo la testimonianza di al-Biruni la formula sarebbe per\u00f2 da attribuire ad Archimede.\nEsiste una formula equivalente a quella di Erone:\nEssa venne scoperta in Cina, indipendentemente dalle scoperte di Erone. Venne pubblicata nel \"Shushu Jiuzhang\" (\"Trattato di matematica in nove sezioni\"), scritto da Qin Jiushao e pubblicato nel 1257.\nDimostrazione.\nQuella che segue \u00e8 una dimostrazione moderna, che utilizza l'algebra e la trigonometria ed \u00e8 quindi piuttosto diversa da quella fornita da Erone. Siano formula_1, formula_2, formula_3 i lati del triangolo e formula_13, formula_14, formula_15 gli angoli opposti a essi. Abbiamo:\nper il teorema di Carnot. Con alcuni calcoli algebrici otteniamo:\nL'altezza di un triangolo relativa alla base formula_1 ha lunghezza pari a formula_19, da cui segue:\nscomponiamo i prodotti notevoli\nIndividuiamo i quadrati\nscomponiamo di nuovo i doppi prodotti\nordiniamo e otteniamo la forma equivalente della formula di Erone\nportiamo il 4 sotto radice\ne riscriviamo\naggiungiamo e sottriamo opportunamente le stesse quantita negli ultimi tre fattori (equivalente a formula_29)\nspezziamo le frazioni\nsemplifichiamo\ndove formula_34 e sostituiamo ottenendo\nChe \u00e8 la formula di Erone espressa tramite il semiperimetro.\nDimostrazione attraverso il teorema di Pitagora.\nLa dimostrazione originale di Erone faceva uso dei quadrilateri ciclici, mentre altri ragionamenti fanno appello alla trigonometria (come sopra), o all'incerchio del triangolo. La dimostrazione seguente riconduce la formula di Erone direttamente al teorema di Pitagora, utilizzando soltanto strumenti elementari.\nFare riferimento alla figura a fianco. La formula di Erone pu\u00f2 assumere anche la seguente forma:\nsemplicemente elevando al quadrato ambo i membri e moltiplicando poi per formula_37.\nSi osserva ora che indicando con formula_3 la base e formula_39 l'altezza del triangolo, il primo membro dell'espressione precedente si pu\u00f2 scrivere come formula_40, o anche\nperch\u00e9 per il teorema di Pitagora si ha: formula_42\na destra, la formula di Erone si riduce, per mezzo dell'identit\u00e0 formula_43, a\nBasta perci\u00f2 mostrare che\ne che\nLa prima si ottiene immediatamente sostituendo formula_47 al posto di formula_5 e semplificando. Facendo questo all'interno della seconda, si ottiene formula_49; se inoltre sostituiamo formula_50 con formula_51 e formula_52 con formula_53, entrambe da Pitagora, semplificando si ottiene infine formula_54 come richiesto.\nStabilit\u00e0 numerica.\nPer triangoli con un angolo molto piccolo, la formula di Erone come descritta sopra risulta numericamente instabile se viene usata l'artitmetica in virgola mobile per il calcolo. Un'alternativa stabile richiede la predisposizione dei lati in modo tale che formula_55 e il calcolo di\nLe parentesi in tale formula sono necessarie per evitare un'instabilit\u00e0 numerica nella valutazione.\nDimostrazione alternativa.\nSia formula_57 un triangolo, per comodit\u00e0 formula_58, formula_59 e formula_60. Si disponga il triangolo su un piano cartesiano in modo tale da avere formula_61, formula_62 e formula_63. Quindi\ne\nRisolvendo questo sistema si ottengono le coordinate del punto formula_15 che sono\nDalla formula base del calcolo dell'area si ha formula_68 che dopo alcune semplificazioni sar\u00e0 formula_69.\nGeneralizzazioni.\nLa formula di Erone \u00e8 un caso speciale della formula di Brahmagupta per l'area di un quadrilatero ciclico, ed entrambe sono casi speciali della formula di Bretschneider per l'area di un quadrilatero generico. La formula di Erone pu\u00f2 essere ottenuta dalla formula di Brahmagupta o dalla formula di Bretschneider ponendo uno dei lati del quadrilatero pari a zero.\nLa formula di Erone \u00e8 anche un caso speciale della formula per il calcolo dell'area del trapezio basata unicamente sui suoi lati. In questo caso, la formula di Erone pu\u00f2 essere ottenuta ponendo la base minore del trapezio pari a zero.\nEsprimere la formula di Erone con un determinante in termini dei quadrati delle distanze fra tre vertici assegnati, illustra la sua somiglianza alla formula di Tartaglia per il volume di un 3-simplesso."}
{"id": "45975", "revid": "287204", "url": "https://it.wikipedia.org/wiki?curid=45975", "title": "Meridiani Planum", "text": "Il Meridiani Planum \u00e8 una pianura situata in prossimit\u00e0 dell'equatore di Marte, nella parte pi\u00f9 a ovest del Meridiani Sinus. Ospita una rara formazione mineraria di ematite cristallina grigia. Sulla Terra l'ematite si forma in sorgenti termali o in pozze d'acqua stagnanti; quindi molti scienziati ritengono che l'ematite del Meridiani Planum possa essere indicativa della presenza di antiche sorgenti termali o della presenza di acqua liquida sul pianeta. \nL'ematite fa parte di una formazione rocciosa sedimentaria composta da uno strato spesso all'incirca 200 metri. Altre caratteristiche del Meridiani Planum includono la presenza di basalto vulcanico e crateri da impatto.\nIl Meridiani Planum \u00e8 stato anche il sito di atterraggio, nel 2004, del secondo dei due \"Mars Exploration Rover\", Opportunity. Era anche stato scelto per essere il sito di atterraggio del \"Mars Surveyor Lander 2001\", cancellato in seguito al fallimento delle missioni \"Mars Climate Orbiter\" e \"Mars Polar Lander\".\nI primi dati inviati dal rover Opportunity indicano che la sua superficie \u00e8 stata per molto tempo satura d'acqua, probabilmente altamente salina e acida.\nLe caratteristiche che lo suggeriscono comprendono sedimenti stratificati, la presenza di molti piccoli ciottoli sferici che sembrano concrezioni, cavit\u00e0 cristalline nelle rocce, e grandi formazioni di solfato di magnesio e di altri minerali ricchi di solfato come la jarosite."}
{"id": "45979", "revid": "184755", "url": "https://it.wikipedia.org/wiki?curid=45979", "title": "Pezza (araldica)", "text": "Pezza \u00e8 un termine utilizzato in araldica per indicare un insieme di \"carichi araldici\" caratterizzati dall'avere una forma geometrica che non \u00e8 assimilabile ad alcuna immagine connessa con il mondo naturale o immaginario.\nIl termine si applica sia alle pezze onorevoli, ed alle connesse \"pezze diminuite\", sia alle pezze araldiche propriamente dette e cio\u00e8 a quei particolari mobili araldici che non hanno una posizione predeterminata sullo scudo ma non sono delle figure araldiche.\nPezze araldiche propriamente dette.\nSono degli elementi grafici aventi forma geometrica, come le \"pezze onorevoli\" ma che, a differenza di queste, sono dei mobili.\nL'elenco di tali forme \u00e8 tanto vasto quanto controverso in quanto i vari araldisti hanno fatto a gara per categorizzare i carichi araldici secondo i criteri pi\u00f9 variabili ed aderenti al loro singolo modo di vedere.\nIn questa classificazione possono rientrare il bisante, con i derivati torta, bisante-tortello, tortello-bisante e fontana, il gherone, il lambello, la losanga, con i suoi derivati losanga forata e losanga vuota, lo scudetto, il fuso, le amaidi (o sedile di botte), il biglietto (o \"plinto\"), il quadretto, i cerchi concentrici, il cerchio, la croce potenziata, la crocetta, la crocetta in decusse, la frette, il lunello, il pentalfa, il triangolo.\nSecondo il Manno questa definizione si applica a tutte le forme speciali tipiche dell'araldica e che non siano delle \"pezze onorevoli\". Cos\u00ec le seguenti: \"Biglietti, Bisante, Bordatura, Campagna, Cantone, Fuso, Gherone, Orlatura, Pianura, Pila, Punta, Quartier franco, Rombo, Scudetto, Stecconata, Tortello\", ecc.\nNon tutti gli araldisti concordano con il Manno, che distingue le \"pezze onorevoli\" dalle \"pezze araldiche\", ma utilizzano quest'ultimo termine per indicare in generale un qualunque carico di forma geometrica, che ha una posizione fissa sullo scudo. \nAlcune di queste pezze, le pi\u00f9 semplici e le pi\u00f9 antiche, sono dette da altri \"onorevoli\", mentre le altre sono definite talora \"ordinarie\" (o \"di second'ordine\"). Questa distinzione non \u00e8 rigida e dipende dagli autori e non ha in effetti una grande importanza, poich\u00e9 non influenza n\u00e9 la creazione n\u00e9 la lettura del blasone.\nUn primo sistema apparentemente perentorio consiste nel definirle per estensione, vale a dire fornendone un elenco esaustivo. Un secondo sistema fornisce un criterio oggettivo \"che hanno una posizione fissa sullo scudo\" con la restrizione \"ma che non sono pezze onorevoli\". \nLa lista delle pezze onorevoli \u00e8 ben lontana dall'essere universalmente riconosciuta. Se si aggiunge a questo che le pezze onorevoli ridotte (come la \"divisa\", fascia ridotta) per alcuni diventano pezze di second'ordine, mentre per altri formano una categoria particolare, detta delle pezze ridotte, che alcuni autori hanno chiamato \"pezze meno onorevoli\". In ogni caso, questa terminologia va a costituire la metalingua dell'araldica, ma non influisce sulla blasonatura."}
{"id": "45980", "revid": "1590", "url": "https://it.wikipedia.org/wiki?curid=45980", "title": "Giovanna D'Arco", "text": ""}
{"id": "46028", "revid": "1543377", "url": "https://it.wikipedia.org/wiki?curid=46028", "title": "John Stockton", "text": "Per tutta la sua carriera, dal 1984 al 2003, ha militato esclusivamente negli Utah Jazz, diventandone una delle bandiere pi\u00f9 importanti. Detiene il record NBA per numero di assist (15.806, 17.645 con i play-off), numero di stagioni da assist-leader (nove), media assist in una stagione (14,5 nel 1989-1990, mai nessuno ha fatto meglio), palle rubate (3.265, 3.603 con i play-off) e percentuale al tiro per una guardia (51,5%).\nAlto 185 centimetri, Stockton \u00e8 considerato di gran lunga uno dei pi\u00f9 forti playmaker che abbia mai calcato un campo di pallacanestro. Inoltre \u00e8 anche ritenuto uno dei migliori giocatori a non avere mai vinto il titolo NBA. Nel 1996 il suo nome \u00e8 stato inserito nella lista dei 50 giocatori NBA pi\u00f9 forti di tutti i tempi, in occasione del cinquantenario dell'NBA. \u00c8 stato scelto per la Basketball Hall of Fame il 6 aprile 2009, nella quale \u00e8 stato ufficialmente inserito l'11 settembre dello stesso anno.\nCarriera.\nHigh School.\nNato a Spokane, nello Stato di Washington, da Clementine Frei e Jack Stockton, John Houston Stockton frequenta la scuola elementare di St. Aloysius. Successivamente si iscrive alla scuola superiore di Gonzaga Prep dove si diploma nel 1980, battendo il record cittadino di punti in una stagione.\nCollege.\nDopo aver esaminato le offerte di Don Monson dall'Idaho e Mike Montgomery dal Montana, Stockton decide di rimanere a Spokane e giocare a basket nel college di Gonzaga University, alla guida di Dan Fitzgerald.\nDurante il suo anno da senior, nel 1984, Stockton ottiene una media stagionale di 20.9 punti a partita, con il 57% dal campo. Gli Zags registrano nell'anno un record di 17-11, il miglior risultato dell'universit\u00e0 dopo 17 anni, e Stockton chiude la stagione come miglior marcatore, miglior uomo assist e con il maggior numero di palle rubate della West Coast Athletic Conference.\nLo stesso anno ottenne, insieme ad altri 74 laureandi, la possibilit\u00e0 di partecipare a dei provini per la squadra olimpica degli Stati Uniti del 1984, allenata da Bob Knight. Riesce a superare il primo taglio nel mese di aprile, rimanendo con soli altri 20 laureandi, ma verr\u00e0 scartato a maggio con altri tre giovani (Charles Barkley, Terry Porter e Maurice Martin) nel penultimo taglio. \nFu proprio grazie a questa esperienza che Stockton incontrer\u00e0 per la prima volta il suo futuro compagno di squadra e amico, Karl Malone.\nNBA.\nUtah Jazz (1984-2003).\nNel 1984 Stockton si rende eleggibile per il Draft NBA. Nel mese di giugno, viene selezionato al primo turno dagli Utah Jazz con la sedicesima chiamata assoluta. L'annuncio della sua scelta, seguita in diretta da migliaia di appassionati di Salt Lake City riuniti presso il Salt Palace, fu accolta con un silenzio attonito. Essi, per\u00f2, non si resero conto che la loro squadra aveva appena compiuto uno dei pi\u00f9 grandi \"Steal of the Draft\" nella storia dell'NBA.\nStockton chiuder\u00e0 la propria carriera NBA con 13,1 punti e 10,5 assist di media a partita, ottenendo il record NBA per il maggior numero di assist serviti in carriera (15.806), il record per il maggior numero di palle rubate in carriera (3.265), cos\u00ec come la miglior percentuale al tiro per una guardia (51,5%). Detiene, inoltre, il record NBA per il maggior numero di stagioni, partite e partite consecutive giocate con una squadra (nella sua carriera ha saltato solo 22 incontri, 18 dei quali in una sola stagione), ed \u00e8 terzo nella classifica delle partite totali giocate, dietro solo a Kareem Abdul-Jabbar e Robert Parish.\nStockton \u00e8 stato convocato per ben dieci volte all'NBA All-Star Game, ed \u00e8 stato nominato, insieme al suo compagno di squadra Karl Malone, MVP dell'evento nel 1993.\nPunto culminante della carriera di Stockton, per\u00f2, avvenne in gara 6 della finale di Western Conference 1997 contro gli Houston Rockets di Charles Barkley. In quell'occasione Stockton segn\u00f2 gli ultimi nove fondamentali punti per la vittoria della sua squadra, tra cui il tiro finale da tre punti che consegn\u00f2 agli Utah Jazz la prima delle sue due apparizioni consecutive alle NBA Finals. In entrambe le finali, per\u00f2, gli Utah Jazz verranno battuti dai Chicago Bulls guidati da Michael Jordan.\nL'era dello \"Stockton to Malone\".\nPer ben diciotto anni, Stockton e Malone crearono un binomio straordinario, giocando insieme ben 1412 partite di regular season (record condiviso con sole altre tre coppie di cestisti NBA). Grazie a loro, gli Utah Jazz raggiunsero ben cinque Western Conference Finals e due NBA Finals in sette anni.\nIl loro affiatamento port\u00f2 i due ad essere una delle miglior coppie che abbia mai messo piede in un parquet. Proprio questa loro grande capacit\u00e0 di sapersi trovare all'interno del rettangolo da gioco, fece coniare a molti telecronisti l'espressione: \u00abStockton to Malone!\u00bb, che contraddistinse la coppia e la fece entrare nell'Olimpo del grande basket USA.\nQuando entrambi lasciarono i Jazz nel 2003, John Stockton deteneva, e detiene ancora, il record di assist NBA di tutti i tempi (15.806), la maggior parte dei quali finiva proprio nelle mani di Malone, che \u00e8 secondo nella classifica marcatori NBA di tutti i tempi con 36.928 punti, dietro solo a Kareem Abdul-Jabbar primo con 38.387 punti.\nIl ritiro.\nStockton usc\u00ec dallo sfarzoso mondo della NBA cos\u00ec come vi entr\u00f2: in punta di piedi.\nIl 2 maggio del 2003, decise di annunciare il suo ritiro con un comunicato rilasciato dalla societ\u00e0, invece della solita conferenza stampa di rito. I Jazz, tuttavia, tennero una cerimonia di ritiro, durante la quale la citt\u00e0 di Salt Lake City rinomin\u00f2 la strada davanti all'EnergySolutions Arena, al tempo conosciuto con il nome di Delta Center, \"John Stockton Drive\" in suo onore.\nLa sua maglia numero 12 fu ritirata dai Jazz il 22 novembre 2004 e nel marzo del 2006, venne inaugurata una statua in bronzo in suo onore di fronte all'EnergySolutions Arena; una statua di accompagnamento a quella gi\u00e0 esistente, raffigurante Karl Malone, dove viene immortalata la famosa sequenza \u00abStockton to Malone!\u00bb (passaggio - schiacciata) che i due ex compagni proponevano continuamente quando giocavano con la casacca degli Utah Jazz. Sotto le statue c'\u00e8 una targa commemorativa che ricorda i successi ottenuti insieme.\nStockton fu nominato per entrare a far parte della Naismith Memorial Basketball Hall of Fame il 6 aprile 2009, dove fu formalmente introdotto l'11 settembre dello stesso anno, insieme al suo ex allenatore, Jerry Sloane, a Michael Jordan e a David Robinson, dall'ex compagno NBA e amico personale, Isiah Thomas.\nStockton concluse la sua carriera NBA senza mai riuscire a vincere un titolo e, proprio per questo \u00e8 considerato, insieme al suo ex compagno di squadra Karl Malone, uno dei migliori giocatori di tutti i tempi a non aver mai vinto un campionato NBA.\nNazionale.\nNel 1992 Stockton ha giocato per la prima volta in nazionale in occasione del torneo di qualificazioni alle Olimpiadi del '92 con il Dream Team. Nel torneo ha disputato solo 2 partite a causa di un infortunio alla gamba subito nella seconda partita (contro il Canada) a seguito di una collisione con Michael Jordan.\nCiononostante ha partecipato alle Olimpiadi di Barcellona, vincendo la medaglia d'oro."}
{"id": "46029", "revid": "1226", "url": "https://it.wikipedia.org/wiki?curid=46029", "title": "Cacotopia", "text": ""}
{"id": "46031", "revid": "4175", "url": "https://it.wikipedia.org/wiki?curid=46031", "title": "Elisa Blanchi", "text": "Con la squadra nazionale italiana di categoria ha conseguito, tra le altre vittorie, un argento e un bronzo olimpico e cinque titoli di campionessa mondiale nelle varie specialit\u00e0 della sua disciplina, affermandosi come una delle pi\u00f9 titolate ginnaste italiane a livello internazionale.\nHa militato nel gruppo sportivo dell'Aeronautica Militare, forza armata nella quale ricopre il grado di sergente.\nDopo il ritiro dall'attivit\u00e0 agonistica \u00e8 divenuta allenatrice.\nBiografia.\nNativa di Velletri, in provincia di Roma, inizi\u00f2 la pratica ginnica a tre anni e mezzo a Lariano, per poi proseguire nella Xistos di Velletri, societ\u00e0 con cui si mise in luce a livello nazionale.\nNel 1999 esord\u00ec nell'Italia juniores al campionato europeo di Budapest (Ungheria), e nel 2001, a quattordici anni, fu chiamata al centro tecnico federale di Desio e aggregata alla nazionale maggiore, con cui debutt\u00f2 al campionato mondiale a New Orleans (Stati Uniti) conseguendo un quinto posto.\nLa prima medaglia in assoluto fu un bronzo a Riesa (Germania) nell'europeo del 2003 e, in quello stesso anno, al mondiale di Budapest giunsero altri due bronzi a squadre nel campionato mondiale.\nA sedici anni, nel 2004, fece parte della squadra italiana che partecip\u00f2 al torneo olimpico ginnico di Atene vincendo la medaglia d'argento nella prova a squadre.\nA seguito di tale vittoria olimpica ricevette l'onorificenza presidenziale di ufficiale dell'ordine al merito della repubblica.\nPassata nel 2005 al Centro Sportivo Aeronautica Militare, vinse il suo primo oro mondiale, a Baku (Azerbaigian), nell'esercizio con cerchi e clavette, a soli due giorni dalla vittoria dell'argento nella stessa competizione nella specialit\u00e0 Generale e, a seguire, Nastri.\nA dicembre 2005 fu una delle tedofore che portarono per Roma la fiamma olimpica destinata ad accendere, due mesi pi\u00f9 tardi, il braciere dei giochi invernali di Torino, in occasione della cui cerimonia d'apertura la squadra ginnica si esib\u00ec in un saggio dimostrativo con la coreografia di Emanuela Maccarani.\nAl campionato europeo di Mosca (Russia) del 2006 si aggiudic\u00f2 con la squadra due argenti e un bronzo e, due mesi pi\u00f9 tardi, alle finali di Coppa del Mondo in programma a Ise (Giappone), giunse un bronzo nella categoria Nastri.\nTre argenti giunsero anche nel 2007, ai mondiali di Patrasso (Grecia), con conseguente automatica qualificazione olimpica a Pechino 2008, in cui tuttavia la squadra non and\u00f2 oltre il quarto posto al termine di una polemica gara sulla cui regolarit\u00e0 di giudizio l'allora presidente del CONI Petrucci espresse a caldo pesanti dubbi.\nNel triennio che segu\u00ec Elisa Blanchi riscatt\u00f2 insieme alla squadra la mancata vittoria olimpica aggiudicandosi la vittoria in almeno una delle specialit\u00e0 dei successivi tre campionati mondiali: due ori (generale; nastri e funi) e un argento (cerchi) nel 2009 a Ise, un oro (generale) e due argenti (cerchi; nastri e funi) nel 2010 a Mosca e, infine, un altro oro (generale) e due argenti (palle; nastri e cerchi) nel 2011 a Montpellier (Francia).\nTale serie fu arricchita anche da due argenti e un bronzo nelle prove a squadre dell'europeo 2010 a Brema (Germania).\nNel 2012, anno finale di attivit\u00e0 di Elisa Blanchi, l'atleta si aggiudic\u00f2 con la squadra azzurra due bronzi europei a Ni\u017enij Novgorod (Russia) e, al torneo olimpico di Londra, chiuse la carriera con un ultimo bronzo nel generale dietro Russia e Bielorussia.\nAl termine dei Giochi Elisa Blanchi, al pari delle sue compagne di squadra Romina Laurito, Elisa Santoni e An\u017eelika Savrajuk, annunci\u00f2 il ritiro dall'attivit\u00e0 agonistica.\nDa dopo il ritiro agonistico continua a esibirsi in manifestazioni non competitive in rappresentanza del gruppo sportivo dell'Aeronautica Militare, nella quale \u00e8 in forza dal 2007 rivestendovi il grado di sergente, ha allenato presso la Xistos di Velletri, sua societ\u00e0 di origine e, dal 2017, \u00e8 laureata in scienze motorie e sportive presso l'universit\u00e0 dell'Aquila."}
{"id": "46033", "revid": "79227", "url": "https://it.wikipedia.org/wiki?curid=46033", "title": "Marinella Falca", "text": "Biografia.\nHa iniziato a fare ginnastica a nove anni. Nel 2001 \u00e8 entrata nel giro della nazionale azzurra, esordendo nello stesso anno ai Campionati Europei.\nInsieme alle compagne Elisa Blanchi, Fabrizia D'Ottavio, Daniela Masseroni, Elisa Santoni, Laura Vernizzi, An\u017eelika Savrajuk \u00e8 stata allenata da Emanuela Maccarani.\nHa vinto la medaglia d'argento nel concorso a squadre alle Olimpiadi di Atene nel 2004, oltre al bronzo ai Mondiali di Budapest nel 2003 che le ha permesso la qualificazione olimpica.\nNel 2005 vince la medaglia d'oro a squadre nella specialit\u00e0 3 cerchi/4 clavette ai Campionati Mondiali di ginnastica ritmica di Baku (Azerbaigian), oltre a due medaglie d'argento rispettivamente nel concorso generale e nella specialit\u00e0 5 nastri.\nNel 2006 partecipa ai Campionati Europei di Mosca vincendo due medaglie d'argento, nel concorso generale e nella specialit\u00e0 3 cerchi/4 clavette, e una di bronzo nella specialit\u00e0 5 nastri. Nello stesso anno, nella finale di Coppa del Mondo di Mie (Giappone), vince il bronzo. Nel 2007 ai Campionati Mondiali di Patrasso (Grecia) conquista tre medaglie d'argento e la qualificazione olimpica.\nNel 2008, ai Campionati Europei di Torino, ottiene il titolo di Campionessa Europea vincendo l'oro nella specialit\u00e0 5 funi conquistando altre due medaglie, d'argento nel 3+2 e di bronzo nel concorso generale.\nFa parte dell'Aeronautica Militare con sede a Vigna di Valle.\nNel 2008, dopo le Olimpiadi di Pechino, dove si \u00e8 classificata 4\u00aa, ha annunciato, insieme alla compagna di squadra Fabrizia D'Ottavio, il suo ritiro dall'attivit\u00e0 della Nazionale.\nNel 2009 diventa Assistente Tecnica dell'allenatrice Emanuela Maccarani, entrando cos\u00ec a far parte dello staff tecnico della Nazionale.\nNel 2012 diventa allenatrice delle ginnaste dell'Aeronautica Militare, assieme a Francesca Pasinetti, con il titolo di Aviere Capo. Le ginnaste da lei preparate sono le sue compagne: Aviere Capo Elisa Santoni, Capitano della Squadra, Aviere Capo Elisa Blanchi, Aviere Capo An\u017eelika Savrajuk ed il Primo Aviere Romina Laurito."}
{"id": "46034", "revid": "118242519", "url": "https://it.wikipedia.org/wiki?curid=46034", "title": "Daniela Masseroni", "text": "Biografia.\nHa iniziato a fare ginnastica a sei anni. Nel 2001 \u00e8 entrata nel giro della nazionale azzurra come individualista; nel 2003 entra a far parte della squadra.\nInsieme alle compagne Elisa Blanchi, Fabrizia D'Ottavio, Marinella Falca, Elisa Santoni \u00e8 allenata da Emanuela Maccarani.\nHa vinto la medaglia d'argento nel concorso a squadre alle Olimpiadi di Atene nel 2004 e la medaglia d'oro a squadre ai campionati mondiali di ginnastica ritmica di Baku (Azerbaigian), nel 2005.\nDopo un anno di ritiro dall'attivit\u00e0 agonistica, partecipa nel 2007 ai campionati mondiali di Patrasso (Grecia) dove conquista tre medaglie d'argento. Nel 2008, ai campionati europei di Torino, ottiene il titolo di campionessa europea vincendo l'oro nella specialit\u00e0 con le funi conquistando altre due medaglie, d'argento e di bronzo.\nFa parte dell'Aeronautica Militare con sede a Vigna di Valle.\nPartecipa alle Olimpiadi di Pechino 2008 ottenendo il quarto posto.\nNel 2009 ai campionati mondiali di Mi\u00e8 (Giappone) diventa campionessa del mondo, conquistando la medaglia d'oro nel concorso generale, oltre ad un altro oro nella specialit\u00e0 nastri e funi e l'argento nei cinque cerchi.\nNel 2010 \u00e8 vice-campionessa europea ai campionati di Brema dove conquista due medaglie d'argento (concorso generale e 3 nastri/2 funi) e una di bronzo (5 cerchi).\nAi campionati mondiali di Mosca 2010 conferma il titolo di campionessa del mondo proprio in casa della favoritissima Russia, vincendo, oltre all'oro nel concorso generale, due argenti nelle finali di specialit\u00e0 (5 cerchi e 3 nastri/2 funi).\nNel 2011 annuncia il suo ritiro dall'attivit\u00e0 agonistica."}
{"id": "46035", "revid": "4175", "url": "https://it.wikipedia.org/wiki?curid=46035", "title": "Elisa Santoni", "text": "Ha conseguito numerosi successi con la nazionale italiana di ginnastica ritmica, tanto da diventare una delle atlete italiane pi\u00f9 titolate in assoluto: Ufficiale dell'ordine al merito della Repubblica Italiana, insignita delle medaglie al Valore Atletico di bronzo e d'oro, del collare d'oro al Merito Sportivo e di due diplomi d'onore.\nAllenata da Emanuela Maccarani, \u00e8 stata capitano della squadra nazionale che comprendeva Elisa Blanchi, Fabrizia D'Ottavio, An\u017eelika Savrajuk, Daniela Masseroni, Laura Vernizzi, Marinella Falca, Romina Laurito, Marta Pagnini e Andreea Stefanescu.\nGareggiava tesserata presso il Centro Sportivo dell'Aeronautica Militare con sede a Vigna di Valle.\nBiografia.\nHa iniziato a fare ginnastica a quattro anni e mezzo nella palestra di Prima Porta a Roma ASD Roma Sport Ritmica Romana. All'et\u00e0 di 14 anni ha partecipato alla sua prima gara internazionale agli Europei di Budapest (2001) con la squadra Nazionale Junior. Nel 2003 partecipa agli Europei di Ginevra sempre con la squadra Junior.\nNel dicembre 2003 viene convocata presso il Centro Tecnico di Desio con la Squadra Nazionale Senior allenata da Emanuela Maccarani.\nDal 2004 \u00e8 il capitano della squadra italiana.\nHa vinto la medaglia d'argento nel concorso a squadre alle Olimpiadi di Atene nel 2004 e le medaglie d'oro a squadre ai Campionati Mondiali di ginnastica ritmica di Baku (Azerbaigian), nel 2005 (spec. Cerchi e Clavette).\nL'anno successivo partecipa ai Campionati Europei di Mosca vincendo due medaglie d'argento e una di bronzo e nello stesso anno nella finale di Coppa del Mondo di Mie (Giappone) vince il bronzo. Nel 2007 ai Campionati Mondiali di Patrasso (Grecia) conquista tre medaglie d'argento, successivamente nel 2008, ai Campionati Europei di Torino, ottiene il titolo di Campionessa Europea vincendo l'oro nella specialit\u00e0 con le funi conquistando altre due medaglie, d'argento e di bronzo.\nFa parte dell'Aeronautica Militare con il grado di Aviere Capo.\nPartecipa alle Olimpiadi di Pechino 2008 ottenendo il quarto posto.\nNel 2009 ai Mondiali di Mie (Giappone) diventa Campionessa del Mondo, conquistando la medaglia d'oro nel concorso generale, oltre ad un altro oro nella specialit\u00e0 nastri e funi e l'argento nei cinque cerchi.\nNel 2010 agli Europei di Brema conquista 2 Argenti e un Bronzo.\nNel 2010 ai Mondiali di Mosca si riconferma Campionessa del Mondo conquistando la medaglia d'Oro nel concorso generale, oltre a 2 Argenti (nastri e funi, 5 cerchi)\nNel 2011 ai Mondiali di Montpellier (qualificanti per l'Olimpiade di Londra 2012) si conferma per la terza volta Campionessa del Mondo con la Medaglia d'Oro al concorso generale. Conquista nelle finali per attrezzo anche l'Argento alle 5 Palle e l'Argento ai Cerchi e Nastri.\nPer le tre vittorie nei Campionati del Mondo 2009 (Mie, Giappone), 2010 (Mosca, Russia) e 2011 (Montpellier, Francia) viene premiata con il Collare d'Oro e 2 Diplomi d'onore il 18 aprile 2012 dal Presidente del CONI Gianni Petrucci e dal Presidente del Consiglio Mario Monti.\nPartecipa alle Olimpiadi di Londra 2012 conquistando con la squadra la Medaglia di Bronzo nel concorso generale.\nDopo le Olimpiadi si ritira dalla carriera sportiva, a 25 anni."}
{"id": "46036", "revid": "117119925", "url": "https://it.wikipedia.org/wiki?curid=46036", "title": "Laura Vernizzi", "text": "Ha vinto la medaglia d'argento nel concorso a squadre alle Olimpiadi di Atene nel 2004 e la medaglia d'oro a squadre ai Campionati Mondiali di ginnastica ritmica di Baku (Azerbaigian), nel 2005.\nBiografia.\nHa iniziato a fare ginnastica a sei anni ed \u00e8 entrata nel giro della nazionale azzurra alla sola et\u00e0 di 13 anni. A 16 fa il suo primo mondiale da individualista a Madrid, classificandosi 9\u00aa con le sue compagne.\n\u00c8 pi\u00f9 volte campionessa italiana di serie A e sale sui podi nazionali sempre come individualista.\nNel 2003 la svolta pi\u00f9 importante della sua vita: lascia il suo ruolo di individualista ed entra a far parte della nazionale a squadre, con la quale esordisce nel 2004 alla pre-olimpica di Atene. Vince diverse coppe del mondo fino alla partecipazione alle Olimpiadi di Atene 2004, dove vince l'argento.\nL'anno successivo, sempre con la squadra nazionale, vince altre coppe del mondo e nell'ottobre del 2005 partecipa ai campionati del mondo di Baku, Azerbaijan, dove dopo due medaglie d'argento nel concorso generale e nella finale ai nastri, vince l'oro nella finale cerchi e clavette."}
{"id": "46037", "revid": "73843", "url": "https://it.wikipedia.org/wiki?curid=46037", "title": "Superellisse", "text": "In geometria piana, per superellisse o curva di Lam\u00e9 si intende una figura geometrica che generalizza l'ellisse. In un sistema di coordinate cartesiane viene descritto come il luogo dei punti (x, y) che soddisfano l'equazione\ncon \"n\", \"a\" e \"b\" reali positivi. \nClassificazione.\nNel caso \"n\" = 2 si ha l'ellisse ordinaria; \u00e8 inoltre evidente che si tratta di insiemi di punti simmetrici rispetto agli assi \"Ox\" orizzontale e \"Oy\" verticale, e quindi anche rispetto al loro punto d'intersezione, O, \"origine\" del sistema di riferimento. Per \"n\" = 1 si ha un rombo con vertici (\u00b1\"a\",\u00a00) e (0,\u00a0\u00b1\"b\").\nQueste figure si possono ricondurre alle curve della famiglia indicizzata dal solo parametro \"n\" ottenibili fissando i valori \"a\"=\"b\"=1, cio\u00e8 alle figure che soddisfano l'equazione normale\nuna superellisse della forma generale si ottiene applicando a quest'equazione le omotetie \"x\" \u2192 \"x\"/\"a\" e \"y\" \u2192 \"y\"/\"b\".\nOsservando le superellissi canoniche si vede che sono invarianti anche per le riflessioni rispetto alle rette per l'origine \"y\" = \"x\" e \"y\" = \u2212 \"x\". Grazie all'invarianza per le riflessioni rispetto ai due assi, i punti di una superellisse si possono ripartire in 4 curve parziali, ciascuna appartenente ad un quadrante. Per studiare le superellissi dunque basta limitarsi al primo quadrante del piano cartesiano e considerare la curva data dalla funzione\nAltra tipologia di superellisse \u00e8 quella cuspidale o a \"mandorla\". Tale tipologia di ellisse possiede tutte le caratteristiche della superellisse classica, ma \u00e8 discontinua ai vertici arrivando a possedere la caratteristica forma ad \"occhio\". Alla classe delle superellisse appartengono anche gli ellissoidi ovoidali dalla caratteristica forma ad uovo rappresentabili come delle curve quartiche.\nQuest'ultima tipologia di superellissi invece \u00e8 discontinua solo in un punto.\nLe figure della famiglia ottenute con \"n\"&gt;2 sono dette iperellissi, quelle relative a \"n\"&lt;2 sono chiamate ipoellissi. All'aumentare di \"n\" la curva canonica si avvicina sempre di pi\u00f9 al rettangolo definito dai vertici opposti (1,1) e (-1,-1); al diminuire di \"n\" da 2 a 1 la curva da cerchio unitario si avvicina al quadrato definito dai vertici opposti (1,0) e (-1,0); al diminuire di \"n\" da 1 a 0 si hanno curve che si avvicinano alla croce formata dai due segmenti di lunghezza 2 con estremit\u00e0 in (-1,0) e (1,0) e con estremit\u00e0 (0,1) e (0,-1). "}
{"id": "46038", "revid": "599", "url": "https://it.wikipedia.org/wiki?curid=46038", "title": "Iperellisse", "text": ""}
{"id": "46040", "revid": "599", "url": "https://it.wikipedia.org/wiki?curid=46040", "title": "Ipoellisse", "text": ""}
{"id": "46047", "revid": "1543377", "url": "https://it.wikipedia.org/wiki?curid=46047", "title": "James Naismith", "text": "Docente di educazione fisica e laureato in medicina, fu colui che invent\u00f2 la pallacanestro: scrisse infatti le prime 13 regole fondamentali del gioco e organizz\u00f2 la prima partita sperimentale, che venne disputata il 21 dicembre 1891 dal cosiddetto First Team presso una palestra dello Springfield College situata ad Armory Street, a Springfield, Massachusetts.\nA Naismith \u00e8 inoltre attribuita l'invenzione del casco indossato dai giocatori di football americano.\nBiografia.\nPrimi anni.\nNaismith nacque ad Almonte, un villaggio situato a circa 65 chilometri a ovest di Ottawa, nella provincia canadese dell'Ontario. Era il primogenito di una famiglia di immigrati scozzesi trasferitisi oltreoceano nel 1852: John Naismith e Margaret Young. Il suo nome alla nascita era James; solamente in seguito lo stesso Naismith adott\u00f2 la \"A\" come iniziale di secondo nome. Era noto inoltre con il soprannome \"Jim\". I suoi fratelli si chiamavano Annie (nata nel 1858) e Robert (nato nel 1866).\nJames Naismith inizi\u00f2 a frequentare la scuola di Almonte, ma gi\u00e0 all'et\u00e0 di 7 anni si trasfer\u00ec con la famiglia a Grand Calumet Island, un piccolo villaggio del Qu\u00e9bec sul fiume Ottawa, dove il padre aveva aperto una segheria. Nel 1870 divenne orfano di entrambi i genitori, che morirono in seguito a una febbre tifoide: il padre per\u00ec il 19 ottobre, la madre il 6 novembre. I tre fratelli Naismith crebbero allora con lo zio materno Peter Young e la nonna materna (che sarebbe morta il 3 febbraio 1873), in una fattoria a Bennies Corners nei pressi di Almonte.\nNaismith, su pressione dello zio, continu\u00f2 a studiare: frequentava una scuola distante circa 4 chilometri da casa; non smise tuttavia di aiutare lo zio nei lavori alla fattoria. A 14 anni si iscrisse all\"'high school\", che lasci\u00f2 dopo un solo anno di studi per dedicarsi completamente al lavoro in fattoria. Per cinque anni lavor\u00f2 come taglialegna, finch\u00e9 nel 1881 decise di iscriversi nuovamente a scuola. Grazie all'aiuto dell'insegnante Peter McGregor riusc\u00ec a completare gli studi in soli due anni, superando anche gli esami di latino e greco, cosa che gli permise di iscriversi al college.\nGli anni del college.\nJames Naismith si iscrisse alla McGill University di Montr\u00e9al nel 1883: lasci\u00f2 pertanto la comunit\u00e0 rurale di Almonte, e si trasfer\u00ec stabilmente nella citt\u00e0 canadese. Il suo intento era quello di diventare un ministro di culto presbiteriano.\nNegli anni universitari visse le prime esperienze sportive. Influenzato dal professore di educazione fisica Frederick Barnjum, inizi\u00f2 a frequentare la palestra e a esercitarsi con la ginnastica. Nell'autunno del 1884 scopr\u00ec il football americano: mentre assisteva a un allenamento della squadra universitaria, uno dei giocatori si ruppe il naso; il capitano Sack Elder cerc\u00f2 un volontario tra gli spettatori e il solo Naismith si fece avanti, pur non avendo mai giocato a football prima di allora. Dopo la partita lo stesso Elder chiese a Naismith la disponibilit\u00e0 per sostituire il giocatore infortunato anche in occasione dell'incontro ufficiale seguente; Naismith accett\u00f2 e da quel giorno divenne giocatore della squadra per i sei anni successivi.\nIl 30 aprile 1887 ottenne il \"bachelor's degree\" in filosofia, e nello stesso anno si iscrisse al Presbyterian College di Montr\u00e9al, affiliato alla McGill University. Nel frattempo continu\u00f2 la propria attivit\u00e0 sportiva, riuscendo a coniugare con successo entrambi gli impegni; oltre al football americano e alla ginnastica, si dedic\u00f2 anche all'atletica leggera e al lacrosse. Fu assunto come insegnante di educazione fisica presso la McGill University, attivit\u00e0 che riusc\u00ec a combinare con gli studi religiosi. Tuttavia nel 1890 Naismith prefer\u00ec abbandonare gli studi al Presbyterian College, poco prima di prendere gli ordini. Scelse infatti di andare a insegnare alla Young Men's Christian Association (YMCA) dello Springfield College di Springfield in Massachusetts.\nL'invenzione del \"basket ball\".\nFu allo Springfield College che il dottor Luther Halsey Gulick, responsabile del corso di educazione fisica, chiese a Naismith di cercare qualcosa che potesse distrarre e divertire gli studenti durante le lezioni invernali di ginnastica, che si tenevano al coperto a causa del rigido inverno. In particolare Gulick lo incaric\u00f2 di inventare un gioco di facile apprendimento da disputare indoor, con poche occasioni di contatto, e che non incidesse troppo sulle casse dell'economato.\nNel suo tentativo di idearne uno nuovo, Naismith si ispir\u00f2 a un gioco che aveva conosciuto da bambino in Ontario, chiamato \"Duck-on-a-rock\" (in italiano: \"anatra su una roccia\"), il cui fattore cruciale era il tiro a parabola di un sasso. Pens\u00f2 inoltre ad alcuni giochi antichi, come l'azteco \"Tlachtli\" e il maya \"Pok-Ta-Pok\"; analizz\u00f2 poi gli sport di squadra pi\u00f9 in voga all'epoca (football americano, rugby, lacrosse, calcio).\nDopo circa due settimane di lavoro, Naismith scrisse cinque princip\u00ee fondamentali. Essi erano i seguenti:\nIl 21 dicembre 1891 Naismith tradusse questi princip\u00ee in tredici regole, che divennero la base di ci\u00f2 che il giornale studentesco universitario \"Triangle\" defin\u00ec: \u00abA new game\u00bb (in italiano: \u00abUn gioco nuovo\u00bb). Nello stesso giorno organizz\u00f2 la prima partita sperimentale della storia, disputata dal cosiddetto First Team: un gruppo di 18 giocatori (gli studenti della classe dello stesso Naismith), suddivisi in due squadre di nove ciascuno. L'incontro termin\u00f2 con il risultato di 1-0.\nLe tredici regole vennero pubblicate sul \"The Triangle\" il 15 gennaio 1892: nacque cos\u00ec ufficialmente il nuovo gioco del \"basket ball\" (in italiano: \"palla al cesto\").\nNaismith organizz\u00f2 la prima partita ufficiale l'11 marzo 1892 (secondo alcuni si gioc\u00f2 il 2 marzo). Fu un incontro disputato tra una squadra di docenti e una di studenti; vinsero i primi con il risultato di 5-1.\nNaismith insegn\u00f2 allo Springfield College fino al 1895, anno in cui si trasfer\u00ec allo YMCA di Denver. Nel frattempo si spos\u00f2 con Maude Sherman il 20 giugno 1894, presso la Hope Congregational Church di Springfield; la coppia ebbe cinque figli.\nTrasferitosi in Colorado, continu\u00f2 a insegnare educazione fisica, divenendo anche direttore del corso. Nel 1898 si laure\u00f2 in medicina alla Gross Medical School di Denver. Dopo la laurea si trasfer\u00ec all'Universit\u00e0 del Kansas a Lawrence; in Kansas continu\u00f2 a insegnare educazione fisica, e contemporaneamente introdusse gli studenti al gioco della pallacanestro. Mantenne l'incarico di insegnante fino al 1937, anno in cui and\u00f2 in pensione.\nFu il primo allenatore di pallacanestro della storia: guid\u00f2 infatti i Kansas Jayhawks dal 1898 al 1907. Nell'arco di nove stagioni sedette in panchina in 115 occasioni, vincendo 55 incontri e perdendone 60.\nGli ultimi anni.\nNaismith divenne ufficialmente cittadino statunitense il 4 maggio 1925. Pochi anni dopo, nel biennio 1927-1928, ricopr\u00ec la carica di maestro venerabile della Lawrence Lodge #6 di Lawrence (Kansas); era stato iniziato alla massoneria nel 1894, presso la Roswell Lee Lodge di Springfield (Massachusetts).\nNel frattempo la pallacanestro era divenuto uno sport popolare a livello mondiale, e fu aggiunto al programma olimpico in occasione delle Olimpiadi estive di Berlino 1936; in precedenza vi era stato un torneo di pallacanestro in contemporanea alle Olimpiadi di St. Louis 1904, non riconosciuto ufficialmente dal CIO.\nProprio in occasione dei Giochi di Berlino, Naismith alz\u00f2 la prima storica palla a due del Torneo olimpico; consegn\u00f2 la medaglia d'oro agli Stati Uniti e fu nominato presidente onorario della Federazione Internazionale Pallacanestro.\nIl 4 marzo 1937 perse la moglie Maude, morta nel sonno a causa di un attacco di cuore, dopo 43 anni di matrimonio. Naismith si rispos\u00f2 dopo due anni con Florence Kincaid, vedova da quattro: il matrimonio fu celebrato l'11 giugno 1939 a Lawrence.\nFu membro della Massoneria.\nNaismith mor\u00ec il 28 novembre 1939, pochi mesi dopo essersi risposato, a causa di un infarto conseguente a un'emorragia cerebrale subita il 19 novembre, nella propria casa di Lawrence, situata al 1515 di University Drive. Fu sepolto al Memorial Park Cemetery di Lawrence, insieme con la prima moglie Maude; la seconda moglie, che mor\u00ec nel 1977, trentotto anni dopo di lui, all'et\u00e0 di 97 anni, fu invece sepolta con il primo marito, presso l'Elmwood Cemetery di Beloit, in Kansas.\nRiconoscimenti.\nNel 1941, due anni dopo la morte, fu pubblicato il libro postumo \"Basketball: Its Origin and Development\" a firma dello stesso Naismith, in cui l'autore diede testimonianza autografa delle proprie riflessioni e delle idee avute riguardo alla nascita della pallacanestro. Il libro \u00e8 nel frattempo divenuto uno dei pi\u00f9 rilevanti nella bibliografia della pallacanestro.\nDopo la morte, Naismith fu onorato con numerosi riconoscimenti. Nel 1959 divenne uno dei primi membri del Basketball Hall of Fame, in qualit\u00e0 di contributore; lo stesso Hall of Fame - istituito a Springfield, Massachusetts - fu ufficialmente denominato Naismith Memorial Basketball Hall of Fame in sua memoria.\nDal 2007 il nome di James Naismith figura anche nel FIBA Hall of Fame. \u00c8 presente inoltre: nel Canada Basketball Hall of Fame; nel Canadian Olympic Hall of Fame; nel Canadian Sports Hall of Fame; nell'Ontario Sports Legends Hall of Fame; nell'Ottawa Sports Hall of Fame; nel McGill University Sports Hall of Fame; nel Kansas State Sports Hall of Fame.\nDal Campionato mondiale maschile di pallacanestro 1967 la FIBA ha istituito il Naismith Trophy, cio\u00e8 il trofeo assegnato alla nazionale vincitrice dei Campionati mondiali di pallacanestro.\nLa NCAA conferisce annualmente i Premi Naismith ai migliori giocatori della stagione.\nA James Naismith sono state dedicate alcune statue. Nel luglio 2011 ad Almonte, sua citt\u00e0 natale, \u00e8 stata eretta una statua in bronzo realizzata dallo scultore statunitense Elden Tefft; dello stesso scultore sono altre due sculture situate a Lawrence in Kansas e a Springfield, presso lo Springfield College. Un'altra statua \u00e8 presente all'interno del Naismith Memorial Basketball Hall of Fame. Ad Almonte esiste anche il Naismith Museum, inaugurato nel 1989 per opera della Naismith Foundation.\nStatistiche.\nNaismith ha allenato la squadra di pallacanestro maschile dell'Universit\u00e0 del Kansas dal 1898 al 1907."}
{"id": "46049", "revid": "1543377", "url": "https://it.wikipedia.org/wiki?curid=46049", "title": "Formula di Brahmagupta", "text": "La formula di Brahmagupta consente di determinare l'area di un quadrilatero. Nella sua forma pi\u00f9 comune, essa consente di determinare l'area di un quadrilatero ciclico (cio\u00e8 inscrivibile in una circonferenza) una volta note le lunghezze dei lati.\nForma di base.\nNella sua forma tipica e pi\u00f9 facile da ricordare, la formula di Brahmagupta afferma che l'area di un quadrilatero ciclico i cui lati hanno lunghezze \"a\", \"b\", \"c\", \"d\" \u00e8 uguale a:\ndove formula_2 \u00e8 il semiperimetro, ovvero\nGeneralizzazione ai quadrilateri generici.\nNel caso di quadrilateri non ciclici, l'estensione della formula di Brahmagupta \u00e8 costituita dalla formula di Bretschneider, che coinvolge anche la misura di due angoli opposti del quadrilatero:\ndove formula_5 \u00e8 la met\u00e0 della somma di due angoli opposti (la scelta della coppia \u00e8 irrilevante: se si considerano gli altri due angoli, la met\u00e0 della loro somma \u00e8 supplementare a formula_5; dal momento che formula_7, abbiamo formula_8.\nUna nota propriet\u00e0 dei quadrilateri ciclici \u00e8 il fatto che gli angoli opposti sono supplementari. Di conseguenza, in questo caso formula_9, pertanto formula_10, riducendosi alla forma di base.\nTeoremi collegati.\nLa formula di Erone per l'area di un triangolo \u00e8 il caso particolare ottenuto ponendo formula_11.\nLa relazione tra la forma di base e quella generalizzata della formula di Brahmagupta \u00e8 simile al modo in cui il teorema di Carnot estende il teorema di Pitagora."}
{"id": "46051", "revid": "196390", "url": "https://it.wikipedia.org/wiki?curid=46051", "title": "James Naismith Memorial Basketball Hall of Fame", "text": ""}
{"id": "46054", "revid": "5695", "url": "https://it.wikipedia.org/wiki?curid=46054", "title": "Paul Klee", "text": "Figura eminente dell'arte del XX secolo, nel periodo della sua formazione Paul Klee si occup\u00f2 di musica, poesia, pittura, scegliendo infine quest'ultima forma di espressione come ambito privilegiato e dando cos\u00ec inizio ad una tra le pi\u00f9 alte e feconde esperienze artistiche del Novecento. Si mantenne comunque anche con i proventi derivati dalla sua attivit\u00e0 di strumentista presso l'Orchestra di Berna.\nEsponente dell'astrattismo, considerava l'arte un discorso sulla realt\u00e0 e non una sua semplice riproduzione. Nelle sue opere la realt\u00e0 \u00e8 quindi rarefatta, resa essenziale, talvolta ridotta a semplici linee o campiture colorate. La sua inesausta ricerca si manifesta anche attraverso la scelta dei supporti, che vanno dalla tradizionale tela alla carta di giornale, alla juta, a cartoncini di ogni qualit\u00e0 e spessore.\nBiografia.\nPaul Klee nacque nel piccolo comune di M\u00fcnchenbuchsee presso Berna, il 18 dicembre 1879, ma la famiglia si trasfer\u00ec nella capitale svizzera qualche mese dopo. Figlio di Hans Klee (1849-1940), un professore di musica (del quale prese la cittadinanza tedesca), e della cantante Ida Frick (1855-1921), Klee fu anche un eccellente violinista e amante soprattutto della musica di Bach, Mozart, Beethoven e Wagner, che costitu\u00ec un'importante componente nella sua formazione e un costante interesse per tutta la vita. Frequent\u00f2 molto anche i teatri d'opera e di prosa.&lt;br&gt;\nFra il 1898 e il 1901 si trasfer\u00ec a Monaco di Baviera, a Schwabing, quartiere degli artisti. Qui frequent\u00f2 l'Accademia delle belle arti di Monaco di Baviera. Franz von Stuck fu il suo professore ed entr\u00f2 in contatto con la corrente artistica Jugendstil. Tra il 1902 e il 1906 si appassion\u00f2 a Gustav Klimt, a William Blake e a Goya. In particolare nel 1905, quando soggiorn\u00f2 a Parigi per la prima volta, ebbe modo di vedere molte opere degli impressionisti e degli artisti di epoche precedenti: da Leonardo a Rembrandt. A questo periodo risalgono una serie di acqueforti oltre che 26 acquerelli su vetro.\nNel mese di settembre del 1906 spos\u00f2 la musicista Lily Stumpf, dalla quale ebbe un figlio. Sempre nello stesso anno espose alla mostra internazionale della Secessione a Monaco. Nel 1909 espose 2 opere alla mostra della Secessione di Berlino. Nel 1910 espose la sua prima personale al Kunstmuseum di Berna. Nel 1911 conobbe artisti come August Macke, Franz Marc e Vasilij Kandinskij, con cui diede in seguito vita al gruppo del \"Der Blaue Reiter\" (Il cavaliere azzurro) con il quale esporr\u00e0 a Berlino. Nello stesso anno conobbe, durante un viaggio a Parigi, Robert Delaunay, pittore simultaneo-cubista, le cui ricerche sul colore e la luce lo influenzarono. Nel 1912 espose 17 opere alla seconda mostra berlinese del Blaue Reiter.\nDecisivo per il pittore fu un suo viaggio a Tunisi e ad Hammamet con Louis Moilliet e Macke, nel 1914. Da quel momento lo stesso Klee afferm\u00f2 di essersi pienamente impadronito del colore e inizi\u00f2 a prediligere nelle proprie opere le tonalit\u00e0 calde, tipiche di questa area geografica. Scrisse nello stesso anno: \"\"Questo \u00e8 il momento pi\u00f9 felice della mia vita...il colore e io siamo una cosa sola: sono pittore\". Nell'aprile del 1914 espose a Berlino insieme a Marc Chagall. Nel 1916, quando aveva gi\u00e0 superato i 36 anni, fu richiamato alle armi e fu congedato nel dicembre del 1918. Da rilevare come sia gli anni della guerra sia l'impegno nell'esercito non impedirono a Klee di continuare a dipingere e a disegnare. Dal 1917 cominci\u00f2 ad esporre con maggiore continuit\u00e0 e sempre nello stesso anno una sua personale a Zurigo suscit\u00f2 grande entusiasmo nei dadaisti. Sempre durante il servizio militare, nel 1918, scrisse il saggio \"La confessione creatrice\" (pubblicato nel 1920), il cui testo fornir\u00e0 la base per i corsi di teoria della forma e teoria del colore che Klee terr\u00e0, a partire dal 1920, al Bauhaus di Weimar.\nDopo aver prestato servizio per tre anni nell'esercito tedesco al fronte durante la prima guerra mondiale, viene consacrato a Monaco dalla sua mostra del 1919, che lo far\u00e0 conoscere al grande pubblico internazionale.\nNel 1920 venne chiamato dall'architetto Walter Gropius ad insegnare pittura. Klee si applic\u00f2 alla didattica con entusiasmo, avendo la possibilit\u00e0 di organizzare in maniera pi\u00f9 sistematica l'aspetto teorico del suo fare artistico. Nella scuola Klee svolse una forte azione equilibratrice, tanto che Gropius lo defin\u00ec \"l'estrema istanza morale del Bauhaus\"\". Dai suoi allievi venne soprannominato il Budda essendo molto distaccato da tutte le attivit\u00e0 sociali della scuola e venne da essi considerato alla stregua di un oracolo.\nSeguace della teosofia, l'esperienza si concluse nel 1931 e successivamente assunse la docenza presso l'Accademia di D\u00fcsseldorf. Nel 1933 Klee fu costretto dal regime nazista alle dimissioni dall'Accademia di D\u00fcsseldorf, poich\u00e9 il regime giudicava la sua produzione, insieme a quella degli artisti a lui contemporanei e vicini d'esperienza, come \"arte degenerata\".\nLasci\u00f2 cos\u00ec la Germania per trasferirsi nuovamente nella sua citt\u00e0 natale, dove continu\u00f2 a dipingere, nonostante i gravissimi problemi di salute dovuti ad una sclerodermia progressiva. Negli ultimi anni della sua vita chiese la cittadinanza svizzera, che gli fu concessa solo postuma. Mor\u00ec nel 1940 nella cittadina di Muralto, vicino a Locarno.\nNel giugno 2005 \u00e8 stato aperto a Berna il Zentrum Paul Klee, interamente dedicato all'artista. Esso ospita pi\u00f9 di 4000 sue opere, oltre a spazi dedicati a convegni, a laboratori per i giovani, ad una biblioteca, a mostre tematiche. Il Zentrum \u00e8 stato progettato dall'architetto genovese Renzo Piano e, nel rispetto delle primarie fonti di ispirazioni di Klee, \u00e8 costruito con un ampio uso di legno ed \u00e8 caratterizzato dall'onnipresenza della luce naturale.\nPaul Klee dedic\u00f2 alla sua passione per la musica studi approfonditi e se ne servi per chiarire i nodi dell\u2019arte pittorica. Pierre Boulez, un noto musicista, alla visione dei quadri del pittore Paul Klee, avvenuta nel 1947 al Festival di Avignone, in occasione della mostra organizzata da Christian Zervos, avvert\u00ec un intenso interesse per le opere di Klee. Boulez decise di dedicare uno scritto a Klee, Il Paese Fertile, nel quale tenta di spiegare il profondo legame tra Klee e la musica. Paul Klee \u00e8 sin dalla nascita immerso nel mondo della musica, grazie alla sua provenienza da una famiglia di musicisti e al suo grande interesse per i compositori classici come Bach e Mozart. Secondo Klee possono essere applicate le ricchezze della musica ad altre forme di espressione ed esiste un legame strutturale tra musica e pittura ma entrambe conservano delle caratteristiche proprie. Il suo legame con la musica non si limita alla semplice descrizione, egli crea infatti strumenti (Macchina per Cinguettare 1922) e grazie all\u2019uso delle sfumature del colore guida i musicisti a immaginare una musica idonea.\nKlee insiste sul fenomeno della composizione, ossia della combinazione degli elementi tra loro; molte sue opere presentano un titolo ispirato alla musica ma egli cerca di restituire ai termini un senso che si distacca dal vocabolario musicale tecnico, ad esempio nell\u2019opera \u201cFuga in Rosso\u201d, egli vuole trovare ritorni propri del linguaggio fugato (una figura principale e una secondaria che si inseguono in diverse configurazioni culminanti in combinazioni serrate). Klee riprende il principio di deduzione di Bach e lo applica nell\u2019arte: da elementi semplici facciamo scaturire forme complesse. Molto importante \u00e8 la trasgressione dell\u2019ordine formale poich\u00e9 altrimenti si rischierebbe una rigidit\u00e0 degli schemi e un eccesso di ordine pu\u00f2 portare alla prevedibilit\u00e0. Nell\u2019opera di Klee \u201cLampo fisiognomico\u201d del 1927 emerge il principio di dialettica che prevede la coesistenza e il superamento di elementi che si sovrappongono, vi \u00e8 infatti il contrasto tra il cerchio e la linea retta, due forze in tensione.\nIndicativamente, un dipinto di Klee pu\u00f2 essere valutato per una somma di circa 7,5 milioni di euro. Klee fu anche scrittore e tra il 1898 e il 1918 scrisse i \"Diari,\" dove sono contenute gran parte delle riflessioni sull'arte e sulla propria produzione, \"Teoria della forma e della figurazione,\" nel quale sono trasmessi i suoi insegnamenti, \"Nell'interregno\", \"Concerto a Colori\" e gli \"Schizzi Pedagogici\", oltre alle \"Poesie\".\nConcezione della pittura.\nKlee intende l'arte non come semplice rappresentazione della realt\u00e0 (come era stato per i realisti o naturalisti fiamminghi), bens\u00ec come indagine che svela i meccanismi pi\u00f9 profondi e nascosti della natura.\nNel caso di Klee \u00e8 arduo parlare di \"realt\u00e0\": la sua pittura nasce tutta nella sua immaginazione. \"Immaginazione\" in un'accezione totale, come analisi estrema di figure e sensazioni, fisiche e psicologiche, condotta incessantemente come esercizio spirituale necessario e vitale per esplorare e giustificare la propria presenza nel mondo. Un esercizio che talora prende forma di progetto e che genera la materializzazione, appunto, di un'immagine. L'immagine \u00e8 il frutto ultimo di una riflessione strenua su di s\u00e9 e sul proprio pensiero, frutto generato con cura e attenzione estreme, catalogato accuratamente e riposto con amore per sempre, come la spoglia di un bambino, in attesa di una resurrezione.\nOpere.\nE sempre visti con gli occhi di un bambino sembrano alcuni elementi di Villa R., opera dominata da sagome fantastiche e da una villa costruita con forme geometriche che ricordano quelle delle scatole di costruzione usate dai bambini. Di fronte all'abitazione colpisce la strada rosso porpora che percorre tutto il dipinto lungo una diagonale da sinistra a destra.\nIn primo piano campeggia la misteriosa lettera R: essa appare come un ricordo lontano che il pittore associava forse nelle memorie infantili alla villa.\nIl quadro \u00e8 realizzato a linee incrociate che simulano la planimetria di una citt\u00e0 (da cui il titolo). L'effetto complessivo del dipinto propone un'attuale riflessione sulla realt\u00e0 metropolitana che, gi\u00e0 negli anni 30, diventava paesaggio artificiale totale escludendo qualsiasi variet\u00e0 morfologica.\nGli ampi quadrati, pi\u00f9 o meno regolari e a scacchiera, propongono una citt\u00e0 dove l'uomo modifica pesantemente il paesaggio e ricorda i campi coltivati dove pure \u00e8 l'uomo a definire gli spazi e le forme.\nOpera importante soprattutto perch\u00e9 rappresentativa dell'ultimo periodo della pittura di Klee. Nel 1935 infatti \u00e8 colpito da una grave malattia che lo consumer\u00e0 fino alla morte.\nIn questo frangente Klee abbandona il formato \"miniaturistico\" per opere dalle dimensioni pi\u00f9 importanti, le pennellate da delicate e leggere diventano pesanti e talvolta cupe, trasformando l'ordine del cosmo e traducendolo in un sapiente gioco di incastri e linee.\nIl disegno si svolge tra il marrone della banchina e l'azzurro del cielo (rappresentato alto e da una sottile linea come nei disegni dei bambini). All'interno di questi due confini si estende la caotica vita portuale, delineata da silhouette di navi, macchie d'olio, gru o galleggianti rappresentati come figure essenziali, quasi come ideogrammi.\nPaul Klee ebbe nella sua vita molti legami con la musica, la conosceva cos\u00ec bene da poter aspirare ad una carriera da strumentista, oltre ad avere genitori e moglie che lavoravano nel mondo della musica. In virt\u00f9 di questo suo legame ed amore nei confronti della sfera musicale ha dipinto molte opere che fanno chiaro riferimento a questo ambito, essendo spesso presenti delle rielaborazioni di elementi musicali trasferiti in pittura.\nPaul Klee prediligeva suonare classici, in quanto i compositori del passato avevano secondo lui rispetto della forma. Uno degli autori da lui pi\u00f9 amato era Mozart. In questo quadro fa infatti riferimento all\u2019opera lirica Don Giovanni di questo compositore raffigurandone il protagonista stesso. Forma e testo sono spesso presenti in ugual misura nelle opere di Klee, infatti anche in questa opera oltre alla figura del Don Giovanni sono raffigurati i nomi di alcune conquiste amorose del protagonista.\nIn questo quadro \u00e8 presente una figura e segni rivisti sotto forma cubista con molti legami con la musica come per esempio C che indica i 4/4 di una battuta musicale. Il musicista Pierre Boulez ha riscontrato una similitudine tra questo quadro e il \u201cSecondo pezzo per quartetto d\u2019archi\u201d di Stravinskij. Klee infatti ha sposato gli ideali antiromantici e l\u2019umorismo neoclassico che caratterizzava tutti gli artisti del suo tempo e questo \u00e8 visibile nella sua opera e in quella di Stravinskij.\nKlee in questo caso inventa una sorta di nuovo strumento, dalle forme e dalle linee si intravede infatti un carillon per bambini con 4 uccellini appoggiato su una manovella. Molti musicisti hanno anche provato a inventare una musica adatta a questo giocattolo, in quanto, dalla semplice osservazione, si pu\u00f2 percepire un suono. La tecnica usata consisteva nel disegnare su carta coperta da pigmento nero ed in seguito utilizzare l\u2019olio e l\u2019acquerello. Pierre Boulez in questo quadro ha anche trovato una coincidenza con la macchina di tortura nominata dallo scrittore Kafka in \u201cNella colonia penale\u201d.\nIl titolo dell\u2019opera proviene da una frase scritta da Paul Klee in una lettera a sua moglie in cui le descrive ci\u00f2 che ha rappresentato nel quadro. Dipinge infatti la vista che gli si presenta guardando dalla cima della Valle dei Re, luogo di sepoltura dei faraoni, verso la terra fertile presente tra le alture desertiche. Il paesaggio rappresentato \u00e8 astratto, composto da stratificazioni di colori che vengono paragonati da lui stesso ad una polifonia musicale. La sovrapposizione di colori, oltre che la lettura su pi\u00f9 piani del quadro, ricordano la sovrapposizione di voci all\u2019interno di un brano polifonico.\nPaul Klee in un periodo della sua vita adotta uno stile molto pi\u00f9 geometrico. \u00c8 il caso di questo quadro caratterizzato dalla tecnica del puntinismo. I vari puntini cambiano colore e sono divisi da linee, vi \u00e8 infatti una convivenza tra l\u2019elemento lineare e quello cromatico. Il musicista Pierre Boulez trova una coincidenza tra questo quadro e gli \u201cOpus 15,16,17\u201d di Weber. Quest\u2019ultimo infatti utilizza linee vocali avvolte da puntini distaccati, ovvero le varie note staccate e ravvicinate tra di loro. Sia Klee che Weber vogliono dare l\u2019idea di piccoli impulsi ed entrambi riescono nel loro intento attraverso mondi diversi, quello pittorico per Klee e quello musicale per Weber.\nIn questo caso il legame con la musica \u00e8 palese, in quanto nel titolo stesso vi \u00e8 la parola polifonia. Il colore bianco centrale \u00e8 infatti incastonato polifonicamente, poich\u00e9 da quel punto vi \u00e8 un\u2019espansione progressiva di colori. La sovrapposizione tra riquadri di colori diversi ricorda quello che avviene in un canto polifonico, in cui vi \u00e8 una sovrapposizione di pi\u00f9 temi musicali. "}
{"id": "46057", "revid": "1226", "url": "https://it.wikipedia.org/wiki?curid=46057", "title": "Fiumi Brasile", "text": ""}
{"id": "46059", "revid": "2075278", "url": "https://it.wikipedia.org/wiki?curid=46059", "title": "Oscar Robertson", "text": "Descritto dal grande allenatore Red Auerbach come un giocatore estremamente versatile, Robertson fece per tre volte parte della \"All-State selection\" alla Crispus Attucks High School di Indianapolis. In seguito studi\u00f2 alla University of Cincinnati, dove stabil\u00ec diciannove record scolastici e quattordici della NCAA, risultando per tre volte College Player of the Year e leader nelle marcature.\nCarriera.\nNBA.\nPrima scelta assoluta al Draft NBA 1960, le sue quattordici stagioni nell'NBA come guardia dei Cincinnati Royals prima e dei Milwaukee Bucks dopo includono il premio matricola dell'anno nel 1961, tre premi come MVP dell'NBA All-Star Game (nel 1961, 1964 e 1969) e, nel 1964, il premio come miglior giocatore della lega. Dal 1961 al 1969 fu per sei volte il miglior assistman della NBA ed \u00e8 7\u00ba tra i giocatori ad aver fornito pi\u00f9 assist in carriera.\nLa sua miglior stagione, dal punto di vista statistico, fu la seconda (1961-62), nella quale Robertson tenne una tripla doppia di media per tutta la stagione: 30,8 punti, 11,4 assist e 12,5 rimbalzi a partita. Questa combinazione record non fu ripetuta da nessun altro giocatore per i successivi 55 anni, finch\u00e9 Russell Westbrook, allora playmaker degli Oklahoma City Thunder, nella stagione 2016-2017 fece registrare 31,6 punti, 10,4 assist e 10,7 rimbalzi a partita. Nella stagione 1961-1962 Robertson aveva stabilito anche il record per il maggior numero di triple doppie in una singola stagione con 41: anche questo record dur\u00f2 per 55 anni fu battuto da Westbrook, che nella stagione 2016-2017 ne registr\u00f2 42.\nNel 1971 Robertson, insieme al compagno di squadra Kareem Abdul-Jabbar, port\u00f2 ai Milwaukee Bucks il loro primo titolo NBA. Come riconoscimento, la squadra ha ritirato il suo numero di maglia.\nRobertson termin\u00f2 la sua carriera con 26.710 punti segnati (25,7 a partita), 9.887 assist (9,5 a partita) e 7.804 rimbalzi (7,5 a partita), risultando (all'epoca del suo ritiro) al primo posto assoluto nella classifica degli assist e dei tiri liberi segnati; \u00e8 inoltre il dodicesimo marcatore di tutti i tempi.\nNazionale.\nTerminato il college, Robertson e Jerry West co-capitanarono la Nazionale Americana di pallacanestro ai Giochi olimpici del 1960. La squadra, descritta come la migliore di sempre composta solo da cestisti amatoriali, asfalt\u00f2 la concorrenza, vincendo tutte le partite e di conseguenza la medaglia d'oro. Robertson gioc\u00f2 come ala, insieme al cestista di Purdue Terry Dischinger, o come playmaker. Risult\u00f2 miglior marcatore della nazionale con 138 punti, aiutando la squadra a vincere le partite con un margine medio di 42,4 punti. Degli undici compagni di Robertson, altri nove calcarono i campi della NBA, compresi tre futuri Hall-of-Famers: Jerry West, Jerry Lucas, and Walt Bellamy.\nRobertson guid\u00f2 all'oro olimpico la nazionale statunitense del 1960 e questa squadra viene ritenuta da molti la migliore tra quelle composte da giocatori non professionisti."}
{"id": "46069", "revid": "470633", "url": "https://it.wikipedia.org/wiki?curid=46069", "title": "Battaglia di Lepanto (disambigua)", "text": ""}
{"id": "46088", "revid": "125445249", "url": "https://it.wikipedia.org/wiki?curid=46088", "title": "Papa Agatone", "text": "Biografia.\nDi origine greca, nato a Palermo da genitori benestanti e devoti, fece dono dell'eredit\u00e0 dopo la loro morte e si ritir\u00f2 nel Monastero di Sant'Ermete di Palermo. Bench\u00e9 l'anno della sua nascita sia in effetti sconosciuto, si narra che al momento della sua elezione avesse centotr\u00e9 anni, e centosei al momento della morte.\nDurante i suoi due anni e mezzo di pontificato, Agatone convoc\u00f2 due concili a Roma.\nNel concilio lateranense del 679 restitu\u00ec il vescovo Wilfred alla diocesi di York, e stabil\u00ec che non fosse pi\u00f9 dovuto il pagamento dei tributi fino ad allora imposti al momento dell'elezione dell'imperatore bizantino.\nRisolti i problemi militari che lo avevano tenuto impegnato, l'imperatore Costantino IV intraprese finalmente quelle relazioni fraterne con la Chiesa di Roma che lo aveva aiutato a riprendere il trono che gli spettava legittimamente e che nel 668, al tempo di papa Vitaliano, gli era stato usurpato: si dichiarava disposto a definire finalmente il problema dell'eresia monotelita (la dottrina teologica che aveva diviso Roma e Costantinopoli sin dal 638) e a riunificare le Chiese di Costantinopoli e di Roma.\nIl 27 marzo 680, al Concilio di vescovi occidentali che Agatone aveva convocato in Roma, furono scelti i rappresentanti da inviare a Costantinopoli e fu approvato il testo sinodale da presentare in quella sede. Il 7 novembre 680 venne inaugurato a Costantinopoli il sesto concilio ecumenico orientale. Il 16 settembre 681 venne emanato un decreto con il quale si condannava il monotelismo, con un anatema contro papa Onorio I, che nei confronti di quella dottrina era stato eccessivamente indulgente, se non addirittura acquiescente. Un altro decreto toglieva l'autocefalia alla Chiesa di Ravenna, concessale nel 666 da Costante II. Gli atti del Concilio furono inviati al Papa perch\u00e9 ne confermasse le decisioni, ma Agatone mor\u00ec prima di conoscerne le conclusioni, il 10 gennaio 681.\nCulto.\nLa Chiesa cattolica celebra la sua memoria liturgica il 10 gennaio; le Chiese ortodosse, invece, lo ricordano il 20 febbraio.\nDal \"Martirologio Romano\":"}
{"id": "46090", "revid": "125750775", "url": "https://it.wikipedia.org/wiki?curid=46090", "title": "Papa Benedetto II", "text": "Biografia.\nPoche e di scarso rilievo le notizie sul suo breve pontificato. Eletto nel 683, fu consacrato solo il 26 giugno 684, a causa del ritardo dell'approvazione da parte dell'imperatore Costantino IV il quale, rendendosi conto che la conferma dell'elezione pontificia si risolveva in un'inutile spesa e perdita di tempo, eman\u00f2 un decreto che aboliva la conferma imperiale e la rendeva ottenibile dall'esarca di Ravenna, che gi\u00e0 in altre occasioni era stato a ci\u00f2 delegato. Ma ancora per una cinquantina d'anni l'approvazione continu\u00f2 a giungere a Roma con mesi di ritardo.\nI rapporti fra Benedetto e Costantino IV furono improntati a sentimenti di stima e di fratellanza, tanto che l'imperatore fece adottare i suoi due figli dal papa.\nBenedetto mor\u00ec a Roma l'8 maggio 685, e venne sepolto all'interno dell'antica basilica di San Pietro in Vaticano.\nCulto.\nPapa Benedetto II \u00e8 venerato come santo dalla Chiesa cattolica e dalle Chiese ortodosse, e la sua memoria liturgica cade l'8 maggio.\nIl \"Martirologio romano\" cos\u00ec lo ricorda:\n\u00ab 8 maggio - Sempre a Roma, san Benedetto II, papa, che fu amante della povert\u00e0, umile e mansueto e rifulse per la pazienza e per le elemosine. \u00bb"}
{"id": "46112", "revid": "2373", "url": "https://it.wikipedia.org/wiki?curid=46112", "title": "Lingue artificiali", "text": ""}
{"id": "46114", "revid": "6923", "url": "https://it.wikipedia.org/wiki?curid=46114", "title": "Lingua ausiliaria internazionale", "text": "Una lingua ausiliaria internazionale o lingua internazionale ausiliaria, spesso abbreviata in LAI, LIA (in inglese \"international auxiliar language\", abbreviato in \"auxlang\" o \"IAL\") \u00e8 una lingua artificiale creata per la comunicazione tra persone di differenti nazioni che non hanno in comune una stessa lingua.\nIl termine \"ausiliario\" implica che si tratta di una lingua addizionale proposta per l'apprendimento come seconda lingua a tutte le persone del mondo, piuttosto che una sostituzione delle loro lingue native. Spesso il termine si riferisce a lingue costruite e proposte specificatamente per facilitare la comunicazione internazionale, come l'esperanto, l'ido, l'interlingua, il volap\u00fck, il Glosa e altre.\nIl termine pu\u00f2 tuttavia essere esteso anche a una lingua naturale individuata per tali scopi dal consenso internazionale (in questo caso si parla di lingua franca): per esempio l'inglese \u00e8 oggi di fatto la principale lingua ausiliaria mondiale, . Altre lingue naturali ampiamente insegnate su scala mondiale sono il tedesco, lo spagnolo che \u00e8 la seconda lingua pi\u00f9 parlata del mondo come madrelingua, e la seconda lingua pi\u00f9 studiata del mondo e il portoghese. sostengono l'esperanto potrebbe essere una soluzione per quei popoli che hanno subito il colonialismo, e sarebbero quindi portati a scegliere una lingua non appartenente ad alcuna potenza colonizzatrice. \nLe lingue ausiliarie artificiali non godono di un ampio utilizzo al di fuori delle comunit\u00e0 dei rispettivi sostenitori. Tuttavia neppure lingue naturali di grande importanza internazionale come l'inglese, il francese o il portoghese hanno una diffusione universale. Inoltre, i sostenitori di una lingua naturale universale sono in disaccordo su quale dovrebbe essere la lingua prescelta. Per superare queste difficolt\u00e0 \u00e8 stato proposto di scegliere una lingua (naturale o artificiale) con il consenso di persone elette dalle varie nazioni, consultandosi con esperti di varie discipline. La lingua dovrebbe avere una forma scritta e una parlata concordata. La lingua dovrebbe essere adottata in tutte le nazioni come seconda lingua, insieme alla lingua nazionale storica. Comunque, l'idea non ha mai raggiunto grande consenso, anche se alcuni rimangono dell'idea che sia necessario perseguire una politica ufficiale per arrivare a una lingua universale condivisa, provvedendo anche all'istruzione e alla messa in atto della politica stessa. In questo dibattito sar\u00e0 necessario tenere in considerazione l'influenza che potranno avere le nuove tecnologie dell'informazione e della comunicazione (v. in particolare Unicode).\nLingue ausiliarie verbali.\nVerbali storiche.\n\"Lingue pubblicate ufficialmente prima del 1952:\"\nVerbali recenti.\n\"Lingue pubblicate dopo il 1952; alcune di queste sono state pubblicate solo su Internet:\""}
{"id": "46115", "revid": "15756", "url": "https://it.wikipedia.org/wiki?curid=46115", "title": "Lingua artistica", "text": "Una lingua artistica (in inglese abbreviato in \"artlang\") \u00e8 una lingua artificiale progettata per essere utilizzata all'interno di opere letterarie, musicali o cinematografiche o semplicemente per il piacere personale del suo glottoteta. A differenza delle lingue ausiliarie internazionali o di quelle logiche, le lingue artistiche possiedono di solito sistemi grammaticali irregolari, proprio come le lingue naturali. Molte sono state progettate per mondi fantastici come la Terra di Mezzo di J. R. R. Tolkien o l'Almea di Mark Rosenfelder. Altre rappresentano lingue di piccoli gruppi che abitano un mondo alternativo quasi del tutto simile a quello reale o non hanno alcun particolare riferimento a scenari fantastici e irreali.\nCi sono parecchie differenti scuole di lingue artistiche. La pi\u00f9 importante \u00e8 quella naturalistica che cerca di imitare la complessit\u00e0 e la storicit\u00e0 delle lingue naturali. Ci sono comunque anche ideatori che non si preoccupano molto della verosimiglianza e seguono uno stile pi\u00f9 astratto.\nGeneri.\nVi sono molti generi di lingue artificiali classificate come \"artistiche\". Una lingua artistica pu\u00f2 ricadere in ognuno di questi gruppi, a seconda dello scopo per cui \u00e8 stata progettata.\nLingue artistiche professionali.\nIl gruppo pi\u00f9 vasto di lingue artistiche \u00e8 sicuramente quello delle lingue artistiche professionali. Queste lingue in genere sono quelle di un mondo immaginario, spesso progettate con l'intento d'infondere maggiore profondit\u00e0 e un'apparenza di plausibilit\u00e0 ai mondi immaginari cui sono associate. Vengono utilizzate per far comunicare i personaggi di questi mondi in un modo che possa sembrare strano e straniero allo stesso tempo.\nIn lingua inglese per descrivere questi mondi viene usato un termine derivato dall'analogia tra mondi immaginari e lingue artificiali. Dalla parola \"conlang\" (\"constructed language\", cio\u00e8 lingua artificiale) \u00e8 infatti derivato il termine \"conworld\" (letteralmente \"mondo costruito\"), da cui per assonanza \u00e8 stato ricavato anche il termine \"conculture\", cio\u00e8 \"fantacultura\" o cultura immaginaria. Il mondo immaginario influenza diversi fattori delle lingue a cui \u00e8 associato, come ad esempio il vocabolario (quali parole utilizzer\u00e0 la lingua per flora e fauna, articoli d'abbigliamento, oggetti tecnologici, concetti religiosi, nomi di luoghi e trib\u00f9, ecc.) e la pronuncia, o come il modo in cui le sue culture catalogano i colori o le differenze di genere, et\u00e0 o parentela.\nAlcuni celebri esempi di lingue artistiche professionali sono:\nLe lingue artistiche professionali vengono usate per libri, film, serie televisive, videogame, fumetti, giochi o album musicali, come nelle opere di Tolkien ambientate nella Terra di Mezzo, l'universo di \"Star Trek\", o il gioco Myst.\nLe lingue artistiche online vengono invece ospitate insieme ai propri mondi artificiali su Internet, e divengono note al mondo attraverso i visitatori di questi siti. Il maggior esponente di questo genere \u00e8 il verduriano di Mark Rosenfelder, parlato dagli abitanti del pianeta Almea. Molte altre lingue artistiche vengono invece create privatamente dai propri glottoteti, insieme ai loro mondi artificiali, e rimangono note solo a loro o a pochi amici. In questo caso il termine \"professionale\" (usato per la prima categoria) come opposto di \"amatoriale\" (usato per la seconda e terza) si riferisce solo al professionalismo del medium utilizzato, e non al professionalismo della lingua stessa o del suo creatore. In effetti, la maggior parte delle lingue professionali non sono l'opera di linguistici professionisti, mentre capita a volte che alcune lingue amatoriali siano state invece progettate da veri e propri linguisti, risultando in definitiva meglio sviluppate delle cosiddette lingue \"professionali\".\nUna lingua romanzesca si distingue da altri generi di lingue artistiche sia per lo scopo che per la completezza relativa: una lingua romanzesca generalmente ha la minor quantit\u00e0 possibile di grammatica e vocabolario, e raramente va oltre lo strettamente necessario. Ciononostante, alcune si sono sviluppate in dettaglio per conto loro, come il quenya e il sindarin di Tolkien e la lingua klingon di \"Star Trek\", che esistono come lingue funzionanti ed utilizzabili. Qui \"romanzesco\" pu\u00f2 essere un termine non adatto.\nIl termine lingua artistica diacronica descrive lingue artistiche sviluppate all'interno di vere e proprie famiglie linguistiche provviste di una propria storia immaginaria e di una proto-lingua da cui derivano tutte le lingue discendenti.\nLingue alternative.\nLe lingue alternative (in inglese abbreviate in \"altlang\"), o lingue ucroniche, immaginano una storia alternativa e tentano di ricostruire come una famiglia di lingue naturali si sarebbe potuta evolvere se le cose fossero andate in maniera differente. (ad esempio cosa sarebbe successo se la civilt\u00e0 greca avesse continuato a prosperare in Europa in assenza di un impero romano e, anzich\u00e9 il latino, fosse stato il greco a sviluppare molti discendenti moderni?) La lingua che \"si sarebbe potuta evolvere\" viene dunque delineata passo dopo passo nella sua evoluzione, sino alla sua forma finale. In genere una lingua alternativa si baser\u00e0 sul vocabolario centrale di una lingua e sulla fonologia di un'altra. La lingua meglio conosciuta di questo genere \u00e8 senz'altro il brithenig. Dopo questo primo tentativo \u00e8 infatti cresciuto l'interesse dei glottoteti online nell'invenzione di tali lingue storicamente alternative e sono nate lingue come il venedico.\nIl brithenig tenta di determinare come le lingue romanze si sarebbero potute evolvere se l'influenza romana in Gran Bretagna fosse stata sufficiente a rimpiazzare le lingue celtiche con il latino volgare, basando la sua fonologia su quella del gallese. Uno dei primissimi esperimenti di lingue alternative \u00e8 per\u00f2 la lingua winkie di Philip Jos\u00e9 Farmer, imparentata con le lingue germaniche ma parlata dai Winkie di Oz in \"A Barnstormer in Oz\".\nLingue micronazionali.\nLe lingue micronazionali sono le lingue create per essere utilizzate all'interno di micronazioni. I cittadini apprendono la lingua come modo per partecipare attivamente alla vita della micronazione, cos\u00ec come fanno quando partecipano al suo governo o quando coniano delle monete o dei francobolli per la micronazione. I membri di queste micronazioni si incontrano e parlano la lingua che hanno imparato partecipando a questi raduni. Quando ne hanno bisogno inventano nuove parole o nuove costruzioni grammaticali. .\nLingue personali.\nIl termine lingua personale fa riferimento a quelle lingue create esclusivamente per l'edificazione personale del loro creatore. Non c'\u00e8 nessuno con il quale il creatore si aspetta di parlarla. La lingua esiste come opera d'arte. Una lingua personale pu\u00f2 essere inventata per ricercare un ideale di bellezza linguistica, per esprimere la propria personalit\u00e0, come esercizio nella comprensione dei principi linguistici, o forse come tentativo di creare una lingua con un inventario fonemico o un sistema verbale estremo. Le lingue personali tendono ad avere vita breve, e vengono spesso pubblicate su internet e discusse sui forum come nel caso delle lingue artistiche online. Vengono spesso inventate in gran numero dalla gente che progetta queste lingue. Ad ogni modo, alcuni dei linguaggi personali sono usati molto e per molto tempo dai loro creatori (ad esempio per scrivere diari). Javant Biarujia, il creatore del taneraico, descrisse il suo linguaggio personale (a cui si riferisce come lingua ermetica) cos\u00ec: \"\"un patto privato negoziato tra il mondo nella sua totalit\u00e0 e il mondo a me vicino; le parole pubbliche semplicemente non riescono a garantirmi l'espressione privata che ho cercato.\" Il di Bill Price \u00e8 un altro notevole esempio di lingua personale molto usata e completamente documentata; l'autore dice di esso, \"Naturalmente sarebbe interessante avere qualcun altro con cui conversare, ma me la sono passata bene negli ultimi 35 anni senza un partner e probabilmente me la passer\u00f2 bene anche per i prossimi 35 anni.\"\"\nLingue sperimentali.\nAlcuni glottoteti progettano lingue basate su principi filosofici o esperimenti linguistici, come il L\u00e1adan (femminismo) o il Toki Pona (taoismo). Essi si ispirano spesso all'ipotesi di Sapir-Whorf per verificare se il pensiero di una persona varia in base alla lingua con cui si esprime o se la lingua stessa \u00e8 influenzata dal modo di pensare di chi la parla. Queste lingue vengono spesso classificate anche come lingue logiche o filosofiche, ma possono essere considerate lingue artistiche se impiegate all'interno di opere letterarie o artistiche, o se attorno a loro viene sviluppato un mondo o una cultura immaginaria.\nLingue burlesche.\nIl termine jokelang viene a volte applicato alle lingue artificiali create con intenti burleschi o parodistici. Queste possono essere lingue progettate innanzitutto per suonare divertenti, come il DiLingo, o per far satira, spesso su qualche aspetto delle lingue artificiali.\nAlcune tipiche lingue burlesche sono:\nGiochi linguistici.\nIn senso stretto, i giochi linguistici non sono vere e proprie lingue, ma solo un meccanismo per alterare una lingua gi\u00e0 esistente secondo un modello fisso.\nVengono spesso utilizzati da gruppi di persone con lo scopo di mantenere una conversazione incomprensibile agli estranei. L'esempio meglio conosciuto di gioco linguistico in lingua italiana \u00e8 il cosiddetto alfabeto farfallino che consiste nel raddoppiare ogni vocale con l'aggiunta di una \"f\" interposta: per esempio, \"a\" diventa \"afa\", \"e\" diventa \"efe\", e cos\u00ec via (quindi \"ciao\" diventa \"cifiafaofo\"). Un analogo gioco linguistico in lingua inglese \u00e8 il pig latin, che consiste pressappoco nello spostare la prima consonante di una parola alla fine della parola stessa, seguita da \"ay\". Ad esempio \"cos\u00ec\" diventa \"osicay\" e \"parlare\" diventa \"arlarepay\", ma vi sono molte varianti differenti in giro per il mondo. Un altro leggermente pi\u00f9 difficile \u00e8 il \"Gibberish\", dove ogni sillaba viene divisa in suono consonantico e suono vocalico in mezzo ai quale viene posta la sequenza \"iddag\" (Ad esempio 'Hi' diventa \"hiddagi\", pronunciato hiddagai). Esistono diverse forme di Gibberish. Una lingua simile \u00e8 il Verlan, popolare in Francia, che si basa sullo scambio di sillabe. I giochi linguistici sono popolari in particolare tra i bambini. Simile al Gibberish \u00e8 la Lingua Op, dove la sillaba 'op' viene posta prima di ogni vocale. Quindi, 'Lingua Op' in Lingua Op diventa \"Lopingopuopa Opop\".\nAltri giochi linguistici possono eliminare, mescolare, o istituire nuove regole grammaticali. Per esempio, nella serie televisiva \"Una mamma per amica\", viene citata una lingua senza \"e\". Questo stesso meccanismo \u00e8 stato utilizzato per scrivere alcuni libri senza una particolare lettera.\nSpesso, la gente rimpiazza la prima con la terza persona in una sorta di gioco linguistico. La stessa cosa pu\u00f2 essere fatta sostituendo la prima con la seconda persona, o la prima con la terza, o tramite qualunque altra combinazione.\nLingue artistiche professionali.\nLingue pubblicate professionalmente su libri o altri media:\nLingue artistiche amatoriali.\nLingue pubblicate solo su Internet:"}
{"id": "46116", "revid": "228587", "url": "https://it.wikipedia.org/wiki?curid=46116", "title": "Lingua logica", "text": "Una lingua logica (in inglese \"loglang\"), \u00e8 una lingua artificiale, progettata per verificare o dimostrare una certa ipotesi circa il funzionamento delle lingue o il loro potenziale. Di solito questi costrutti vengono considerati degli esperimenti filosofici e in particolare logici.\nAlcune lingue logiche sono state talvolta considerate candidate per una lingua ausiliaria internazionale e alcune lingue intese come lingue ausiliarie internazionali possiedono spesso aspetti di \"costruzione logica\" (come ad esempio il fatto di essere maggiormente regolari e sistematiche rispetto alle lingue naturali cui attingono).\nLingue logiche.\nLe lingue logiche sono progettate per permettere (o far rispettare) affermazioni prive di ambiguit\u00e0. Di solito sono basate sulla logica dei predicati ma possono anche essere basate su altri sistemi della logica formale. Le due lingue logiche pi\u00f9 note sono le lingue di predicato Loglan ed il suo successore Lojban, che mirano ad eliminare l'ambiguit\u00e0 sintattica ed a ridurre al minimo l'ambiguit\u00e0 semantica.\nLingue filosofiche.\nLe lingue filosofiche sono progettate per riflettere alcuni aspetti della filosofia, rispettando in particolare la natura o il potenziale della lingua. Il \"Carattere Reale\" di John Wilkins e il Ro di Edward Powell Foster costruiscono le loro parole servendosi di uno schema ad albero. L'Ithkuil di John Quijaida \u00e8 progettato per essere il pi\u00f9 conciso possibile. Il L\u00e1adan di Suzette Haden Elgin \u00e8 progettato per lessicalizzare a grammaticalizzare i concetti facendo importanti distinzioni per le donne, basandosi sulla teoria del gruppo muto. Il Toki Pona di Sonja Elen Kisa \u00e8 invece basato sul Taoismo."}
{"id": "46119", "revid": "125751068", "url": "https://it.wikipedia.org/wiki?curid=46119", "title": "Papa Giovanni V", "text": "Biografia.\nEra siriaco di nascita e, per via della sua conoscenza del greco, nel corso del sinodo di vescovi occidentali indetto da papa Agatone nel 680 era stato nominato legato papale al sesto concilio ecumenico, tenutosi a Costantinopoli, in cui era stata condannata l'eresia monotelita ed era stato lanciato l'anatema contro papa Onorio I.\nConsacrato a poco pi\u00f9 di due mesi dall'elezione, del suo pontificato si hanno scarsissime notizie, di cui la principale sembra essere la sottrazione all'autorit\u00e0 del vescovo di Cagliari del privilegio di consacrare vescovi, che evidentemente aveva fino ad allora.\nDopo un pontificato di poco pi\u00f9 di un anno, mor\u00ec il 2 agosto 686, e fu sepolto in San Pietro.\nCon Giovanni V ebbe inizio una lunga serie, praticamente ininterrotta, di papi di origine orientale. Un dato di fatto che, secondo lo storico tedesco Franz Xaver Seppelt, non si pu\u00f2 giustificare con le interferenze della corte di Costantinopoli nelle nomine papali, perch\u00e9 nello stesso periodo l'Impero d'Oriente ebbe a soffrire non solo a causa di nemici esterni, ma anche per problemi di disordini e complotti interni che destituirono ed assassinarono imperatori con una frequenza tale da rendere improbabile l'eventualit\u00e0 che si potessero anche occupare delle nomine dei pontefici romani."}
{"id": "46120", "revid": "6923", "url": "https://it.wikipedia.org/wiki?curid=46120", "title": "Lingua ludica", "text": "Una lingua ludica non \u00e8 propriamente una lingua artificiale, piuttosto un modo di alterare la lingua, come un codice. Sono usati principalmente da gruppi che cercano di mascherare le loro conversazioni per non essere capiti dagli altri. Una lingua ludica pu\u00f2 prevedere una trasformazione semplice del parlato che poi viene estesa a tutto il discorso. Un parlante che si \u00e8 ben addestrato nel procedimento riesce a parlare e a capire allo stesso intervallo di tempo del parlato normale.\nUna difficolt\u00e0 comune con le lingue ludiche \u00e8 che esse sono generalmente tramandate per tradizione orale. Una trascrizione scritta pu\u00f2 esser fatta, ma spesso risulta imperfetta e quindi la scrittura pu\u00f2 variare anche in modo considerevole. Alcuni dicono che le parole in questi giochi linguistici devono essere trascritte solo come sono effettivamente pronunciate, mentre altri insistono che la purezza della lingua esige che la trasformazione rimanga leggibile quando le parole sono riportate su carta. Contrariamente a quanto i sostenitori di entrambe le parti possano dire non c'\u00e8 una tradizione univoca scritta per le lingue ludiche e si tratta piuttosto di una questione dialettale:"}
{"id": "46121", "revid": "125751086", "url": "https://it.wikipedia.org/wiki?curid=46121", "title": "Papa Conone", "text": "Biografia.\nNativo della Tracia e allevato in Sicilia, venne scelto come candidato di compromesso a causa del conflitto esistente tra due fazioni romane: quella della milizia, che sosteneva il presbitero Teodoro, e quella del clero, che parteggiava per l'arciprete Pietro. La milizia arriv\u00f2 ad occupare il Palazzo del Laterano, ma per evitare scontri furono aperte trattative. Il partito clericale rinunci\u00f2 al suo candidato e propose il presbitero Conone, che fu accettato dalla fazione avversa. La consacrazione avvenne il 21 ottobre 686.\nSi trattava evidentemente di una scelta di compromesso, utile per prendere tempo; Conone era infatti molto anziano e malato, e nell'attesa che morisse gi\u00e0 l'arcidiacono Pasquale brigava presso l'esarca Giovanni II Platino per ottenere la successiva elezione pontificale, dietro compenso di cento libbre d'oro.\nDurante il suo breve pontificato ricevette, dall'imperatore Giustiniano II una lettera, in realt\u00e0 indirizzata al predecessore papa Giovanni V, in cui, pur rivolgendosi al pontefice con l'appellativo di \"universalis papa\", comunicava che gli atti del sesto concilio ecumenico di Costantinopoli del 680 erano conservati nel suo palazzo: l'imperatore si considerava, dunque, consegnatario e responsabile di atti che avrebbero pi\u00f9 opportunamente dovuto essere consegnati alla Chiesa di Roma.\nConone mor\u00ec il 21 settembre 687 e venne sepolto in San Pietro."}
{"id": "46122", "revid": "92723", "url": "https://it.wikipedia.org/wiki?curid=46122", "title": "Papa Sergio I", "text": "Biografia.\nDa Palermo a Roma.\nSiciliano, di famiglia originaria di Antiochia (Siria), fu da giovane aggregato al clero romano. Fece parte della \"Schola cantorum\" del Laterano, il palazzo pontificio. \nquindi ordinato diacono del titolo di Santa Susanna da papa Leone II.\nL'elezione.\nAll'elezione del successore di papa Conone due erano i favoriti: l'arcidiacono Pasquale e l'arciprete Teodoro. Il primo, per garantirsi l'appoggio dell'esarca bizantino Giovanni II Platino gli aveva offerto 100 libbre d'oro; il secondo godeva dell'appoggio dell'aristocrazia romana. Due distinte elezioni elessero dunque altrettanti papi. La situazione non era sostenibile, e un'assemblea di esponenti del clero romano, dell'amministrazione civile di Roma e dell'esercito, design\u00f2 all'unanimit\u00e0 Sergio.\nTeodoro accett\u00f2 suo malgrado l'elezione di Sergio, invece Pasquale si oppose decisamente e, forte del patto stretto con l'esarca, gli scrisse chiedendogli di venire a Roma per rovesciare la decisione. Giovanni II si rec\u00f2 a Roma per deporre Sergio ma, considerato il favore di cui godeva costui, e constatata la posizione di assoluta minoranza di Pasquale, abbandonato anche da chi inizialmente lo aveva sostenuto, ne approv\u00f2 l'elezione. Si fece comunque consegnare da Sergio il compenso pattuito in precedenza con Pasquale, poi torn\u00f2 a Ravenna.\nUomo di cultura, che aveva percorso tutti i gradi della carriera ecclesiastica, Sergio fu consacrato il 15 dicembre 687. \nIl pontificato.\nAttivit\u00e0 missionaria.\nSergio favor\u00ec gli sforzi missionari della Chiesa, con particolare riguardo alle popolazioni del Nord Europa.\nCaedwalla del Wessex, sovrano di uno dei regni in cui era divisa all'epoca la Britannia, giunse a Roma per ricevere il battesimo dal papa (10 aprile 689).\nIl pontefice ordin\u00f2 Villibrordo vescovo della Frisia, della cui popolazione doveva curare la conversione; il \"Liber Pontificalis\" sostiene anche che ordin\u00f2 Bertwald Arcivescovo di Canterbury. \nGoverno della Chiesa.\nTra le attivit\u00e0 di un certo rilievo, Sergio istitu\u00ec la prassi per i vescovi di recarsi a Roma per la consacrazione.\nSotto il suo pontificato si pose fine allo scisma dei tre capitoli, che da oltre un secolo aveva tenuto separate da Roma le diocesi dell'Italia nord-orientale, della Dalmazia e dell'Illirico, riammettendo nel 700 la diocesi di Aquileia che si era staccata da Roma fin dal 553. A lui si deve, inoltre, l'introduzione dell'\"Agnus Dei\" nel rito della Messa. E sempre a lui si deve l'introduzione nella Chiesa d'occidente della festa liturgica della Nativit\u00e0 della Beata Vergine Maria, che si celebra l'8 settembre.\nRelazioni con l'imperatore bizantino.\nFin dall'inizio del suo pontificato Sergio si dimostr\u00f2 piuttosto energico: infatti si oppose alla richiesta dell'imperatore Giustiniano II, di avallare con la sua firma le 102 disposizioni del \"concilio Quinisesto\", da lui convocato nel 692 senza l'approvazione del papa e senza invitare i vescovi dell'Occidente. Sergio non firm\u00f2 perch\u00e9 ritenne che alcune norme fossero pericolose per le istituzioni ecclesiastiche, come l'abolizione del celibato per il clero e l'attribuzione alla Chiesa di Costantinopoli delle stesse prerogative di quella di Roma. Per reazione l'imperatore invi\u00f2 a Roma una delegazione armata, agli ordini del protospatario Zaccaria, per estorcere la firma del papa sotto le deliberazioni del concilio, e in caso di rifiuto di arrestarlo e trasferirlo a Costantinopoli, come era gi\u00e0 accaduto per papa Martino I. Non solo il popolo e la milizia di Roma, ma anche gli abitanti delle regioni vicine e di Ravenna (capitale dell'Esarcato d'Italia), si risentirono ed intervennero a protezione del papa. Mentre anche l'esercito di Ravenna entrava nell'Urbe da Porta San Paolo, Zaccaria si rifugi\u00f2 nel Palazzo del Laterano e, temendo di essere linciato, si nascose nell'appartamento pontificio. Fu lo stesso Sergio a tranquillizzarlo e a consentirgli di uscire dal palazzo pontificio e poi da Roma, insieme alle sue truppe, senza che gli fosse fatto alcun male.\nCos\u00ec commenta Gregorovius: \"apparve allora per la prima volta quali fossero la potenza e la risonanza nazionale del prestigio di Roma\". E infatti l'avvenimento si ripercosse negativamente anche a Costantinopoli, dove nel 695 la popolazione si rivolt\u00f2, destitu\u00ec ed esili\u00f2 Giustiniano. A Roma invece l'autorit\u00e0 papale si rafforz\u00f2, favorendo gli sforzi missionari e i rapporti con i Franchi, di fatto governati dal maggiordomo di palazzo Pipino di Herstal, e con le popolazioni della Britannia, uno dei cui re, Caedwalla del Wessex, il 10 aprile 689 giunse a Roma per ricevere il battesimo dal papa.\nOpere realizzate a Roma.\nCon i proventi delle ricche donazioni elargite da penitenti e pellegrini (anche di rango regale) che giungevano a Roma, fece restaurare e abbellire numerose chiese in Roma (fra le quali quella di Santa Susanna, di cui era stato titolare), e realizz\u00f2 il monumento sepolcrale di san Leone Magno, il primo di tal genere ad essere ospitato all'interno della Basilica di San Pietro in Vaticano.\nMorte e sepoltura.\nMor\u00ec l'8 settembre 701 e fu sepolto in San Pietro.\nCulto.\nPapa Sergio I \u00e8 venerato come santo dalla Chiesa cattolica e dalle Chiese ortodosse, e la sua memoria liturgica cade l'8 settembre.\nIl \"Martirologio romano\" cos\u00ec lo ricorda:\n\u00ab 8 settembre - A Roma presso san Pietro, deposizione di san Sergio I, papa, che, di origine siriaca, si adoper\u00f2 con tutte le forze per l'evangelizzazione dei Sassoni e dei Frisoni e ricompose molte controversie e discordie, preferendo morire piuttosto che approvare gli errori. \u00bb"}
{"id": "46126", "revid": "118771467", "url": "https://it.wikipedia.org/wiki?curid=46126", "title": "Tastiera (cordofoni)", "text": "La tastiera, in buona parte dei cordofoni \"ad arco\" e \"a pizzico\", \u00e8 una superficie in legno su cui \u00e8 possibile premere una o pi\u00f9 corde per determinarne la nota eseguita, modificando l'intonazione di base data dalla corda suonata \"a vuoto\". Negli archi e nelle famiglie delle chitarre e dei liuti la tastiera corrisponde al manico dello strumento.\nDescrizione.\nLa tastiera pu\u00f2 avere i \"tasti\" oppure esserne priva, come nel caso del violino. Nelle chitarre, nei mandolini e altri consimili i tasti sono delimitati da traversine metalliche (generalmente ottone con una percentuale di nickel o, in alcuni casi, completamente in acciaio), perpendicolari alla direzione delle corde, e posizionati (solitamente) secondo il temperamento equabile; nei liuti e nelle viole da gamba vengono invece usati legacci in budello.\nPer la costruzione della tastiera \u00e8 preferibile un legno duro e resistente all'usura, come l'ebano, il palissandro o l'acero. Nella tastiera in acero deve essere applicata una vernice trasparente per proteggere questo legno dal colore molto chiaro."}
{"id": "46127", "revid": "124832884", "url": "https://it.wikipedia.org/wiki?curid=46127", "title": "Papa Giovanni VI", "text": "Biografia.\nNativo di Efeso, ascese al trono papale meno di due mesi dopo la morte di papa Sergio I, venendo consacrato il 30 ottobre 701, e per una singolare coincidenza storica l'inizio del suo pontificato ricalc\u00f2 avvenimenti analoghi a quelli del suo predecessore.\nPer motivi non ben chiari, il nuovo imperatore di Costantinopoli Tiberio III nutriva una forte ostilit\u00e0 nei confronti di Giovanni e, forse con l'intenzione di arrestarlo, invi\u00f2 a Roma l'esarca d'Italia Teofilatto. Come era gi\u00e0 avvenuto nel 692, le milizie delle varie province d'Italia, comprese quelle bizantine di Ravenna, accorsero per difendere la citt\u00e0 e il papa, insieme alla popolazione romana. Osserva il Rendina che \"il sentimento di devota soggezione degli abitanti di Roma e dell'Italia in genere all'impero era svanito ed invece era sempre pi\u00f9 desto una sorta di sentimento pseudonazionale.\". Il papa si comport\u00f2 come Sergio I: prese sotto la sua protezione Teofilatto, impedendogli di usare violenza contro i romani e lo fece allontanare da Roma senza che le milizie accorse a sua protezione gli arrecassero alcun danno. Con la consueta attenta capacit\u00e0 di analisi storica, il Gregorovius nota che \"i papi in quest'epoca non erano ancora investiti di alcun potere temporale, sebbene esercitassero gi\u00e0 sull'Italia un'influenza maggiore di quella esercitata dall'esarca. Essi si protestavano continuamente sudditi dell'imperatore ...; se l'Italia si fosse affrancata troppo presto da Costantinopoli, dove risiedeva allora l'autorit\u00e0 dell'impero romano, ci\u00f2 sarebbe avvenuto unicamente a vantaggio dei Longobardi\".\nE infatti i Longobardi, peraltro gi\u00e0 convertiti al cattolicesimo, guidati dal duca Gisulfo I di Benevento, stavano occupando, con metodi violenti, la Campania. In parte con la persuasione e in parte con la cessione di oro, Giovanni riusc\u00ec ad indurre Gisulfo ad abbandonare l'impresa e a ritirarsi dai territori dell'impero. \"Ancora una volta\", conclude di nuovo il Rendina, \"il vescovo di Roma si era sostituito a un \"dux\" bizantino, trattando la pace\".\nNon sono pervenute ulteriori rilevanti notizie sul pontificato di Giovanni VI, che mor\u00ec l'11 gennaio 705, e fu sepolto in San Pietro."}
{"id": "46128", "revid": "267975", "url": "https://it.wikipedia.org/wiki?curid=46128", "title": "Esarca", "text": "Esarca o Esarco (in latino: \"exarchus\", in greco: \u1f14\u03be\u03b1\u03c1\u03c7\u03bf\u03c2) \u00e8 stato un titolo utilizzato in diverse epoche e luoghi:\nIl titolo deriva dal greco \u1f10\u03be-, particella intensiva, e \u1f00\u03c1\u03c7\u03cc\u03c2, \"capo\", ad indicare un amministratore di grado superiore.\nEsarchi bizantini.\nNel pi\u00f9 antico significato del termine, un esarca era un ufficiale imperiale di basso rango, il comandante di una formazione di sei cavalieri. Il termine era inoltre usato con il significato generico di \"comandante militare\" (indipendentemente dall'effettivo grado ufficiale detenuto o della nazione servita) nelle cronache popolari redatte in greco, come quelle di Giovanni Malala e di Teofane Confessore, in cui il termine \"exarchos\" ricorre spesso riferito sia ai generali bizantini (come Narsete) sia a quelli nemici. Anche il futuro imperatore Foca, quando si ribell\u00f2 all'imperatore legittimo Maurizio (602), deteneva la carica di \"exarchos\" nei Balcani.\nInvece nelle province occidentali dell'Impero, a partire dagli anni ottanta del VI secolo, esarchi vennero detti i vicer\u00e9 imperiali che governavano i territori d'oltremare frutto delle grandi conquiste del regno di Giustiniano; si trattava di territori che, per la loro particolare posizione geografica rispetto alla capitale, necessitavano di un particolare regime di autonomia amministrativa e autosufficienza militare. Vennero dunque creati due esarcati: l'Esarcato d'Italia (584-751), con capitale Ravenna e giurisdizione su tutti i territori bizantini della penisola, e un Esarcato d'Africa (591-698), con capitale Cartagine e giurisdizione estesa anche su Sardegna, Corsica e territori bizantini in Spagna meridionale. In precedenza, gli Esarcati d'Italia e di Africa venivano chiamati Prefettura del pretorio d'Italia (553-584) e Prefettura del pretorio d'Africa (534-591).\nLa carica di \"Esarca\" nella sua nuova accezione di vicer\u00e9 si ritiene sia stata creata intorno al 584 dall'imperatore Maurizio. Esso costituiva la nuova massima autorit\u00e0 civile e militare dell'Italia e dell'Africa bizantine (in Africa l'esarcato venne introdotto nel 591 circa); il \"Prefetto del pretorio\" continu\u00f2 comunque ad esistere come funzionario civile subordinato all'esarca fino alla met\u00e0 del VII secolo. La riforma degli esarcati, tuttavia, fu il risultato di un'evoluzione graduale e non di un cambiamento repentino. Gi\u00e0 all'epoca di Giustiniano, le cariche di prefetto del pretorio d'Africa e di \"magister militum Africae\" in pi\u00f9 occasioni furono ricoperte dalla stessa persona, che diventava di fatto la massima autorit\u00e0 sia civile che militare della prefettura del pretorio d'Africa; in Italia, invece, Giustiniano mantenne la divisione dei poteri civili e militari in due persone distinte, ma in ogni caso il generalissimo (\"strategos autokrator\"), la massima autorit\u00e0 militare nella Penisola, tendeva a usurpare prerogative delle autorit\u00e0 civili. Anche sotto i successori di Giustiniano, questa tendenza prosegu\u00ec. La riforma degli esarcati sembrerebbe dunque solo un mero cambiamento di denominazione della massima autorit\u00e0 militare, pi\u00f9 che una vera e propria riforma, come conferma il fatto che i poteri militari dell'esarca coincidessero in massima parte con quelli goduti dallo \"strategos autokrator\" di et\u00e0 giustinianea.\nLa prima menzione della presenza di un esarca a Ravenna \u00e8 in una lettera del 584 di Papa Pelagio II; la suddetta lettera menziona un patrizio romano di nome Decio, senza chiarire se fosse lo stesso esarca citato altrove nella lettera; secondo alcuni studiosi, Decio sarebbe da identificare con l'innominato esarca citato nella stessa lettera, mentre altri studiosi ritengono che egli fosse semplicemente un patrizio romano inviato in ambasceria dal senato romano presso l'esarca. La prima menzione della presenza di un esarca a Cartagine \u00e8 invece in una lettera di papa Gregorio I del 591. Comunque, alcuni studiosi (come ad esempio Borri) hanno avanzato dubbi sull'effettiva esistenza di un esarcato d'Africa, in quanto l'esistenza di un esarca di Cartagine (Gennadio) \u00e8 attestata solo nelle epistole di papa Gregorio I, mentre altre fonti chiamano i governatori di Cartagine \"magistri militum\" (nelle fonti greche \"strategos\") o \"patricii\". Lo stesso Gennadio, definito \"esarca\" soltanto da Gregorio I, in un'epigrafe risulta avere invece il titolo di \"patricius\" o \"magister militum\". Altri governatori definiti \"esarchi d'Africa\" dalle fonti moderne (ad esempio Eraclio il Vecchio e Gregorio il Patrizio) nelle fonti primarie risultano avere invece il titolo di \"patricius\", o \"magister militum\", ma non vengono mai definiti esplicitamente esarchi. Non \u00e8 quindi da escludere che Gregorio I in quella lettera abbia usato un termine dalla valenza non ufficiale, chiamando \"esarca\" chi in realt\u00e0 deteneva la carica di patrizio o \"magister militum\".\nDi solito gli Imperatori assumevano come esarchi degli eunuchi, di norma di origini orientali, in quanto godevano maggiormente della fiducia del sovrano, non potendo, proprio in quanto eunuchi, aspirare al trono. Di norma, insieme al titolo di esarca, assumevano anche la dignit\u00e0 di \"patricius\" ed erano selezionati tra i pi\u00f9 alti dignitari palatini. I territori posti sotto il controllo dell'esarca vennero a loro volta ripartiti in circoscrizioni territoriali pi\u00f9 piccole, rette da \"duces\" o \"magistri militum\".\nL'esarca risiedeva a Ravenna nel palazzo sacro di Teodorico, mentre la sua residenza temporanea a Roma si trovava sul colle Palatino. Egli era posto a capo degli eserciti, dell'amministrazione della giustizia e delle finanze, si occupava dei lavori pubblici, nonch\u00e9 della conclusione di accordi diplomatici, come quella di un armistizio, anche se non poteva concludere paci o alleanze, prerogative esclusive dell'Imperatore. Aveva anche il potere di nominare tutti i funzionari suoi sottoposti, tranne quelli inviati in Italia dall'Imperatore o sottoposti all'autorit\u00e0 del prefetto del pretorio d'Italia. All'esarca spettava infine il compito di ratificare l'elezione del Papa, privilegio risalente alla fine del VII secolo.\nGli esarchi godevano di ampi poteri, che gli imperatori tentarono di controbilanciare con diverse misure. Prima di tutto, la nomina dell'esarca da inviare in Italia spettava all'Imperatore, che faceva s\u00ec inoltre che il mandato fosse tendenzialmente breve, per impedirgli di acquisire un potere eccessivo. Inoltre, le sentenze dell'esarca potevano essere annullate in un qualunque momento dal tribunale dell'Imperatore. Altre forme di controllo sull'esarca erano rappresentate dall'invio di commissari speciali da Costantinopoli per indagare sul suo operato e dall'obbligo da parte dell'esarca di inviare periodicamente rapporti a Costantinopoli per informare l'Imperatore della situazione in corso. Inoltre, su temi delicati, come quello religioso, gli esarchi non avevano completa libert\u00e0 di iniziativa, ma di norma dovevano attenersi alle disposizioni dell'Imperatore.\nQuesto sistema di controllo risult\u00f2 efficace nella maggioranza dei casi, ma in due di essi, quelli di Eleuterio e di Olimpio, l'esarca si rivolt\u00f2 all'Imperatore, cercando di proclamare la propria indipendenza. Tra questi, si ricorda l'esarca d'Italia Eleuterio, che nel 619 tent\u00f2 di restaurare l'Impero d'Occidente, cercando di farsi incoronare \"Imperatore romano\" dal Senato di Roma; tuttavia, prima di raggiungere la Citt\u00e0 Eterna, l'esarca ribelle venne ucciso dai soldati rimasti fedeli all'Imperatore legittimo Eraclio.\nIn ogni modo, nonostante dal punto di vista teorico i loro poteri fossero cos\u00ec ampi, di fatto, a partire dalla fine del VII secolo, gli esarchi cominciarono a perdere il controllo degli eserciti, costituiti soprattutto da Italici reclutati localmente, che spesso si rivoltarono in difesa del Papa. Se quindi, in un primo momento, l'esarca poteva imporre la propria volont\u00e0 sul Pontefice, come nel caso di Teodoro I Calliope che nel 653 deport\u00f2 in Oriente Papa Martino I, a partire dalla fine del VII secolo, fu costretto a negoziare con esso, non godendo pi\u00f9 del supporto incondizionato degli eserciti, che gli obbedivano solo se i loro interessi coincidevano. Il rafforzarsi del potere del Papato e l'opposizione delle aristocrazie locali, a cui si aggiunse l'insubordinazione dell'esercito, furono dunque fattori destabilizzanti che limitarono in misura sempre maggiore l'effettiva autorit\u00e0 dell'esarca.\nLa carica di Esarca scomparve a causa della graduale perdita dei territori occidentali; gi\u00e0 nel 698 non esisteva pi\u00f9 un esarcato (e di conseguenza un esarca) d'Africa a causa della conquista di Cartagine e di tutto il Nord Africa bizantino ad opera degli Arabi; nel 751 i Longobardi conquistarono Ravenna e posero fine anche all'Esarcato d'Italia.\nEsarchi delle Chiese orientali.\nSignificato antico.\nNell'organizzazione ecclesiastica dell'Impero d'Oriente, l'esarca della divisione politica chiamata \"diocesi\" aveva, nel IV e V secolo lo stesso rango del \"primate\", una carica dignitaria intermedia tra il patriarca e il vescovo metropolita. Il termine \"patriarca\" venne formalmente ristretto, dopo il 451, ai vescovi a capo delle poche citt\u00e0 pi\u00f9 importanti.\nSignificato moderno.\nOggigiorno, nella Chiesa ortodossa e orientale cattolica, l'esarca \u00e8 un alto prelato: un ispettore di monasteri, un deputato del patriarca o, in molti casi, colui che governa una chiesa all'estero per conto del Patriarcato: gli ortodossi serbi, rumeni, bulgari, ed altri, hanno tutti un esarcato negli USA. L'esarca del patriarcato di Gerusalemme viene detto \"Esarca del Santo Sepolcro\". Nella Chiesa ortodossa russa sono istituiti tre esarchi: l'esarca di Bielorussia con sede a Minsk; l'esarca del Sud-Est asiatico, con sede a Singapore; e l'esarca di Filippine-Vietnam, con sede a Manila.\nIl titolo di esarca \u00e8 utilizzato anche presso le Chiese cattoliche di rito orientale."}
{"id": "46134", "revid": "4", "url": "https://it.wikipedia.org/wiki?curid=46134", "title": "Deejay", "text": ""}
{"id": "46135", "revid": "1226", "url": "https://it.wikipedia.org/wiki?curid=46135", "title": "Paolo Caliari", "text": ""}
{"id": "46136", "revid": "1226", "url": "https://it.wikipedia.org/wiki?curid=46136", "title": "Il Veronese", "text": ""}
{"id": "46137", "revid": "125466693", "url": "https://it.wikipedia.org/wiki?curid=46137", "title": "Papa Giovanni VII", "text": "Omonimo del predecessore Giovanni VI, era anch'egli di origine greca (di Rossano, da dove verr\u00e0 un altro Giovanni greco, Giovanni XVI). Figlio di Platone e di Blatta, il padre era il principale funzionario addetto alla custodia del palazzo imperiale sul Colle Palatino. Giovanni VII, dunque, \u00e8 il primo Papa figlio di un funzionario bizantino. Uomo eloquente, erudito e dotato di sensibilit\u00e0 artistica, compose un'epigrafe in versi in ricordo del padre e fece erigere un monumento commemorativo per i genitori con un'iscrizione toccante e molto umana.\nBiografia.\nNonostante l'ascendenza bizantina, ebbe ottimi rapporti con i Longobardi; il re Ariperto II infatti arriv\u00f2 a restituire alla Chiesa di Roma dei possedimenti terrieri di grande valore sulle Alpi Cozie incamerate dal re Rotari durante la conquista della costa ligure al tempo di Papa Giovanni IV.\nNel 705 l'imperatore Giustiniano II era riuscito a rioccupare il trono di Costantinopoli da cui era stato deposto dieci anni prima, e riprese i rapporti con il papa da dove erano stati interrotti, cercando cio\u00e8 di ottenere il benestare pontificio ai decreti del \"Concilio Quinisesto\" del 692. Ma mentre a quell'epoca aveva usato le maniere forti con papa Sergio I (e gli avvenimenti che ne erano seguiti avevano portato alla sua deposizione) questa volta tent\u00f2 un approccio pi\u00f9 accomodante, chiedendo al papa di controfirmare solo le deliberazioni che riteneva valide e ortodosse. \"Timido per umana fragilit\u00e0\", come lo definisce il \"Liber Pontificalis\", Giovanni non ebbe coraggio di pronunciarsi, e rimand\u00f2 il tutto a Costantinopoli, senza accettare n\u00e9 rifiutare alcunch\u00e9.\nPer un certo periodo sembra che Giovanni scelse di lasciare l'episcopio lateranense per trasferirsi nel Palazzo del Palatino, nella Domus Tiberiana da cui provengono bolli su laterizi con una croce introduttiva e il nome \"Iohannes\" in greco (nell'VIII secolo la produzione di laterizi, anche se molto contenuta, continuava ad essere gestita da un potere papale che aveva ormai anche prerogative imperiali). Tale trasferimento ebbe comunque un significato politico di grossa portata, perch\u00e9 il Palatino era un luogo in grado di offrire maggiore protezione sia nei confronti del duca bizantino che nel caso dell'arrivo dei Longobardi.\nIl pontefice fece erigere a San Pietro una cappella (o oratorio) dedicata alla Veronica. Quest'immagine fu definita successivamente il vero volto di Cristo. Oltre a restaurare chiese, come ad esempio quella di Santa Maria Antiqua ai piedi del Palatino, Giovanni le adorn\u00f2 con mosaici e affreschi, alcuni dei quali includevano raffigurazioni della sua persona (\u00e8 infatti il primo papa di cui si hanno raffigurazioni realizzate mentr'era in vita, e dunque attendibili). Fece anche erigere la \"cappella della Vergine Maria\", all'interno della Basilica di San Pietro, e cur\u00f2 il restauro del monastero di Subiaco, che era stato distrutto un secolo prima dai Longobardi. \nGiovanni mor\u00ec nella sua nuova residenza il 18 ottobre 707 all'et\u00e0 di 57 anni e fu sepolto in San Pietro, nella cappella da lui dedicata alla Vergine."}
{"id": "46138", "revid": "327773", "url": "https://it.wikipedia.org/wiki?curid=46138", "title": "Achill Island", "text": "Achill Island (in gaelico irlandese: \"Acaill\"; \"Oile\u00e1n Acla\") \u00e8 l'isola pi\u00f9 grande al largo dell'Irlanda. Fa parte della Contea di Mayo, nella Repubblica d'Irlanda, ed \u00e8 situata a ridottissima distanza dalle coste occidentali della propria contea.\n\u00c8 collegata, infatti, alla terraferma da un piccolo ponte levatoio, il \"Michael Davitt Bridge\", tra i villaggi di Achill Sound e Polranny.\nAchill Island \u00e8 meta in estate di folti gruppi di turisti, molti dei quali amanti del surf.\nHa una popolazione di 2.700 abitanti ed un'area di 147\u00a0km\u00b2.\nL'87% del territorio dell'isola \u00e8 formato da brughiere. Molte delle strutture di Achill sono al di l\u00e0 del ponte, nella penisola di Corraun, che viene spesso considerata come Achill: gli abitanti dell'isola chiamano spesso Achill anche quel territorio, e gli abitanti di Corraun spesso si appellano come \"Achill people\".\nGeografia.\nAchill Island presenta un territorio piuttosto particolare, caratterizzato da montagne, alte scogliere e spiagge lunghissime. Il terreno \u00e8 caratterizzato quasi prevalentemente da torbiere e brughiere a erica, o semplicemente pietra.\nAchill Head \u00e8 uno dei punti pi\u00f9 occidentali di tutta l'Irlanda, oltre che dell'isola stessa, mentre molto impervia \u00e8 la montagna di Slievemore a nord. Accanto allo Slievemore, appena dietro la spiaggia di \"Keem\", si innalza un monte particolare, chiamato Croaughan, le cui pendici settentrionali cadono direttamente in mare formando quelle che molti considerano le scogliere pi\u00f9 alte d'Europa: questo record tuttavia viene spesso attribuito alle Slieve League in Donegal, anche se pi\u00f9 basse, perch\u00e9 pi\u00f9 note e di pi\u00f9 facile accesso. In realt\u00e0 le scogliere pi\u00f9 alte d'Europa sono in Norvegia.\nA distanza molto ravvicinata da Achill Island, poco pi\u00f9 a sud, sorge nell'oceano un piccolo isolotto noto come \"Achill beg\" (dal gaelico \"Acaill beigh\", che significa \"piccola Achill\"). Gli abitanti di questa piccola isola, ormai disabitata, furono trasferiti su Achill negli anni sessanta.\nMonumenti e luoghi d'interesse.\nAchill Island \u00e8 famosa per molti punti visitati regolarmente dai turisti. Lasciato il villaggio di \"Achill Sound\" si pu\u00f2 scegliere se intraprendere il percorso noto come \"Atlantic Drive\", una strada impervia su montagne a picco sul mare, molto suggestiva (celebri le \"scogliere di Minaun\"), o proseguire dritti verso altre localit\u00e0 come Keel, apprezzatissima spiaggia ideale per il surf, o \"Keem\", spiaggia pi\u00f9 piccola ma particolarmente spettacolare in quanto racchiusa fra due montagne, una piuttosto bizzarra, la \"Moytoge Head\" che finisce interamente in mare con la sua forma tonda. Al largo di questa baia nuotano numerosi gli squali elefanti (\"Cetorhinus maximus\"), innocui per l'uomo.\nAlle pendici dello \"Slievemore\" inoltre sorge un villaggio disabitato (\"Deserted Village\") lasciato intatto dopo che fu abbandonato e distrutto durante la \"Great Famine\" (Grande carestia), ma la zona \u00e8 ricchissima anche di tombe neolitiche di circa 5000 anni fa. Presente anche una torre Martello della Prima guerra mondiale costruita dagli inglesi per evitare attacchi tedeschi e francesi. Poco distante da Keel si trova Cathedral Rocks, strabiliante scogliera scolpita dal mare e dal vento.\nDemografia.\nLa tabella che segue riporta dati sulla popolazione dell'isola tratti dal libro \"Discover the Islands of Ireland\" (Alex Ritsema, Collins Press, 1999) e dai censimenti irlandesi. I dati censuari in Irlanda prima del 1841 non sono considerati completi n\u00e9 sufficientemente affidabili.\nEconomia.\nL'economia dell'isola \u00e8 basata quasi interamente sul turismo, nonostante qualche sporadico tentativo di impiantare delle piccole industrie. Senza le sovvenzioni e le rimesse di tanta gente del luogo emigrata negli Stati Uniti o in altre parti del mondo, non ci sarebbe senz'altro l'attuale popolazione, che continua comunque a trasferirsi altrove in Irlanda per gli effetti dello sviluppo economico della cosiddetta Celtic Tiger.\nL'agricoltura \u00e8 scarsissima, questo a causa del terreno impervio, mentre la pesca, che in passato \u00e8 stata la principale risorsa economica del luogo, sta perdendo sempre pi\u00f9 d'importanza. Sopravvive ancora il piccolo allevamento, pi\u00f9 che altro di ovini."}
{"id": "46140", "revid": "6923", "url": "https://it.wikipedia.org/wiki?curid=46140", "title": "IPod mini", "text": "LiPod mini \u00e8 un lettore digitale di audio sviluppato e commercializzato dalla Apple Inc..\n\u00c8 stata interrotta la produzione il 7 settembre 2005, per poi essere rimpiazzato con l'iPod nano.\nCaratteristiche.\nL'iPod mini misura 91 per 51 per 14 millimetri e pesa 103 grammi. Al di sopra della rotella \u00e8 presente uno schermo LCD monocromatico 138x110 pixel, il quale mostra un menu e le varie informazioni della traccia audio in riproduzione.\nMonta la stessa rotella touch dell'iPod di terza generazione, anche se, invece che avere quattro bottoni posizionati sopra la rotella, essi sono stati ridisegnati come interruttori meccanici al di sotto di quest'ultima. Per usare uno dei quattro bottoni, l'utente doveva premere fisicamente i bordi interni della rotella, sopra uno dei quattro pulsanti. Come la precedente, la rotella \u00e8 stata disegnata dalla Synaptics per Apple.\nSotto l'iPod mini si trova l'aggancio per il connettore proprietario, che consente di collegare l'iPod al computer tramite USB o FireWire. Nella parte superiore dell'iPod mini si trovano il jack per collegare le cuffie e un connettore per le varie espansioni.\nCome l'iPod, l'iPod mini supporta le codifiche MP3, AAC, WAV, AIFF, e Apple Lossless Encoding. \u00c8 molto integrato con i computer Apple, infatti pu\u00f2 sincronizzarsi con diversi programmi presenti nel sistema operativo. Ovviamente il programma pi\u00f9 importante \u00e8 quello dedicato alla gestione della libreria musicale e infatti l'iPod, appena collegato, si sincronizza con iTunes e ovviamente si integra perfettamente con iTunes Music Store.\nPrima generazione.\n\u00c8 stato presentato il 6 gennaio 2004 e pubblicato il 20 febbraio dello stesso anno. Disponibile nei colori argento, blu, verde, rosa e oro.\nSeconda generazione.\nUna seconda generazione \u00e8 stata annunciata il 23 febbraio 2005 e rilasciata lo stesso giorno. Disponibile nei colori argento, blu, verde e rosa: non viene pi\u00f9 prodotto nel colore oro.\nPolemiche.\nInizialmente, l'iPod mini doveva essere disponibile in Europa per aprile, ma l'elevatissima domanda del mercato americano ha azzerato le scorte, costringendo Apple a posticipare la data di consegna in Europa a luglio. Questo ha creato malumori tra gli utenti Apple europei."}
{"id": "46143", "revid": "3115", "url": "https://it.wikipedia.org/wiki?curid=46143", "title": "Indice sintetico di costo", "text": "L'indice sintetico di costo, o indicatore sintetico di costo (ISC), detto anche tasso annuo effettivo globale (TAEG) \u00e8 l'indicatore di tasso di interesse di un'operazione di finanziamento (es. erogazione di credito) come ad esempio prestito, o acquisto rateale di beni o servizi. \u00c8 espresso in percentuale e indica il costo effettivo del finanziamento ed \u00e8 stato introdotto dalla direttiva europea 90/88/CEE.\nEsso rappresenta il costo effettivo dell'operazione espresso in percentuale che il cliente deve alla societ\u00e0 che ha erogato il prestito o il finanziamento. Detto in poche parole il TAEG racchiude contemporaneamente il tasso d'interesse in regime di capitalizzazione composta, sia le spese accessorie della pratica (spese d'istruttoria, imposte di bollo, ecc.).\nDisciplina normativa.\nLa direttiva 2014/17/UE definisce ipotesi e formula esatta di calcolo del TAEG, vincolanti e uniformi in tutta l'Unione europea.\n\u00c8 stato introdotto nel sistema normativo italiano, per la prima volta, dalla deliberazione del Comitato interministeriale per il credito e il risparmio n. 10688 del 4/03/2003, art. 9 comma 2, che ha demandato a Banca d'Italia di individuare quali siano le operazioni e i servizi a fronte dei quali detto indice, \"comprensivo degli interessi e degli oneri che concorrono a determinare il costo effettivo dell'operazione per il cliente\", debba essere segnalato, nonch\u00e9 la formula per rilevarlo. \nPer effetto delle nuove disposizioni di Banca d'Italia sulla trasparenza in adempimento della direttiva europea EU 2008/48/CE, dal 1\u00ba giugno 2011 il calcolo del TAEG comprende anche le spese connesse al conto corrente di appoggio se obbligatorio.\nTAN + spese di istruttoria e documentazione + spese gestione pratica + bolli + imposte + spese conto corrente = TAEG\nCalcolo finanziario.\nIl calcolo del TAEG/ISC consiste nel trovare quel tasso di interesse che rende uguali la somma del credito concesso al cliente, con la somma complessiva che il cliente dovr\u00e0 rimborsare alla scadenza. Lo scopo \u00e8 infatti dare al cliente un unico indicatore di interesse che comprenda non solo il tasso effettivo di interesse sul prestito, ma anche tutte le spese accessorie.\nI parametri che determinano il TAEG o ISC sono fissati per legge. In particolare, oltre alla struttura del rimborso finanziario, rientrano a far parte del calcolo di questo tasso tutte le spese accessorie obbligatorie inerenti all'atto del finanziamento, ovvero:\nNon rientrano invece a far parte dei parametri che incidono sul TAEG:\nIn regime di interesse composto, l'equazione che definisce il TAEG \u00e8 definita uguagliando prestiti e rimborsi in formula_1 e calcolando per formula_2 (il TAEG sar\u00e0 l'formula_2 calcolato dall'equazione finale):\nformula_4\ndove formula_5 \u00e8 il numero delle rate, formula_6 gli importi delle rate periodiche, formula_7 le spese periodiche, formula_8 \u00e8 l'espressione della cadenza delle rate normalizzata al periodo in base al quale \u00e8 espresso l'interesse formula_2, formula_10 rappresenta il valore attuale del prestito e formula_11 rappresentano le spese iniziali. Cosicch\u00e9 la seconda parte dell'equazione rappresenta la somma effettivamente ricevuta in prestito.\nSe, come spesso accade, le quote formula_6 e formula_7 sono periodiche e costanti, si pu\u00f2 scrivere:\nformula_14\nConsiderando il caso di rate mensili (se l'interesse formula_2 \u00e8 quello annuale, formula_16), si ha\nformula_17\nRicordando che la ridotta formula_5-esima di una serie geometrica di ragione formula_19 \u00e8 esprimibile come\nformula_20\nsi pu\u00f2 scrivere\nformula_21\nNel caso in cui si abbia un certo periodo di preammortamento quantificabile in formula_22 mensilit\u00e0, si ha\nformula_23\ne nel caso di rate mensili costanti e con l'interesse annuale si ha\nformula_24\nformula_25\nIl TAEG \u00e8 l' formula_2 calcolato in base a questa equazione.\nPrecisazioni.\nAll'interno del TAEG rientrano le commissioni di massimo scoperto o altre commissioni assimilabili collegate all'erogazione del credito come previsto dalla legge 108/96 (legge antiusura).\nLa formula dell'ISC (tasso interno di rendimento di una serie di flussi finanziari abbreviato TIR) con preammortamento, viene integrata in questi termini, in quanto comprende anche la componente delle quote di soli interessi:\nformula_27\ncon una rateizzazione mensile di tutte le scadenze del finanziamento ove \"i\" \u00e8 il tasso semplice su base annua:\nformula_28\nTale formalizzazione non permette molte semplificazioni. Va anche detto che in ogni caso tali formule seppur semplificate debbono essere sempre risolte per interpolazione provando per valori di formula_29 all'interesse nominale, interesse nominale utilizzato per il calcolo della rata.\nPer poter avere un indice di tale natura (TIR Tasso interno di rendimento), che sia raffrontabile, tutte le componenti di costo relative a un finanziamento debbono essere prevedibili e conoscibili a priori. Le commissioni di massimo scoperto, o comunque i costi che risultano connessi in caso di pagamento attraverso lo scoperto di conto corrente non sono componenti n\u00e9 prevedibili n\u00e9 del tutto conoscibili a priori. Tale modalit\u00e0 di pagamento non dovrebbe avvenire in quanto si assume che il cliente metta sempre a disposizione la cifra in conto corrente per il pagamento. Detto questo, va precisato che i tassi di mora dei finanziamenti sotto forma di mutuo (rateizzati) sono anch'essi sottoposti alla legge antiusura e di norma sono ben lontani dai costi degli scoperti di c/c. Pertanto, il pagamento tramite scoperto di conto \u00e8 decisamente sconsigliato per gli stessi mutuatari, ai quali converrebbe invece chiedere espressamente di lasciare insoluta la rata sino al reperimento dei fondi necessari.\nLa direttiva 87/102/CE ha reso obbligatoria l'indicazione del TAEG nei contratti di credito. La direttiva ha lasciato agli Stati membri la decisione in merito al calcolo di questo indicatore (art. 1) I vari Stati membri, nel recepire la direttiva, hanno poi indicato una loro formula di calcolo per questo indicatore. \nAd esempio, il TAEG italiano \u00e8 un indice \"ex post\", che si misura in modo completamente diverso dal francese Taux Effectif G\u00e9n\u00e9ral, che \u00e8 invece un tasso \"ex ante\", noto al momento della firma del contratto.\nIl TAEG italiano utilizzato nei contratti di finanziamento sotto forma di mutuo, ove \u00e8 ben rappresentato il piano di ammortamento, \u00e8 assolutamente un tasso \"ex ante\". Non deve essere confuso con il tasso effettivo globale, calcolabile solo a posteriori: \u00e8 espressione del costo totale del credito espresso in percentuale annua. Differisce inoltre dal TAEG in quanto non contempla gli oneri finanziari ma comprende le spese per assicurazioni o garanzie anche quando queste non siano necessarie all'ottenimento del credito."}
{"id": "46144", "revid": "132266", "url": "https://it.wikipedia.org/wiki?curid=46144", "title": "TAEG", "text": ""}
{"id": "46145", "revid": "741067", "url": "https://it.wikipedia.org/wiki?curid=46145", "title": "ECHELON", "text": "Echelon (parola di origine francese, in italiano \"scaglione\") \u00e8 una denominazione utilizzata dai mass media e nella cultura popolare per descrivere la raccolta di \"signal intelligence\" (SIGINT) e analisi dei segnali gestita per conto dei cinque stati firmatari dell'accordo UKUSA di sicurezza (Australia, Canada, Nuova Zelanda, Regno Unito e gli Stati Uniti, noto come AUSCANNZUKUS o \"cinque occhi\"). \u00c8 stato anche descritto come l'unico sistema software che controlla il download e la diffusione della intercettazione di comunicazioni via satellite.\nPer estensione, la \"Rete Echelon\" indica il sistema mondiale d'intercettazione delle comunicazioni private e pubbliche.\nIl sistema venne per la prima volta portato all'attenzione pubblica dal direttore dell'Omega Foundation, Steve Wright, quando firm\u00f2 nel 2000 il rapporto della STOA (Scientific and Technologies Options Panel of the European Parliament) sull'argomento, dal titolo \"Prison technologies: An Appraisal of the Technologies of Political Control\": da quel momento indagini del Parlamento europeo, e non solo, approfondiranno ed estenderanno la ricerca sull'argomento.\nLe origini.\nLa commissione temporanea del Parlamento europeo descrive il sistema Echelon con queste parole:\nL'ex dipendente della NSA Margaret Newsham ha sostenuto di aver lavorato alla configurazione e all'installazione di software che costituisce il sistema ECHELON mentre lavorava alla Lockheed Martin, dal 1974 al 1984 a Sunnyvale in California e a Menwith Hill in Inghilterra. In quel periodo, secondo Newsham, il nome in codice Echelon era anche il nome della rete dei computer della NSA. Lockheed lo chiam\u00f2 \"P415\". I software del programma erano chiamati \"Silkworth\" e \"SIRE\". Un satellite chiamato \"Vortex\" serviva per intercettare le informazioni. Un'immagine, disponibile su internet, estrapolata da un lavoro di descrizione, mostra \"Echelon\" elencato insieme a molti altri nomi in codice.\nCreazione della struttura.\nL'infrastruttura satellitare \u00e8 stata insediata all'inizio degli anni sessanta (nel periodo della guerra fredda) con la messa in orbita di un gran numero di satelliti spia, ognuno dei quali prese il nome di una differente generazione tecnologica corrispondente a una cosiddetta \"costellazione\": ne sono alcuni esempi \"Ferret\", \"Canyon\", \"Rhyolite\" e \"Aquacade Ocelot\".\nResponsabile di questi progetti \u00e8 stata la \"National Security Agency\" (NSA), la principale agenzia di spionaggio statunitense che agiva in collaborazione con la CIA e il supersegreto \"National Reconnaissance Office\" (NRO).\nDopo il tramonto della guerra fredda, negli anni novanta sono stati approntati dei sistemi tecnologicamente pi\u00f9 evoluti, ovvero i satelliti spia di classe \"Trumpet\", \"Lacrosse\", \"KH11\", \"Mercury\" e \"Mentor\".\nI centri elaborazione dati terrestri si trovano a \"Menwith Hill\" (Gran Bretagna), a \"Pine Gap\" (Australia) e presso la \"Misawa Air Base\" (Honsh\u016b, Giappone). Il controllo esecutivo degli insediamenti \u00e8 gestito dagli Stati Uniti.\nA questi siti va aggiunta l'Isola di Ascensione (isola situata nell'Oceano Atlantico), che rappresenta (o rappresentava) una base strategica non citata tra i siti ufficiali del progetto Echelon.\nFunzionamento.\nEchelon utilizza le intercettazioni dei cavi sottomarini del genere Aquacade e Magnum per controllare tramite i suoi pi\u00f9 importanti centri di invio le trasmissioni di Internet, in particolare lo smistamento di messaggi e-mail.\nData l'enorme mole di dati sorvegliata, impossibile da analizzare da parte di esseri umani, per intercettare i messaggi \"sospetti\" (inviati via e-mail, telefono, fax ecc.) viene utilizzato un sistema basato sull'identificazione di parole chiave e loro varianti, in grado anche di rintracciare l'impronta vocale di un individuo.\nNon si sa molto su come funzioni il meccanismo e di quali coperture goda: quello che \u00e8 certo \u00e8 che nel 1997, in seguito al processo di due ragazze pacifiste, in alcuni documenti e testimonianze, la British Telecom ha fatto sapere che tre linee a fibre ottiche (con la capacit\u00e0 di centomila chiamate simultanee ciascuna), passavano per il nodo di \"Menwith Hill\". La vicenda ha fatto capire che non si pu\u00f2 amministrare una societ\u00e0 di telecomunicazioni senza far parte del tavolo di Echelon. Gli accordi telefonici Echelon sono blindati, obbligano le compagnie telefoniche occidentali ad assegnare la sicurezza delle aziende a uomini del controspionaggio. In Italia, per esempio, Marco Bernardini, testimone chiave dell'inchiesta sui dossier illegali raccolti dalla Security Pirelli-Telecom, effettu\u00f2 intercettazioni per conto di Echelon sull'Autorit\u00e0 Antitrust ed ebbe accesso ai dati di Vodafone e Wind.\nSu Echelon sono state sollevate, negli anni, numerose interpellanze al Parlamento europeo, il quale ha aperto nel 2001 una commissione temporanea sul caso.\nSempre il Parlamento europeo, alla vigilia degli attentati alle torri gemelle, deliber\u00f2 una serie di contromisure per contrastare Echelon.\nIn passato si \u00e8 sospettato che il sistema possa essere stato utilizzato anche per scopi illeciti, come lo spionaggio industriale, a favore delle nazioni che lo controllano, a discapito delle aziende di altri Paesi, anche se a loro volta aderenti alla NATO.\nCapacit\u00e0 operative.\nIl sistema era in grado di intercettare diversi tipi di comunicazioni, a seconda del mezzo utilizzato (ad esempio via radio, via satellite, via microonde, via onde radio o fibra ottica). Durante la seconda guerra mondiale e fino agli anni '50 le onde radio ad alta frequenza (HF) venivano spesso utilizzate per comunicazioni militari e diplomatiche, e potevano essere intercettate a grandi distanze. La crescita di comunicazioni satellitari attraverso l'utilizzo di satelliti geostazionari degli anni '60 diede un'ulteriore possibilit\u00e0 di intercettare le comunicazioni. Sempre il Parlamento europeo nel 2001 dichiar\u00f2: \nEchelon in Italia.\nIn Italia la notizia dell'esistenza della rete di monitoraggio globale Echelon \u00e8 stata oggetto di un'inchiesta del giornalista Claudio Gatti pubblicata sul nr.12 del settimanale economico IL MONDO del 20 marzo 1998. Quarantadue giorni dopo, il Capo del Governo Romano Prodi ha risposto in Parlamento ad una interrogazione dell'onorevole Domenico Carratelli del Partito Popolare Italiano sostenendo che il Governo italiano non era a conoscenza dell'esistenza di tale sistema di intercettazione (Camera dei Deputati seduta nr. 346 del 24 aprile 1998).\nNon \u00e8 stato mai confermato un coinvolgimento in Echelon della base USA di Gioia del Colle, nota per le vicende legate alla cosiddetta strage di Ustica.\nRecentemente si \u00e8 accertato il coinvolgimento della base USAF, in collaborazione con la CIA, a San Vito dei Normanni presso Brindisi, non pi\u00f9 operativa dal 1994. Nella zona era visibile fino alla fine degli anni novanta la struttura dell'antenna Wullenweber installata, un'antenna di tipo AN/FLR-9, in gergo \"gabbia degli elefanti\", del tutto simile a quella presente presso la base navale di Rota, in Spagna.\nLa base di San Vito era diventata operativa durante la prima met\u00e0 degli anni sessanta, con un raggio utile di intercettazione delle comunicazioni radio di 2.400\u00a0km.\nDieci anni dopo la chiusura della base brindisina, nel 2004, \u00e8 stata chiusa la base tedesca di Bad Aibling."}
{"id": "46146", "revid": "123249511", "url": "https://it.wikipedia.org/wiki?curid=46146", "title": "Core (Bibbia)", "text": "Core \u00e8 un personaggio della Bibbia, avversario di Mos\u00e8 e Aronne, di cui si raccontano le vicende nel Libro dei Numeri al capitolo XVI.\nCore, della trib\u00f9 dei Leviti, di Levi, e Dathan e Abiram, della trib\u00f9 di Ruben, mal sopportavano le prerogative sacerdotali e teocratiche che facevano capo a Mos\u00e8 e Aronne. Dopo aver raccolto duecentocinquanta israeliti insorsero contro i due capi affermando che \"Tutta la comunit\u00e0, tutti sono santi e il Signore \u00e8 in mezzo a loro; perch\u00e9 dunque vi innalzate sopra l'assemblea del Signore?\".\nLa prova.\nMos\u00e8 ed Aronne accettarono la sfida. Core, i suoi seguaci ed Aronne avrebbero tutti offerto al Signore incensi e profumi, davanti alla comunit\u00e0 di Israele riunita. La gloria del Signore apparve alla comunit\u00e0 e il Signore disse a Mos\u00e8 ed Aronne che l'avrebbe consumata all'istante. I due leader principali del popolo ebraico per\u00f2 implorarono il Signore di non punire l'intera comunit\u00e0 per la colpa di alcuni. Allora, dopo aver fatto allontanare la comunit\u00e0 dai 250 ribelli, Mos\u00e8 invoc\u00f2 il giudizio del Signore e, ancora mentre parlava a Dio con questa preghiera, immediatamente Core, Datam, Abiram, le rispettive famiglie e chi a loro si era \"attaccato\" sprofondarono sottoterra e scesero vivi agli inferi, inoltre un fuoco celeste dal Cielo divor\u00f2 i duecentocinquanta uomini che offrivano l'incenso.\nLa punizione e il perdono.\nNel capitolo XVII si narra il seguito della vicenda: con gli incensieri in bronzo dei ribelli venne rivestito l'altare del Signore e si stabil\u00ec che solo i discendenti di Aronne avrebbero potuto bruciare incenso in presenza del Signore. Il popolo per\u00f2 era rimasto turbato da quanto avvenuto ai ribelli il giorno prima e cominci\u00f2 ad adunarsi contro Mos\u00e8 ed Aronne. La nube del Signore cominci\u00f2 ad oscurare la tenda del convegno, dove stavano Mos\u00e8 ed Aronne, e il Signore disse che avrebbe consumato all'istante la comunit\u00e0. Mos\u00e8 allora disse ad Aronne di compiere il rito espiatorio per il popolo, per interrompere il flagello che gi\u00e0 stava cominciando. Aronne corse con l'incensiere in mezzo al popolo, mise l'incenso nel braciere e fece il rito espiatorio, fermando cos\u00ec il flagello, che per\u00f2 aveva gi\u00e0 causato la morte di 14700 persone - oltre a quelle morte per i fatti di Core, ponendosi [Aronne] \"...tra i vivi ed i morti...\""}
{"id": "46149", "revid": "298055", "url": "https://it.wikipedia.org/wiki?curid=46149", "title": "Topolino in guerra col Gatto Nip", "text": "Topolino contro il gatto Nipp (\"Mickey Mouse Vs. Kat Nipp\") \u00e8 un arco narrativo realizzato interamente da Floyd Gottfredson con l'aiuto di Earl Duvall, che ne ha anche realizzato il lettering originale.\nOriginariamente pubblicato come \"daily strip\" dal 19 gennaio al 25 febbraio del 1931, \u00e8 noto in Italia anche con il titolo di \"Topolino in guerra contro il gatto Nip\" (prima edizione nell'albo Mondadori \"Nel regno di Topolino\").\nTrama.\nLa storia presenta un Topolino discolo e bighellone che si aggira per una Topolinia che \u00e8 ancora un paesotto contadino che cerca di industrializzarsi, con l'unico intento di perdere tempo, combinare scherzi ed iniziare una \"faida\" con Nipp il gatto, reo di voler semplicemente conservare la propria \"privacy\" dall'invadente topo. Certamente \u00e8 un po' difficile non restare colpiti da un personaggio che, invece di aprire la porta e presentarsi alla citt\u00e0, lascia attaccata alla porta un guantone da \"boxe\", pronto a colpire in un occhio Topolino, o che attacca una trappola per topi alla sua coda o che gli elettrifica l'armatura con la quale si \u00e8 avvicinato per sbirciare in tutta sicurezza.\nQuindi, finalmente, nella striscia del 24 gennaio il gatto Nipp esce allo scoperto, presentandosi come quel terribile bullo dal pelo nero che si era intuito nelle strisce precedenti.\nA questo punto inizia la vera e propria battaglia, lanciata da un semplice, quanto diretto proclama:\nTopolino, da bravo testardo, non accetta la provocazione e, anzi, cerca con insistenza il confronto. Le prime fasi del \"match\" vanno a favore di Nipp che, nonostante tutti gli stratagemmi difensivi di Topolino, riesce ad annodare completamente la coda ed anche il naso. Sceso, quindi, cos\u00ec in basso che pi\u00f9 in basso non si pu\u00f2, Topolino decide di reagire e lo fa utilizzando la nepeta cataria, un liquore molto apprezzato dai gatti. Il topo utilizza la nepeta per ben tre volte, ed ogni volta gli annoda ben bene la coda, ma ogni volta Nipp esce da casa con la coda liscia e ben dritta. Ottenuta un'occasione (Nipp che, violino in braccio, canta alla luna), scopre che il suo nemico ha, nella sua baracca, un marinaio (Barnacle Bill) che, ogni volta, gli scioglie i nodi alla coda.\nGrazie alla nepeta, Topolino riesce prima ad ingraziarsi il marinaio, quindi, il giorno dopo, ad allontanarlo, in modo da dipingere la coda del gatto con dei pallini bianchi. Nonostante la colorazione, Nipp esce per le strade della citt\u00e0, ma Topolino avvisa un poliziotto di allontanarlo, perch\u00e9 la coda a pallini \u00e8 indice di una malattia contagiosa. Nipp, allora, commette un errore: sostituisce la coda con una fila di salsicce, che attirano tutti i cani dei dintorni, costringendolo a scappare. Alla fuga finale assiste, incredulo, un pesce gatto volante a bordo di un pallone aerostatico.\nE Topolino? Nelle tre strisce che concludono la storia, il nostro eroe si impegna a raddrizzare la sua coda, completamente annodata, ma tutti i suoi tentativi, alla fine, la lasciano senza nodi e floscia. Topolino, per\u00f2, non si d\u00e0 per vinto e se ne va con un palloncino che tiene sollevata da terra l'estremit\u00e0 della sua bella coda.\nCuriosit\u00e0.\nIl nome \"Kat Nipp\" \u00e8 un gioco di parole su \"Catnip\", nome comune della Nepeta cataria o erba gatta."}
{"id": "46150", "revid": "392652", "url": "https://it.wikipedia.org/wiki?curid=46150", "title": "Scramble", "text": "Lo scramble (o scrambling) \u00e8 un termine militare che definisce l'atto di far decollare un caccia intercettore per intercettare e identificare un aereo sconosciuto.\nIl termine fu introdotto durante la seconda guerra mondiale, nel corso della Battaglia d'Inghilterra, quando gli aerei da caccia britannici della Royal Air Force rimanevano in attesa delle segnalazioni da parte dei radar del sistema Chain Home incaricati di rilevare l'avvicinarsi di aerei tedeschi alla Gran Bretagna. Quando i radar individuavano aerei nemici in avvicinamento, ogni aeroporto del \"Dowding System\" riceveva una telefonata di allarme e agli equipaggi disponibili veniva dato l'ordine di \"scramble\".\nOgni minuto perso prima del decollo dei caccia, si sarebbe trasformato in un vantaggio per il nemico, in quanto pi\u00f9 tempo si aveva a disposizione, pi\u00f9 gli aerei britannici potevano raggiungere quote pi\u00f9 alte, da cui attaccare le formazioni in avvicinamento in condizioni di vantaggio. Ai piloti da caccia venivano date quota e altezza degli aerei in avvicinamento e una stima grossolana del numero.\nLa quota veniva comunicata con il termine \"Angels\" da cui la frase Angels One Five utilizzata per indicare aerei in avvicinamento a (e titolo di un film nel dopoguerra). Gli aerei non identificati erano noti come \"Bogeys\", mentre quelli confermati come nemici venivano chiamati \"Bandits\". L'ordine di scramble veniva comunicato ai piloti di guardia nella base con il suono di una campana. La NATO, a partire dal periodo guerra fredda, ha standardizzato delle procedure per la gestione della intercettazione e quindi degli \"scramble\".\nLa funzione, nota con il termine NATO di \"Quick Reaction Alert - QRA\" (dall'inglese: reazione rapida su allarme), si sviluppa nel \"NATO Integrated Air Defense System (NATINADS)\", il sistema integrato di difesa aerea della NATO. Del sistema integrato fanno parte i \"Control and Reporting Center (CRC)\", tipicamente le postazioni radar a terra o imbarcate sugli aerei radar \"Airborne Warning and Control System (AWACS)\". Le informazioni sono poi raccolte e le decisioni sul da farsi vengono prese dai \"Combined Air Operation Center (CAOC)\", cui spetta eventualmente il compito di lanciare lo \"scramble\" ai \"Quick Reaction Alert Assets for Intercepts (QRAI)\", cio\u00e8 gli aerei intercettori, o le batterie di missili antiaerei, che sono in stato di preallerta.\nLa difesa aerea in Italia.\nIn Italia, la difesa dello spazio aereo \u00e8 affidata all'Aeronautica Militare che incarica di questo compito il Comando Operazioni Aeree con sede a Poggio Renatico.\nIl Gruppo riporto e controllo difesa aerea ed il 22\u00ba Gruppo radar assicurano la parte relativa alla sorveglianza, all'identificazione ed al controllo insieme al Combined Air Operations Centre Torrejon, ente NATO responsabile d\u2019area del servizio di sorveglianza dello spazio aereo. Se viene segnalata una traccia radar sconosciuta, viene dato l'ordine di \"scramble\" agli intercettori che vengono diretti fino ad accertare l'identit\u00e0 del velivolo. Tale intervento, garantito da una coppia di Eurofighter Typhoon sempre pronti al decollo in massimo 10/15 minuti con copertura 24 ore su 24, 7 giorni su 7, \u00e8 svolto dal 4\u00ba Stormo di Grosseto, dal 51\u00ba Stormo di Istrana, dal 36\u00ba Stormo di Gioia del Colle e dal 37\u00ba Stormo di Trapani.\nIl 4\u00ba Stormo e il 51\u00ba Stormo hanno competenza sul Centro-Nord Italia mentre il Centro-Sud sono coperti dal 36\u00ba Stormo e dal 37\u00ba Stormo. In base ad accordi bilaterali, l'Italia ha il compito di assicurare la difesa dello spazio aereo di Slovenia ed Albania, attivit\u00e0 svolte rispettivamente dal 4\u00ba e dal 36\u00ba Stormo.\nTutti gli Stormi sono equipaggiati con velivoli caccia Eurofighter.\nNon sono pi\u00f9 utilizzati gli F-16ADV, resi al governo degli Stati Uniti in quanto finito il leasing di 47.000 ore di volo previsto dal Peace Caesar F-16 program."}
{"id": "46152", "revid": "345405", "url": "https://it.wikipedia.org/wiki?curid=46152", "title": "Canone della Bibbia", "text": "Il canone biblico \u00e8, nell'ambito ebraico e cristiano, l'elenco dei testi contenuti nella Bibbia, riconosciuti come ispirati da Dio e dunque sacri, normativi per una determinata comunit\u00e0 di credenti in materia di fede e di morale. La parola \"canone\" \u00e8 la traduzione del greco \u03ba\u03b1\u03bd\u1f61\u03bd (\"kanon\", letteralmente 'canna', 'bastone diritto'). Il termine in origine indicava un regolo, ossia una canna per misurare le lunghezze; da qui, gi\u00e0 in greco, il significato traslato di regola, prescrizione, catalogo ufficiale, modello.\nTra le differenti religioni e confessioni religiose si trovano notevoli diversit\u00e0 sia sul modo d'intendere l'ispirazione della Bibbia, sia sulle effettive liste dei libri considerati \"canonici\". Esistono pertanto diversi canoni:\nNon sono accolti nei canoni ebraico e samaritano i libri relativi a Ges\u00f9 identificati dai cristiani di comune accordo come \"Nuovo Testamento\". Le chiese cristiane accettano come parte di quello che chiamano l\"Antico Testamento\" tutti i libri inclusi in quello che gli ebrei denominano con l'acronimo di \"Tanakh\" ma hanno diverse vedute sulla qualifica di canonici da dare eventualmente a certi altri libri.\nI testi esclusi da una chiesa ma accolti da altre sono da essa chiamati \"apocrifi\".\nCanone ebraico.\nFormazione.\nLe modalit\u00e0 e le date di redazione dei testi biblici sono tuttora fonte di discussione fra gli studiosi, che hanno perlopi\u00f9 ipotizzato che molti testi siano rimasti in forma orale per secoli e solo successivamente siano stati posti in forma scritta fondendo frammenti o documenti preesistenti (ipotesi documentaria) con le tradizioni orali. Solo in corrispondenza con il ritorno in Giudea dei deportati ebrei dall'esilio babilonese, si rivel\u00f2 cruciale per il popolo d'Israele il passaggio dalla fase orale a quella scritta. Nel corso dei secoli i rabbini stabilirono il canone e il testo ufficiale dei libri che costituiscono oggi la Tanakh. Per impedire il diffondersi di varianti testuali, causate da errori scribali di copiatura o da piccole divergenze (ad esempio cronologiche), documentate per esempio nei Rotoli del Mar Morto e nelle traduzioni antiche, svilupparono regole ferree che garantiscono la corretta copiatura dei manoscritti della \"Torah\" e il continuo controllo su ogni singola lettera.\nLa lingua di tali testi era l'ebraico (in questo periodo era una lingua usata solo nel culto liturgico), l'aramaico (la lingua \"ufficiale\" diffusa in un po' tutto il vicino oriente) e il greco (che costituiva la lingua franca all'interno della sfera ellenista, parlata in particolare dalle comunit\u00e0 giudaiche nella diaspora in Egitto). Il contenuto e/o l'attribuzione pseudoepigrafa di questi apocrifi era legato ai testi della attuale \"Tanakh\".\nFissazione.\nFino al I secolo d.C. il Sinedrio non avvert\u00ec particolare urgenza nel definire chiaramente un canone dei testi sacri poich\u00e9 i testi maggiormente usati nella liturgia ufficiale erano i cinque testi della Torah e i Salmi. Per gli altri testi non erano necessarie particolari restrizioni o divieti ed il loro uso dipendeva dalla locale sinagoga. In molte sinagoghe della diaspora tuttavia la Settanta era parte integrante del culto, avendo affiancato ed a volte soppiantato la lettura dei testi in ebraico.\nTale nebulosa ma non problematica situazione mut\u00f2 radicalmente in seguito al progressivo diffondersi del cristianesimo, nel corso del I secolo. La nuova religione, che nei primi tempi non era un'alternativa all'ebraismo ma ne sembrava una emanazione, adottava la traduzione della Settanta piuttosto che gli originali testi ebraici. La nascente Chiesa inoltre stava componendo e imponendo lentamente i Vangeli, nuovi testi affiancati nell'uso liturgico ai tradizionali libri di quello che cominci\u00f2 a chiamare Antico Testamento, e le lettere di alcuni apostoli (soprattutto Paolo), anch'esse usate nella liturgia cristiana.\nQueste novit\u00e0 spinsero il Sinedrio a fissare con chiarezza il canone biblico ebraico. In passato gli studiosi ritenevano che ci\u00f2 fosse avvenuto verso la fine del I secolo d.C. Circa le circostanze di tale fissazione, molti studiosi contemporanei concordavano con lo storico giudeo-tedesco Heinrich Graetz, il quale nel 1871 ha ipotizzato che verso la fine del I secolo d.C. si sia svolto nella localit\u00e0 palestinese di Jamnia (dicitura inglese; ebraico \"Yavneh\" o \"Yabneh\"; latino \"Iamnia\") un vero e proprio concilio di rabbini farisei, con lo scopo di riorganizzare la comunit\u00e0 ebraica rimasta orfana del tempio di Gerusalemme, distrutto dai romani nel 70, e della guida della corrente religiosa antagonista dei sadducei, legati ad esso.\nContro la tesi di Graetz si sono espressi negli anni '60 gli studiosi Jack P. Lewis, Sidney Z. Leiman e molti altri, che hanno considerato quella del concilio come una mera ipotesi non documentabile con certezza dalle fonti. Secondo altri studiosi, infatti, \"tutti gli indizi indicano che il canone ebraico era gi\u00e0 chiuso al tempo di Ges\u00f9 e dei suoi apostoli\".\nGiuseppe Flavio, circa 50 anni dopo la morte di Ges\u00f9 e all'incirca al tempo del supposto concilio di Jamnia, scrive nel trattato \"Contra Apionem\": \"Presso di noi non si trovano miriadi di libri in contraddizione e in contrasto gli uni con gli altri ma solo 22 libri che descrivono tutto il corso del tempo; a buon diritto essi vengono considerati degni di fede. Ne fanno parte i cinque libri di Mos\u00e8 [...] Dalla morte di Mos\u00e8 ad Artaserse [...] i profeti post-mosaici hanno annotato gli eventi del loro tempo in 13 libri. Gli altri quattro libri contengono canti di lode a Dio [...] Anche per il tempo che va da Artaserse ad oggi ogni cosa \u00e8 stata registrata, ma questa descrizione non gode della medesima credibilit\u00e0 di quello che precede, poich\u00e9 \u00e8 venuta meno la vera discendenza dei profeti.\" Giuseppe Flavio aggiunge che fino alla sua epoca i libri degli ebrei sono 22 e nessuno ha osato aggiungerne altri o toglierne alcuni (\"CtAp\" 1,8), ma non elenca i singoli libri, il cui elenco non \u00e8 determinabile con sicurezza considerata anche la problematica dei libri doppi (tipi I e II Cronache).\nSe le sue affermazioni sono vere si pu\u00f2 affermare che al suo tempo il canone era gi\u00e0 stato fissato e che comprendeva 22 libri (contro i 24 libri attualmente nella \"Bibbia ebraica\"). Interessante \u00e8 il fatto che Giuseppe Flavio parla di un canone di tutti i giudei e non solo di una setta religiosa (per esempio i Farisei). I dati forniti da Giuseppe Flavio vengono confermati da \"4 Esdra\" e dal filosofo giudeo Filone contemporaneo di Ges\u00f9 (\"De vita contemplativa\", 24).\nConcludendo, le informazioni in nostro possesso indicano che il canone biblico ebraico potesse essere gi\u00e0 definito intorno al I secolo a.C. nel quale sono definitivamente considerati testi sacri i testi della \"Tanakh\", cio\u00e8 \"Torah\" (leggi \"tor\u00e0h\", legge), \"Nevi'im\" (leggi \"nevi'\u00ecm\", profeti) e \"Ketuvim\" (leggi \"ketuv\u00ecm\", scritti). Questo terzo gruppo di testi in particolare venne considerato ispirato con maggiore difficolt\u00e0, dato che vi furono pareri discordanti tra le varie scuole rabbiniche (soprattutto per \"Cantico dei Cantici\", \"Qoelet\" e \"Libro di Ester\"). A prescindere dalle varie ipotesi teologico-letterarie che si possono fare, un criterio empirico per l'accettazione dei testi come canonici fu la considerazione della lingua di composizione, cio\u00e8 l'ebraico. Questo criterio per\u00f2 non dovette essere assolutamente risolutivo: il \"Siracide\", sebbene pervenutoci in greco, era scritto originariamente in ebraico, ma fu ugualmente considerato non canonico. Per questo testo evidentemente ha giocato un ruolo importante la paternit\u00e0 dell'autore, giudicato forse allora non sufficientemente autorevole.\nElenchi nell'antichit\u00e0.\nIl libro detto \"Siracide\", composto tra il 180-175 a.C., offre la pi\u00f9 antica elencazione dei testi biblici considerati allora canonici, seppure in maniera indiretta. Nella sezione detta \"Elogio dei padri\" (cc. 44-49) vengono esaltati personaggi della storia biblica di cui si narrano le gesta nei libri della Torah e dei Nevi'im. Nei passi gli studiosi contemporanei vedono riferimenti rispettivamente a \"Salmi\", \"Proverbi\", \"Cantico dei cantici\", \"Giobbe\", \"Esdra-Neemia\". Siracide cita in definitiva tutti i testi attualmente considerati canonici eccetto \"Rut\", \"Ester\", \"Daniele\", e \"Qoelet\".\nNel prologo dell'opera, aggiunto dal nipote dell'autore che ha tradotto il \"Siracide\" dall'ebraico al greco verso il 132 a.C. vengono menzionate esplicitamente per la prima volta le \"tre sezioni\" diventate poi tradizionali: \"nella legge, nei profeti e negli altri scritti successivi\" (linea 1); \"la legge, i profeti e il resto dei libri\" (linee 24-25). Si nota come la terza sezione non \u00e8 definita con chiarezza, probabilmente per incertezze che gi\u00e0 c'erano sull'accettazione della canonicit\u00e0 di alcuni di questi testi.\nIl \"Secondo libro dei Maccabei\" (fine II secolo a.C.) in accenna a una raccolta di libri che avrebbe fatto Neemia nel V secolo a.C., comprendente \"i libri dei re (probabilmente \"Libri dei Re\"), dei profeti (attuali \"Nevi'im\") e di Davide (probabilmente attuale \"Libro dei Salmi\") e le lettere dei re intorno ai doni (alcune delle quali confluite in )\". Non viene fatto cenno ai testi della \"Torah\", che nel V secolo dovevano gi\u00e0 essere redatti in forma definitiva. In viene citata la legge e i profeti.\nQuanto ai testi del \"Nuovo Testamento\", scritti all'interno del I secolo, sono presenti riferimenti impliciti o espliciti a tutti i libri attualmente nel canone ebraico eccetto \"Cantico dei cantici\", \"Qoelet\", \"Libro di Ester\", \"Esdra-Neemia\". Non sono presenti inoltre riferimenti ai testi presenti nella \"Settanta\" ma non nella \"Tanakh\" (detti deuterocanonici nella tradizione cattolica).\nIn si accenna a \"legge, profeti e salmi\", mentre in vengono nominate solo legge e profeti. Traspare in definitiva l'incertezza relativa alla canonicit\u00e0 di alcuni degli \"Scritti\" e a tutti i deuterocanonici.\nNel I secolo d.C. Filone d'Alessandria, nell'opera \"Vita contemplativa\" (v. 25) testimonia la considerazione dei testi sacri senza per\u00f2 accennare a una tripartizione, parlando di \"leggi e oracoli sacri di Dio enunciati dai santi profeti, e inni, e salmi e le altre cose\". Nel suo voluminoso corpus non sono curiosamente citati i libri deuterocanici che pure godevano di notevole stima presso i Giudei della diaspora di Alessandria.\nSempre nel I secolo Giuseppe Flavio in \"Contro Apione\" (1,8) parla di \"22 libri\": 5 libri della \"Torah\", 13 libri dei \"Nevi'im\", 4 libri di inni e sapienza. Non citando i titoli dei libri non \u00e8 possibile sapere con certezza quali dei libri considerasse canonici o meno e con quale criterio venissero contati. Secondo molti studiosi , tuttavia, i libri di Giuseppe Flavio coinciderebbero con quelli attualmente considerati canonici dagli ebrei. I 13 libri profetici, infatti, sarebbero: Giosu\u00e8, Giudici e Rut, Libri di Samuele, Libri dei Re, Isaia, Geremia e Lamentazioni, Ezechiele, Giobbe, Libro dei dodici profeti minori, Daniele, Cronache, Esdra-Neemia, Ester; mentre gli altri 4 libri sarebbero Salmi, Proverbi, Qoelet e Cantico dei Cantici.\nNell'apocrifo \"Apocalisse di Esdra\" (\"2 Esdra\" nella tradizione protestante, \"4 Esdra\" in quella cattolica), databile circa alla met\u00e0 del II secolo d.C., sono contati \"24 libri\" (v. 14,45). Il motivo della discrepanza con Giuseppe Flavio pu\u00f2 essere dovuto al fatto che alcune coppie di libri erano contate da quest'ultimo come uno (\"Rut\" con \"Giudici\"; \"Lamentazioni\" con \"Geremia\").\nNella tradizione midrashica successiva comunque prevale fino ai giorni nostri il totale di 24 libri (v. Talmud babilonese, \"Baba Bathra\" 14b; Midrash \"Rabbah di Numeri\" 14,4;15,22), anche se alcuni loci risalenti al II secolo (Mishna, \"Yadaim\", 3,5; Talmud babilonese, \"Megilla\", fol. 7) testimoniano ancora incertezze circa \"Ester\", \"Qoelet\" e \"Cantico dei Cantici\".\nElenco ebraico definitivo della Torah scritta: il Tanakh.\nIl canone dei libri sacri per gli ebrei \u00e8 composto da 24 libri, numero che diventa 39 se si contano separatamente i dodici profeti minori, i due \"Libri di Samuele\", i due \"Libri dei Re\", \"Esdra\" e \"Neemia\", e i due \"Libri delle Cronache\".\nSecondo la tradizione giudaica i libri sono raggruppati fino a formare appunto un totale di 24. Il numero corrisponde alle 22 lettere dell'alfabeto ebraico, a ognuna delle quali corrisponde un libro (\u05d0 Genesi, \u05d1 Esodo...). La \"yod\" \u05d9, iniziale del nome di Dio, \u00e8 associata a 3 libri: vi sono differenti interpretazioni in merito a questo argomento (cfr Tetragramma biblico).\nCanone samaritano.\nLa piccola comunit\u00e0 samaritana accoglie come testi sacri solamente i cinque libri della \"Torah\" pi\u00f9 il \"Libro di Giosu\u00e8\". Si parla talvolta di \"Esateuco\" (gr. \"sei astucci\", in assonanza a \"Pentateuco\") samaritano o di \"Pentateuco samaritano\" che al di l\u00e0 del numero dei libri comporta circa 2000 differenze testuali, anche se perlopi\u00f9 molto piccole; alcuni rotoli dei \"Manoscritti del Mar Morto\" possono essere prototipi del canone scritto in alfabeto samaritano. Spesso laddove sono state riscontrate differenze tra il testo conservato dal Testo masoretico e quello samaritano, la traduzione greca detta \"Septuaginta\" si \u00e8 basata su una antica versione ebraica (\"Vorlage\"), oggi perduta, ma simile al secondo.\nL'interesse verso il canone samaritano inizi\u00f2 nel 1616, quando Pietro Della Valle riport\u00f2 da un viaggio a Damasco una copia del testo; la discussione \u00e8 continuata fino alla seconda met\u00e0 del secolo XX, quando la scoperta dei rotoli del Mar Morto ha mostrato la coincidenza tra i testi ed alcuni studiosi, soprattutto in ambito protestante, hanno voluto spostare l'asse dell'autenticit\u00e0 sul canone samaritano piuttosto che su quello tradizionale ebraico.\nCanone cristiano.\nFormazione.\nI gruppi di scritti prodotti o usati nell'antico ambiente cristiano che entrano in gioco nella questione del canone cristiano sono cinque.\nSeptuaginta.\nLe prime comunit\u00e0 cristiane hanno usato, nel culto liturgico e come riferimento per la compilazione dei testi del Nuovo Testamento, la traduzione greca dell'Antico Testamento (termine coniato dalla tradizione cristiana) iniziata ad Alessandria d'Egitto nel III secolo a.C. e terminata nel I secolo a.C. Delle circa 350 citazioni dell'AT presenti nel NT circa 300 seguono seppure con una certa libert\u00e0 redazionale la Settanta greca invece che il testo ebraico (detto poi testo masoretico).\nLa Settanta comprende anche altri otto testi prodotti nella diaspora alessandrina complessivamente tra il IV-I secolo a.C. (pi\u00f9 aggiunte a Daniele, Baruc ed Ester). Questi sono chiamati deuterocanonici (nella tradizione cattolica) o apocrifi (in quella protestante):\nNuovo Testamento.\nI 27 testi che compongono l'attuale Nuovo Testamento sono stati composti in lingua greca in un periodo relativamente limitato che va circa dal 51 (Prima lettera ai Tessalonicesi) al 95 (Apocalisse di Giovanni). Tra i biblisti \u00e8 ampiamente diffusa, seppure non unanime, l'ipotesi che la redazione dei Vangeli si sia basata su una precedente raccolta proto-evangelica, la cosiddetta fonte Q, risalente a un periodo indefinibile tra il 40-60. Questo testo per\u00f2, se esistito, \u00e8 confluito nelle narrazioni dei Vangeli ed \u00e8 stato dunque in seguito abbandonato e perduto. Gli autori del Nuovo Testamento si presentano, o sono indicati dalla tradizione cristiana immediatamente successiva, come apostoli. Sebbene Saulo di Tarso, detto Paolo, l'autore di 13 lettere, non facesse parte del primordiale nucleo dei 12 apostoli (scelti da Cristo), si consider\u00f2 tale (dei gentili) in quanto a suo dire chiamato e inviato direttamente dal Cristo sulla celeberrima via di Damasco ('apostolo'=inviato in greco).\nLetteratura subapostolica.\nCon la dicitura \"letteratura subapostolica\" si intendono alcuni testi cristiani risalenti alla cosiddetta epoca subapostolica (circa II secolo), cio\u00e8 immediatamente seguente a quella apostolica (I secolo d.C.). Nei primi secoli cristiani, alcuni di questi testi venivano trattati quasi come canonici, per esempio la Prima lettera di Clemente, il Pastore di Erma e la Lettera di Barnaba, al punto che alcuni di essi sono contenuti anche in antichi manoscritti della Bibbia (per esempio nel Codex Sinaiticus e nel Codex Vaticanus). Nessuno di essi \u00e8 annoverato fra i 27 libri del Nuovo Testamento.\nApocrifi dell'Antico Testamento.\nI testi che sono attualmente indicati come apocrifi dell'Antico Testamento sono stati esclusi dal canone ebraico in epoca di poco successiva alla formazione della maggior parte del Nuovo Testamento cristiano. Su di essi dunque anche la comunit\u00e0 cristiana, al pari della comunit\u00e0 giudaica, non aveva ancora espresso un categorico rifiuto. Pertanto, sebbene nessuno degli apocrifi veterotestamentari venisse usato dalla Chiesa per funzioni liturgiche, in alcuni loci delle opere neotestamentarie alcune espressioni ne tradiscono una dipendenza da parte degli autori cristiani ( cita esplicitamente l'apocrifo Libro di Enoch, cita implicitamente l'apocrifo Assunzione di Mos\u00e8).\nApocrifi del Nuovo Testamento.\nA partire dalla met\u00e0 del II secolo d.C. furono composti, soprattutto in ambiente eretico (in particolare gnostico) ma non solo, numerosi testi attualmente indicati come apocrifi del Nuovo Testamento. Solitamente gli autori si presentavano pseudoepigraficamente come personaggi del Nuovo Testamento, soprattutto apostoli, tradendo la consapevolezza dalla originalit\u00e0 (e dunque falsit\u00e0 storica) dei contenuti narrati. Nessuno di questi testi venne usato dalla Chiesa per funzioni liturgiche. La loro consultazione fu lasciata allo studio e meditazione dei singoli credenti, e per i testi di origine o contenuto eretico la Chiesa ne viet\u00f2 la lettura. Non si arriv\u00f2 tuttavia, come attualmente \u00e8 diffusa convinzione, a veri e propri roghi di testi con punizione dei possessori.\nAntico Testamento.\nQuanto ai testi dell'Antico Testamento, tendenzialmente gli autori cristiani dei primi secoli non ebbero dubbi nell'accettare come ispirati da Dio e normativi per la Chiesa i testi considerati canonici dalla tradizione ebraica, cio\u00e8 i 39 (24 nel computo ebraico) libri della Tanakh. Qualche dubbio iniziale poi superato vi fu per Ester, similmente a quanto accadeva nella tradizione ebraica.\nSecondo una dicitura successiva usata nella tradizione cattolica questi testi sono indicati come 'protocanonici' (cio\u00e8 facenti parte del 'primo canone'), e per questa lista si usa la dicitura 'canone breve' o 'canone palestinese'.\nLe moderne confessioni cristiane tendono ancora oggi ad accettare come ispirati questi 39 libri.\nI dubbi della tradizione cristiana, che hanno portato a definire canoni dell'AT diversificati a seconda delle varie confessioni contemporanee, riguardano altri libri non presenti nella Tanakh ebraica ma contenuti in altre Bibbie cristiane. In particolare si notano dubbi tra gli autori cristiani circa alcuni libri detti nella tradizione cattolica 'deuterocanonici', contenuti nella Bibbia greca detta Settanta, e per questa lista si usa la dicitura 'canone lungo' o 'canone alessandrino' (la Settanta \u00e8 stata realizzata ed era in uso nella citt\u00e0 di Alessandria d'Egitto).\nTra i deuterocanonici \u00e8 difficile dare una valutazione su come fossero considerati il libro di Baruc e la Lettera di Geremia, che talvolta erano accorpati col libro di Geremia.\nInoltre alcuni testi sono propri della Bibbia siriaca detta Peshitta e della Bibbia etiope, accolti rispettivamente nei canoni siriaco e copto ma considerati apocrifi dalle altre confessioni.\nComplessivamente, fino al concilio di Trento nel XVI secolo all'interno della chiesa latina prevalse direttamente o indirettamente la posizione dell'autorevolissimo Girolamo: i deuterocanonici erano usati e citati anche se non erano considerati propriamente alla stregua dei protocanonici (cio\u00e8 i testi contenuti nella Tanakh), nonostante alcune esplicite direttive pontificie equiparassero protocanonici e deuterocanoni (Decreto di Damaso, Decreto di Gelasio).\nSimilmente anche le chiese orientali di cultura greca accoglievano i deuterocanonici, in particolare sulla scia della decisione del Sinodo di Cartagine del 397.\nNuovo Testamento.\nIl processo di formazione del canone si concluse definitivamente nel IV secolo. La consapevolezza della necessit\u00e0 di definire un canone dei libri biblici crebbe nelle Chiesa all'aumentare dei diversi punti di vista e all'accumularsi di divergenze tra i cristiani (ad esempio gli gnostici), arrivando a dividere i testi in canonici ed apocrifi. I testi per i quali vi furono dubbi sono chiamati antilegomena, cio\u00e8 disputati.\nLa presente tabella riassume schematicamente in maniera semplificata la considerazione dei vari testi neotestamentari all'interno di vari testimoni: principali autori cristiani, manoscritti biblici, direttive ecclesiastiche ufficiali (sinodi, concili e papi). I casi possono essere:\nIn definitiva all'interno della Chiesa vi sono stati inizialmente notevoli dubbi sull'accettazione di 7 testi del NT non evangelici (Eb, Gc, Gd, 2-3 Gv, Ap), chiamati da Sisto da Siena nel 1566 deuterocanonici (=del secondo canone, cio\u00e8 entrati nel canone in un secondo momento).\nLa pi\u00f9 antica lista corrispondente al canone attuale si trova per la prima volta in una lettera di Atanasio di Alessandria del 367, conforme al successivo decreto di papa Damaso del 382.\nQuesto canone ha prevalso fino ad oggi tramite la mediazione della Vulgata, la traduzione della Bibbia in latino realizzata da san Girolamo dietro commissione di papa Damaso.\nSebbene non dichiarati esplicitamente, i criteri usati dalla Chiesa cristiana antica per considerare un testo canonico nell'ambito del Nuovo Testamento sono stati:\nElenco del Nuovo Testamento.\nA partire dal IV secolo questo \u00e8 l'elenco dei 27 testi accolti nel NT secondo tutte le confessioni cristiane:\nCanone cattolico.\nL'esclusione dal canone dell'Antico Testamento dei deuterocanonici da parte di Lutero port\u00f2 la Chiesa cattolica a pronunciarsi in maniera ufficiale sul canone biblico. Questo avvenne nel 1546 durante il Concilio di Trento (Sessione IV, 8 aprile 1546, DS 1502-1503). Conferm\u00f2 il proprio uso antico di considerare canonici 73 libri, 46 dell'Antico Testamento (inclusi i deuterocanonici) e 27 del Nuovo Testamento.\nLa decisione del Concilio di Trento non fu per\u00f2 un pronunciamento originale: riprendeva infatti l'elencazione proposta dalla bolla \"Cantate Domino\", promulgata dal Concilio di Firenze in data 4 febbraio 1442 (DS 1335).\nA sua volta il Concilio di Firenze riprendeva l'elenco dei libri contenuti nella Vulgata realizzata da Girolamo, che segu\u00ec le indicazioni di papa Damaso I, il quale nel 382 fiss\u00f2 l'attuale canone cattolico (DS 179-180).\nNel 1566, in epoca di poco successiva al Concilio di Trento, l'ebreo convertito al cattolicesimo Sisto da Siena coni\u00f2 la duplice espressione di libri protocanonici e deuterocanonici, in ampio uso nella tradizione cattolica successiva fino ai giorni nostri:\nElenco dell'Antico Testamento cattolico.\nQuanto al Nuovo Testamento la Chiesa cattolica accoglie 27 libri, escludendo quelli quindi definiti apocrifi, similmente alle altre confessioni cristiane.\nQuanto all'Antico Testamento, la tradizione cattolica ha adottato l'ordine e la classificazione presente nella traduzione latina della Bibbia detta Vulgata, realizzata da Girolamo a fine IV secolo che comprendeva i deuterocanonici.\nIn definitiva, rispetto al canone ortodosso quello cattolico non contiene:\nRispetto al canone protestante quello cattolico aggiunge i deuterocanonici e le aggiunte a Ester e Daniele\nCanone ortodosso.\nQuanto all'Antico Testamento, la Chiesa ortodossa accoglie come canonici i libri contenuti nella versione greca della Bibbia detta Settanta, realizzata ad Alessandria d'Egitto tra il III-I secolo a.C. L'ordine di elencazione \u00e8 parzialmente diverso da quello ebraico originale, soprattutto per alcuni dei libri profetici. Anche alcuni versetti all'interno dei libri profetici sono disposti diversamente rispetto ai corrispettivi ebraici.\n\u00c8 in particolare in occasione del sinodo di Gerusalemme del 1672 che le chiese greco-ortodosse hanno stabilito in maniera definitiva il canone biblico.\nQuanto al Nuovo Testamento sono accolti 27 libri similmente alle altre confessioni cristiane, escludendone altri quindi definiti apocrifi.\nElenco dell'Antico Testamento ortodosso.\nLa grafia corrisponde al greco moderno, priva di spiriti e con accenti semplificati.\nIn definitiva rispetto al canone cattolico quello ortodosso aggiunge:\nRispetto al canone protestante, oltre a questi 5 testi sono aggiunti anche i deuterocanonici.\nCanone protestante.\nNel XVI secolo Martin Lutero, il padre della Riforma, mise in discussione l'elenco dei libri sacri. Nei secoli precedenti, la Chiesa cristiana occidentale aveva riconosciuto come canonici i 73 libri contenuti nella Vulgata, a partire dalla indicazione autorevole di papa Damaso I nel 382 e ribadita nel Concilio di Firenze nel 1442.\nIl contesto storico \u00e8 quello della discussione sulle indulgenze (opere di carit\u00e0 od offerte in denaro fatte per accorciare o eliminare la pena dei peccati, ma anche delle anime in purgatorio). Lutero accus\u00f2 la Chiesa di fare mercato dei beni spirituali e defin\u00ec la neotestamentaria lettera di Giacomo, che pone in grande risalto le opere di carit\u00e0 nella vita cristiana (v. in particolare ), la \"lettera di paglia\"; nonostante la definizione a causa della confusione che poteva suscitare nei credenti rispetto al concetto di giustificazione per fede, Lutero e pi\u00f9 in generale tutte le chiese della Riforma non eliminarono mai la lettera di Giacomo dal Nuovo Testamento ritenendola Parola di Dio.\nNell'Antico Testamento Lutero critic\u00f2 alcuni passi contenuti nei deuterocanonici che esaltavano l'importanza della preghiera e delle opere di carit\u00e0 per il bene dei defunti, nei quali la tradizione cattolica basava in particolare la dottrina delle indulgenze (v. in particolare ).\nSulla base di queste considerazioni, Lutero consider\u00f2 come non canonici, sebbene utili come letture edificanti, alcuni testi:\nNei secoli seguenti e fino ai giorni nostri si nota una contrapposta tendenza all'interno del mondo protestante:\nCanone copto.\nNella sua Lettera festale del 367 Atanasio di Alessandria elenc\u00f2 i libri accettati nel seguente ordine:\nAll'inizio del XX secolo, per ordine del papa copto Cirillo V di Alessandria (1874\u20131927), furono tolti dal canone copto i testi deuterocanonici che distinguono il canone cattolico da quello protestante. La menzione, fra i testi tolti, di I e II Maccabei (che non si trovano nell'elenco di Atanasio) e il silenzio riguardante il Pastore di Erma (da lui menzionato) indica che prima di tale cambio il canone copto sia stato identico a quello cattolico, ossia i testi del canone lungo della Settanta (cio\u00e8 i libri della Tanakh pi\u00f9 i deuterocanonici).\nIn lingua copta esistono versioni non solo dei libri canonici ma anche di parecchi libri apocrifi quali Libro dei Giubilei, Libro di Enoch, 3 Maccabei, 1 Elia, Protovangelo di Giacomo, 1 Clemente, 2 Clemente.\nCanone siriaco.\nLa traduzione della Bibbia in siriaco detta Peshitta, ufficiale tra le varie chiese siriache presenti prevalentemente in medio-oriente, presenta un canone leggermente diverso.\nQuanto all'Antico Testamento, comprende alcuni testi considerati apocrifi dalle altre confessioni cristiane:\nQuanto al Nuovo Testamento, originariamente (V secolo) non comprendeva alcuni testi (2Pt, 2-3Gv, Gd, Ap) per un totale di soli 22 libri invece dei canonici 27. Versioni siriache dei 5 testi mancanti vennero realizzate per\u00f2 gi\u00e0 a partire dal VI-VII secolo.\nAttualmente la maggior parte delle versioni della Peshitta e quindi delle chiese siriache comprende tutti i 27 libri. Tuttavia il canone neotestamentario con 22 libri \u00e8 in uso presso alcune chiese siriache localizzate in India:\nCanone armeno.\nLa Chiesa Apostolica Armena ha avuto dubbi nell'inclusione del canone dell'Antico Testamento circa il Testamento dei Dodici Patriarchi. Circa il Nuovo Testamento ha avuto dubbi nell'inclusione della Terza lettera ai Corinzi e dell'Apocalisse di Giovanni.\nIl canone nella cultura di massa.\nRecentemente nel romanzo \"Il codice da Vinci\" Dan Brown ha raccontato che durante il Primo Concilio di Nicea fu discusso il canone della Bibbia, riportando un aneddoto di Voltaire. L'affermazione \u00e8 priva di fondamento storico, in quanto nel Primo Concilio di Nicea venne in realt\u00e0 discussa l'eresia ariana."}
{"id": "46156", "revid": "466539", "url": "https://it.wikipedia.org/wiki?curid=46156", "title": "Beniamino Gigli", "text": "Biografia.\nGli inizi.\nUltimo di sei figli di Domenico, calzolaio e campanaro del duomo, ed Ester Magnaterra, mostr\u00f2 sin da piccolissimo grandi attitudini per il canto, venendo accolto a sette anni nel Coro Pueri Cantores della Cattedrale di Recanati. La povert\u00e0 della famiglia lo costrinse a duri sacrifici, ma, tra un'occupazione e l'altra, riusc\u00ec a prendere lezioni di canto dal maestro Quirino Lazzarini, organista e direttore del coro della Santa Casa di Loreto.\nA quindici anni, mostrando voce di contralto, fu scelto a Macerata come protagonista, in vesti femminili, dell'operetta \"La fuga di Angelica\" di Alessandro Billi, alla quale seguirono altre buone prove del genere, che convinsero la famiglia a favorirne il trasferimento a Roma nell'autunno del 1907.\nDopo una breve parentesi di alcuni mesi di servizio militare in occasione della guerra di Libia del 1912, vinse una borsa di studio e si pot\u00e9 iscrivere finalmente al Conservatorio Santa Cecilia, studiando sotto la guida di Enrico Rosati.\nBench\u00e9 agli allievi fosse vietato esibirsi ufficialmente, apparve con lo pseudonimo di Mino Rosa in numerosi salotti romani, riuscendo a guadagnare la rispettabile somma di trecento lire. Il 24 aprile 1914 cant\u00f2 con il proprio nome alla sala dell'Accademia di Santa Cecilia nella fiaba musicale \"La principessa dai capelli d'oro\" di Alessandro Bustini ed il 10 giugno seguente fu ammesso al saggio finale del conservatorio.\nIl debutto teatrale, dopo aver vinto un altro concorso di canto a Parma, avvenne al Teatro Sociale di Rovigo la sera del 14 ottobre dello stesso anno come Enzo ne \"La Gioconda\".\nLa carriera.\nSeguirono presenze in alcuni dei maggiori teatri italiani (Palermo, Napoli, Genova, Catania, Costanzi di Roma), in opere come \"Manon\", \"Tosca\", \"Mefistofele\", \"La Favorita\".\nNel 1917 iniziarono le scritture all'estero (Madrid, Barcellona, Montecarlo, Rio, Buenos Aires) e, dopo aver esordito a Milano al Teatro Lirico nella primavera del 1918 con \"Lodoletta\", il 19 novembre dello stesso anno esord\u00ec alla Scala in \"Mefistofele\", sotto la direzione di Arturo Toscanini.\nIl 26 novembre 1920 fece l'ingresso al Metropolitan di New York, di nuovo con \"Mefistofele\"; fu un successo e il direttore del teatro gli prolung\u00f2 la scrittura, prima per altri due mesi poi per quattro anni. Il successo fu favorito sia dall'apprezzamento importante della comunit\u00e0 italiana che dalla dichiarazione perentoria di Enrico Caruso, che vide in lui il proprio successore. Il 2 agosto 1921 Caruso scomparve e la stagione del Metropolitan, da lui inaugurata per diciotto anni, lo fu quell'anno da Gigli con \"La traviata\". Fu regolarmente presente al \"Met\" per oltre un decennio e il successo si estese a molte altre citt\u00e0 (San Francisco, Filadelfia, Chicago). Nello stesso periodo fece tourn\u00e9e in Europa (fra cui l'importante debutto il 27 maggio 1930 al Covent Garden di Londra in \"Andrea Chenier\") e Sudamerica.\nNel 1932, dopo dodici anni consecutivi e circa cinquecento recite, la collaborazione con il Metropolitan si interruppe in seguito alla riduzione dei compensi dovuta alla grande crisi economica americana e Gigli torn\u00f2 in Italia, facendo del Teatro dell'Opera di Roma le sede principale della sua attivit\u00e0 (far\u00e0 ritorno al \"Met\" solo nel 1939 per cinque rappresentazioni, fra le quali \"Aida\"). Fu presente inoltre, fino allo scoppio della guerra, nelle altre principali citt\u00e0 europee (di particolare rilevanza l'esordio in \"Aida\" a Vienna con la direzione di Victor de Sabata nel 1936) e ancora in Sudamerica.\nIn seguito, con l'avvento del sonoro, approd\u00f2 anche al cinema, girando una serie continuativa di sedici film dal 1935 ai primi anni cinquanta, malgrado gli evidenti limiti di una fotogenia non proprio ideale e di una recitazione alquanto convenzionale.\nDopo la liberazione si ritir\u00f2 temporaneamente dalle scene, ritornandovi nel 1946, ancora in grado d'entusiasmare il pubblico nonostante l'et\u00e0 non pi\u00f9 verde. Fu poi costretto per motivi di salute (era affetto da diabete) ad interrompere dapprima le produzioni teatrali e poi i concerti, l'ultimo dei quali, a livello ufficiale, fu alla Carnegie Hall di New York il 20 aprile 1955. Nelle ultime tourn\u00e9e si esib\u00ec a volte con la figlia Rina, soprano. Venne di frequente paragonato a Enrico Caruso, e alla definizione talvolta datagli di \"Caruso Secondo\" soleva rispondere di preferire quella di \"Gigli Primo\".\nFu accompagnato nella carriera, fin dagli esordi, dal suo agente e segretario particolare Amedeo Grossi, che con la moglie Barbara cur\u00f2 anche un monumentale archivio, oggi custodito presso il Museo Gigli di Recanati.\nVita privata.\nIl 4 ottobre 1915 spos\u00f2 Costanza Cerroni nella chiesa romana della Madonna dei Monti. Dal matrimonio nacquero i due figli Rina nel 1916, futuro soprano di valore, ed Enzo nel 1919.\nNel 1932 incontr\u00f2 Lucia Vigarani, con la quale ebbe una relazione segreta dalla quale nacquero tre figli: Giovanni nel 1940, Gloria nel 1942 e Maria Pia nel 1944.\nIncoraggiato dall'amico Adriano Belli, nei primi mesi del dopoguerra Gigli si rec\u00f2 presso Padre Pio da Pietrelcina per un consiglio di ordine morale. Il frate inizialmente gli ingiunse di troncare drasticamente ogni relazione extraconiugale, poi raccomand\u00f2 che la carit\u00e0 si esercitasse anche con i figli naturali, che in effetti ebbero la loro parte di eredit\u00e0.\nMor\u00ec all'et\u00e0 di sessantasette anni nella sua abitazione di via Serchio a Roma, stroncato da un arresto cardiaco, avvenuto in seguito ad una polmonite. I funerali si svolsero nella chiesa di Santa Maria Addolorata in Piazza Buenos Aires (nota come Piazza Quadrata); riposa nella tomba di famiglia a Recanati.\nNote vocali e artistiche.\nPer quanto sterile sarebbe il voler stilare una \"classifica\" dei principali cantanti d'opera del Novecento, non v'\u00e8 dubbio che la voce di Gigli vada considerata una delle pi\u00f9 belle, non solo di tenore, del secolo: omogenea, dal raro timbro che univa smalto e morbidezza, musicalissima, non amplissima ma eccezionalmente dotata di armonici naturali, a tutt'oggi inconfondibile anche al primo ascolto di uno dei numerosissimi dischi lasciati dall'artista. Alle doti naturali seppe unire una tecnica agguerrita, in particolare nell'emissione \"mista\" del falsettone, nella quale rimane probabilmente tuttora insuperato. Sul piano interpretativo, pur risentendo, come quasi inevitabile, del gusto veristicheggiante prevalente al tempo (a cui aggiunse una caratteristica nota di emotivit\u00e0 esteriore), che risulta in diversi casi incompatibile con il gusto moderno, profuse una costante tensione drammatica, senza mai mostrare freddezza o indulgere alla routine.\nEsord\u00ec come tenore lirico e di grazia di gusto ottocentesco, con qualche difficolt\u00e0 nel completo dominio degli acuti a voce piena (\u00e8 noto che nelle recite di esordio ne \"La Gioconda\" evit\u00f2 per alcune serate il si bemolle di tradizione alla fine del brano pi\u00f9 celebre, deludendo in parte il pubblico), divenendo rapidamente il pi\u00f9 noto esecutore del repertorio donizettiano fino al secondo dopoguerra, con memorabili prove, tra le altre, ne \"L'elisir d'amore\" e \"Lucia di Lammermoor\". Si distinse poi nel repertorio verdiano di stampo lirico, decisamente consono alla sua vocalit\u00e0 (\"La traviata\", \"Rigoletto\", \"Un ballo in maschera\"), oltre che nel repertorio francese (eseguito a quei tempi in italiano), in cui spiccano \"Faust\" e \"Manon\". Non va dimenticato inoltre il Puccini di \"Boh\u00e8me\", \"Tosca\" e, pi\u00f9 avanti in carriera, \"Manon Lescaut\".\nAffront\u00f2 nella seconda parte della carriera anche le parti verdiane vocalmente pi\u00f9 onerose di \"Aida\", \"Il trovatore\", \"La forza del destino\", dando risalto anche agli aspetti amorosi ed elegiaci che pure sono presenti in tali ruoli. Fu poi eccellente interprete del verismo, in gran voga all'epoca, distinguendosi in particolare in \"Andrea Chenier\", \"Pagliacci\" e \"Cavalleria rusticana\", incisa sotto la bacchetta dello stesso Mascagni.\nLa sua fama planetaria \u00e8 anche dovuta alle innumerevoli canzoni e romanze da salotto, interpretate frequentemente nei film, tra le quali vanno ricordate quantomeno le celeberrime \"Non ti scordar di me\" (1935) e \"Mamma\" (1940)."}
{"id": "46158", "revid": "125061287", "url": "https://it.wikipedia.org/wiki?curid=46158", "title": "Matt Groening", "text": "Biografia.\nGli studi e gli inizi.\nTerzogenito della famiglia dopo Mark (1950) e Patty (1952) e prima di Lisa (1956) e Maggie (1958), Matt nasce a Portland, Oregon, da madre norvegese-statunitense Margaret Ruth Wiggum (1919 - 2013), e da padre tedesco-canadese Homer Philip Groening (1919 - 1996).\nSi \u00e8 laureato in Matematica e Fisica all'Evergreen State College ad Olympia, Washington.\nPrima di iniziare a lavorare in televisione, Groening ha lavorato in un negozio di dischi fino al 1977, anno in cui cre\u00f2 la striscia \"Life in Hell\", che continua tuttora ad essere pubblicata su numerose riviste settimanali ed \u00e8 stata raccolta in una serie di libri, tra cui \"School is Hell\", \"Love is Hell\", \"Work is Hell\" e \"The Big Book of Hell\". La raccolta delle strisce di Groening arriva in Italia nel 2019 con la pubblicazione da parte di Coconino Press del volume \"Il grande libro dell\u2019inferno\".\nLa nascita de \"I Simpson\".\nQuando si rec\u00f2 alla Fox con l'intenzione di proporre un adattamento televisivo di \"Life in Hell\" pens\u00f2, all'inizio, che qualcuno potesse rubarne i diritti e svilupp\u00f2 l\u00ec, sul momento, \"I Simpson\". Ai membri della famiglia Simpson diede i nomi dei suoi familiari (successivamente raccont\u00f2 che quel giorno non si sentiva molto creativo), i suoi genitori, Homer e Marge, e le sue sorelle minori, Lisa e Maggie. Groening ha anche un fratello e una sorella maggiori, Mark e Patty, che tuttavia non vennero inseriti.\nPer quanto riguarda Matt, egli decise che era un nome un po' troppo ovvio e quindi chiam\u00f2 il quinto elemento della famiglia Bart (un anagramma di \"brat\", monello). Non volendo utilizzare nomi di altri familiari, si rifiut\u00f2 di dare un nome al padre di Homer, scegliendo piuttosto di uscire dalla stanza. Quando vi rientr\u00f2, gli scrittori avevano optato per il nome Abraham, che, casualmente, era il nome del nonno di Matt. Groening ha chiamato anche i suoi figli Homer e Abe (diminutivo di Abraham). Il cognome originale del commissario Winchester, \"Wiggum\", \u00e8 il cognome di sua madre da nubile.\nGroening \u00e8 cresciuto a Portland, nell'Oregon, e sembra che abbia preso ispirazione per alcuni nomi di altri personaggi della serie dalle strade della sua citt\u00e0; per esempio Flanders, il reverendo Timothy Lovejoy, il sindaco Joe Quimby.\nGroening fa parte della rock band \"Rock Bottom Remainders\" composta da Dave Barry, Ridley Pearson, Scott Turow, Amy Tan, James McBride, Mitch Albom, Roy Blount Jr., Stephen King, Kathi Kamen Goldmark e Greg Iles.\nVita privata.\nNel 1981 al \"Los Angeles Reader\" conobbe Deborah Caplan; i due si sposarono pochi anni dopo ed ebbero due figli, Homer (Will) Groening ed Abraham (Abe) Groening.\nSi separarono nel 2004 e nel 2011 Groening si rispos\u00f2 con Agustina Picasso, un'artista argentina, diventando patrigno di sua figlia Camila Costantini. Groening e Picasso hanno cinque figli: Nathaniel Philip Picasso Groening (maggio 2013), le gemelle Luna Margaret Groening ed India Mia Groening (2015) ed i gemelli Venus Ruth Groening e Sol Matthew Groening (giugno 2018). Groening \u00e8 il cognato di Craig Bartlett, il creatore delle serie \"Hey, Arnold!\" e \"Il treno dei dinosauri\", che \u00e8 sposato con sua sorella Lisa. Sua cugina Laurie Monnes Anderson \u00e8 una politica americana che fa parte del Senato dello Stato dell'Oregon.\nGroening si dichiara agnostico ed \u00e8 un sostenitore del Partito Democratico statunitense."}
{"id": "46166", "revid": "28592", "url": "https://it.wikipedia.org/wiki?curid=46166", "title": "Accademia dei XL", "text": ""}
{"id": "46170", "revid": "1430519", "url": "https://it.wikipedia.org/wiki?curid=46170", "title": "Xbox", "text": "Xbox \u00e8 una console per videogiochi prodotta da Microsoft. Appartenente alla sesta generazione, venne messa in vendita il 15 novembre 2001 in America del Nord, il 22 febbraio 2002 in Giappone e il 14 marzo in Europa e Australia. Ha rappresentato il primo tentativo di entrare nel mercato delle console da parte della Microsoft, dopo aver collaborato con SEGA nel convertire Windows Embedded Compact per Dreamcast. Fu anche la prima console prodotta da una societ\u00e0 americana da quando l'Atari Jaguar cess\u00f2 la produzione nel 1996.\nAnnunciata nel 2000, Xbox era tecnicamente pi\u00f9 potente rispetto alle sue concorrenti, con un processore Intel Pentium III a , unit\u00e0 che poteva essere trovata su un comune PC. Era nota anche per le sue dimensioni e il suo peso simile a quello di un PC ed \u00e8 stata la prima console a disporre di un disco rigido incorporato.\nNel novembre 2002 Microsoft lanci\u00f2 Xbox Live, un servizio di gioco online a pagamento che permise agli abbonati di scaricare nuovi contenuti e connettersi con altri giocatori attraverso una connessione a banda larga. A differenza dei servizi online di SEGA e Sony, connettersi a Xbox Live era possibile tramite una porta Ethernet integrata direttamente nella console dal principio. Il servizio diede a Microsoft un punto di forza nei giochi online e avrebbe aiutato Xbox a diventare una concorrente importante nella sesta generazione di console. La popolarit\u00e0 di titoli di successo come \"Halo 2\" di Bungie Studios contribu\u00ec alla diffusione dei giochi online su console, in particolare gli sparatutto in prima persona.\nXbox ebbe un lancio da record in America del Nord, vendendo 1,5 milioni di unit\u00e0 prima della fine del 2001, spinta grazie al successo di uno dei titoli di lancio, \"\", che vendette un milione di copie entro aprile 2002. La console arriv\u00f2 a un totale di 24 milioni di unit\u00e0 vendute in tutto il mondo, di cui 16 milioni in Nord America; tuttavia, Microsoft non fu in grado di ottenere un profitto vero e proprio dalla console, che aveva un costo di produzione molto pi\u00f9 alto del suo prezzo di vendita al dettaglio, e nonostante la popolarit\u00e0 guadagnata, gener\u00f2 una perdita di oltre 4 miliardi di dollari durante la sua vita sul mercato. In fatto di unit\u00e0 vendute, il sistema da gioco super\u00f2 GameCube e Dreamcast, ma fu surclassato dalla PlayStation 2, che sarebbe arrivata a vendere oltre 100 milioni di unit\u00e0 entro il 2005. Fuori dal mercato occidentale \u00e8 dove la console incontr\u00f2 maggiore resistenza; in particolare, con vendite molto basse in Giappone a causa del suo design imponente e della sovrabbondanza di giochi dedicati a un pubblico occidentale rispetto ai titoli sviluppati per un pubblico giapponese.\nLa produzione del sistema venne interrotta a partire dal 2005, con Microsoft che cess\u00f2 completamente il supporto fuori garanzia e il supporto Xbox Live alla fine degli anni 2000 La famiglia Xbox si \u00e8 estesa con Xbox 360, lanciata nel 2005, Xbox One nel 2013 e Xbox Series X e Series S nel 2020.\nStoria.\nSviluppo segreto, annuncio e presentazioni.\nLe prime idee alla base del progetto della console nacquero nel 1998 da Seamus Blackley, ex dipendente di Looking Glass Studios, che una volta in Microsoft decise insieme a Kevin Bachus, Ted Hase e Otto Berkes di smontare alcuni computer portatili Dell, per poi riassemblarne i pezzi e costruire un primissimo, rozzo ma funzionante prototipo di Xbox. Il progetto prese il nome di \"DirectX Box\", poich\u00e9 era basato sulla tecnologia API di DirectX; l'idea era quella di introdursi nel mercato, e competere direttamente con Sony e PlayStation, concependo una console interamente pensata per il gioco, con una architettura simil-pc a elevata flessibilit\u00e0 e una potenza almeno 2 volte superiore a quella di una ipotetica PlayStation 2. Il nome DirectX Box fu poi cambiato in Xbox, che seppur non venne visto di buon occhio fu scelto poich\u00e9 ispirava \"carica\" o \"grinta\".\nLe prime voci sullo sviluppo della console arrivarono intorno al settembre del 1999. In quel periodo furono molte le indiscrezioni, considerate tuttavia piuttosto attendibili, riguardo ad un progetto congiunto tra Microsoft e Intel volto alla creazione di un sistema da gioco specifico, col nome di Xbox. Microsoft n\u00e9 neg\u00f2 n\u00e9 conferm\u00f2 tale notizia, mentre i vertici di Intel decisero di astenersi dal commentare la cosa dicendo: \u00abNon facciamo commenti su un prodotto che non \u00e8 stato annunciato\u00bb.\nA questo punto per\u00f2 il progetto Xbox non aveva avuto ancora il via libera, dai piani alti di Microsoft, ovvero Bill Gates e Steve Ballmer. Il team di sviluppo decise di presentare la proposta il 14 febbraio 2000, ma le cose non andarono come previsto quel giorno: l'idea di creare una console da gioco e, soprattutto, di non basarla su un sistema operativo Microsoft Windows, fece infuriare sia Ballmer che Gates. Ballmer defin\u00ec il progetto Xbox come \"uno spreco di soldi\", mentre Gates lo paragon\u00f2 ad \"un insulto a tutto ci\u00f2 che lui aveva fatto\"; la discussione con il team si protrasse a lungo fino alle 20:00, quando poi qualcuno durante il meeting sollev\u00f2 la questione dell'egemonia Sony, del successo divampante di PlayStation e di come quest'ultima potesse, direttamente o indirettamente, diventare un futuro problema per Microsoft. Gates e Ballmer dovettero ravvedersi, in quanto vedevano questa minaccia piuttosto concreta; i due approvarono il progetto Xbox, assicurando al team tutte le risorse e la libert\u00e0 di movimento che avrebbero richiesto.\nTempo neanche un mese, che a marzo del 2000, le voci di corridoio diventarono talmente tante sul web che Microsoft rivel\u00f2 che avrebbe annunciato il progetto di li a pochi giorni. Tali indiscrezioni volevano che il progetto Xbox avrebbe avuto un processore Intel da 500\u00a0MHz e una scheda grafica NVIDIA GeForce 256, mentre la costruzione della console sarebbe stata affidata a Dell o a Gateway; secondo altre speculazioni il sistema operativo della console sarebbe stato Windows Embedded Compact.\nSuccessivamente, il 10 marzo 2000, durante la Game Developers Conference, Bill Gates in persona sal\u00ec sul palco e mostr\u00f2 un primo modello di Xbox, con un design a forma di \"X\", totalmente diverso da quello finale. La console attir\u00f2 una non indifferente attenzione della stampa specializzata e generalista, grazie alle caratteristiche enunciate da Gates quali la capacit\u00e0 di giocare offline e online (una parte essenziale del progetto), l'uso di un disco rigido per immagazzinare dati come musica, la capacit\u00e0 di riprodurre film DVD e quindi il suo ruolo non solo come console da gioco, ma anche come centro multimediale. Questa conferenza diede cos\u00ec la generale impressione che Xbox fosse sostanzialmente un \"PC in scatola\"; a questo Gates afferm\u00f2 che lo scopo di Xbox era raccogliere attorno a s\u00e9 i migliori sviluppatori disponibili, affermando infatti: \u00abVogliamo che Xbox sia la piattaforma scelta dai creatori di giochi pi\u00f9 di talento del mondo\u00bb.\nAltro passo importante compiuto da Microsoft fu l'acquisizione di Bungie Studios nel giugno del 2000; a quel tempo i Bungie stavano lavorando ad una esclusiva destinata in origine a MacOS, ma tale sviluppo fu poi portato sulla console Microsoft e destinato a diventare la sua killer application ed icona pi\u00f9 importante: \"\". Contemporaneamente Gates decise di ampliare la campagna pubblicitaria per la console, rivolgendosi a molte delle agenzie pubblicitarie di Madison Avenue, e arrivando a spendere oltre 100 milioni di dollari in marketing; molti degli esperti trovarono la sua scelta inappropriata e controversa commentando: \u00ab[La sua] Microsoft \u00e8 nella bufera, e lui pensa a giocare\u00bb; questo a causa della vicenda \"Abbraccia, estendi ed estingui\" nella quale Microsoft si ritrov\u00f2 coinvolta dal 1998 al 1999.\nMentre PlayStation 2 aveva visto ormai la sua uscita gi\u00e0 in Giappone, America del Nord e Europa da mesi, Gates decise di tenere un'ultima importante presentazione dell'Xbox nella sua forma definitiva, prima del lancio, al Consumer Electronics Show di Las Vegas, il 6 gennaio 2001. Accompagnato dalla guest star d'eccezione, l'attore e wrestler Dwayne Johnson, Gates si ritenne soddisfatto del progetto e afferm\u00f2 con decisione: \u00abXbox \u00e8 il futuro dei videogiochi. [...] Con la sua tecnologia rivoluzionaria e le sue incredibili capacit\u00e0 grafiche, sar\u00e0 il punto di riferimento dell'intero settore per molti anni a venire\u00bb. All'E3 dello stesso anno, venne poi annunciata l'uscita della console in America del Nord il 15 novembre 2001 e al pi\u00f9 tardi nel 2002 in Giappone ed Europa.\nLancio e vita della console.\nIl lancio della console fu organizzato in grande e avvenne come pianificato il 15 novembre 2001 a Times Square, in New York; l'evento \u00e8 stato ospitato da Toys \"R\" Us dove presenzi\u00f2 Bill Gates in persona. La console venne venduta a 299 $ e si rivel\u00f2 un ottimo successo con oltre un milione di pezzi venduti in sole 3 settimane, accompagnate da oltre un milione di copie della killer application trainante, \"\". Un rapporto di vendite stimava che per ogni console venduta vi fossero almeno tre giochi distribuiti; budget complessivo del lancio della console fu di circa mezzo miliardo di dollari.\nNel febbraio 2002, con all'attivo ormai 1,5 milioni di pezzi venduti, Xbox fu resa disponibile anche in Giappone dove nonostante l'elevata pubblicit\u00e0 e un certo interesse, la console riusc\u00ec a vendere solamente appena unit\u00e0 nella prima settimana. Paradossalmente in Europa, dove il lancio avvenne pi\u00f9 tardi, l'Xbox ebbe molto pi\u00f9 successo che in Giappone, anche in questo caso per\u00f2 pi\u00f9 circoscritto rispetto che in America, complice il fatto che il prezzo della console in Italia e in tutti i paesi della zona euro fu di ben 479 \u20ac (mentre a parit\u00e0 di prezzo col dollaro avrebbe dovuto essere circa 340\u00a0\u20ac); a maggior ragione infatti poco pi\u00f9 di un mese dopo Microsoft annunci\u00f2 un calo del prezzo fissato a 299 \u20ac e Maurizio Zazzaro, responsabile di Xbox Italia, afferm\u00f2: \u00abCi siamo resi conto che il prezzo era una barriera per molte persone. Il nostro progetto strategico \u00e8 rivoluzionare, attraverso la diffusione di Xbox, l'entertainment domestico\u00bb.\nNonostante dunque un inizio piuttosto buono, non furono pochi i problemi che la console dovette affrontare in questo periodo, a cui si aggiunse anche un problema di modelli di Xbox difettosi in Giappone che portarono a oltre 240 segnalazioni.\nL'originale controller dell'Xbox, noto come \"Fatty\" o \"Duke\", venne spesso criticato per le sue dimensioni eccessive e ingombranti rispetto ai controller delle altre console della sesta generazione. Il controller \"S\", noto anche come \"Akebono\", fu distribuito inizialmente solo in Giappone, ma col tempo fin\u00ec per sostituire il modello originale anche nel resto del mondo. A proposito del Duke, lo stesso Blackley ammetter\u00e0: \u00abEra enorme in modo imbarazzante. Dal punto di vista politico, non avevo le forze per risolvere la cosa, hanno ignorato i test specifici. Capisco che ci si possa far atterrare sopra un elicottero\u00bb\nComunque il catalogo di giochi della console andava via via aumentando: ' trainava costantemente la console, insieme a giochi di successo come ', \"Tom Clancy's Splinter Cell\", \"Dead or Alive 3\", \"Doom 3\", \"Project Gotham Racing\" e anche molti altri titoli multipiattaforma che, seppur presenti su altre console, potevano dare il massimo su Xbox grazie alla sua potenza e alla sua accessibilit\u00e0. In parte, quindi, l'elevata pubblicit\u00e0 e la distribuzione da parte di Microsoft di oltre dev kit a pi\u00f9 di 165 compagnie di sviluppatori si era rivelata, se non un successo, una mossa decisamente azzeccata.\nSebbene alcuni critici del settore specularono molto sul tentativo di Microsoft di monopolizzare il mercato delle console con la sua Xbox, la macchina non riusciva a imporsi come sistema dominante e fin dai primi tempi Microsoft aveva dichiarato di produrre Xbox con una perdita di circa 75 $ a pezzo e di non aspettarsi utili dalle vendite prima di tre anni dal lancio, quando a quel punto la console avrebbe venduto l'almeno sperata cifra di 50 milioni di unit\u00e0.\nSuccesso di Xbox Live e ultimi anni.\nAllo scopo di aumentare la base installata di console il pi\u00f9 possibile, Microsoft decise di colpire il mercato con la rivoluzione del gioco in rete su console, un obiettivo che fino ad allora solo il Dreamcast aveva provato a rendere concreto. Una volta attivata l'infrastruttura di Xbox Live, Microsoft mise in vendita lo \"Starter Pack\" che comprendeva un headset (microfono con auricolari) e un abbonamento per registrarsi e usufruire del servizio per una durata di 12 mesi, al costo di 50 $, 60\u00a0\u20ac per l'Europa; il servizio sarebbe partito il 15 novembre 2002 e tra i primi titoli disponibili con cui sperimentare l'esperienza vi sarebbero stati in esclusiva \"Unreal Championship\", \"MechAssault\", \"\" e \"FIFA Football 2003\".\nTuttavia, essendo Xbox Live un progetto creato a priori, il gioco con cui il servizio conobbe il successo fu \"\", sviluppato appunto fin dall'inizio per supportare il gioco in rete in maniera studiata e approfondita. Xbox Live risult\u00f2 un successo notevole e crebbe in maniera esponenziale da circa utenti registrati solo nella prima settimana a oltre nei 4 mesi successivi. Per la fine del 2002, Xbox raggiunse uno dei suoi picchi massimi in fatto di vendite: circa 2 milioni e mezzo di unit\u00e0 vendute solo nel mese di novembre. Il 31 giugno 2003, Microsoft conferm\u00f2 che aveva venduto 9,4 milioni di Xbox in tutto il mondo, con (66%) di unit\u00e0 vendute in America del Nord; ovvero 6,2 milioni.\nNonostante la mancanza di copertura ADSL in alcune zone dell'America del Nord, ma soprattutto in Europa, il successo di Xbox Live sarebbe stato destinato a crescere fino al 2004, quando fu pubblicato Halo 2 che, al di l\u00e0 del successo di nicchia della console, totalizz\u00f2 oltre 100 milioni di dollari di incassi in un giorno e avvicin\u00f2 sempre pi\u00f9 persone al servizio di gioco in rete offerto da Microsoft, che in quell'anno aveva ormai raggiunto un milione di utenti registrati. In Italia, fu stretto un particolare accordo tra Microsoft e Poste italiane per vendere Xbox sul territorio con inclusa una carta Postepay griffata \"Xbox Live\" per registrarsi, accedere e pagare il servizio; soddisfatto dell'iniziativa, Maurizio Zazzaro, disse: \u00abSiamo certi che Postepay Xbox Live contribuir\u00e0 ad avvicinare nuovi utenti al nostro servizio Xbox Live, che ha gi\u00e0 raggiunto oltre un milione di abbonati nel mondo\u00bb. Il 31 giugno 2004, Xbox aveva venduto 15,5 milioni di unit\u00e0 in tutto il mondo.\nDopo l'annuncio del suo successore, Xbox 360, Microsoft ha tolto il supporto a Xbox, mandandola fuori produzione nel 2005. Entro quell'anno la console arriv\u00f2 a un totale di oltre 24 milioni di pezzi venduti, la met\u00e0 dei 50 milioni previsti da Microsoft necessari per coprire i costi di produzione, superando di poco il GameCube. Dei 24 milioni, 16 milioni sono stati venduti in America del Nord, di cui il 90% di questi negli Stati Uniti, 6 milioni in Europa, con una quota di delle vendite globali e 2 milioni in Asia, che hanno ammontato a meno del 10% dei pezzi venduti in totale, di cui appena unit\u00e0 in Giappone.\nXbox Live aveva ormai raggiunto i 4 milioni di abbonati nel 2006. Nell'ultimo periodo, Microsoft lanci\u00f2 un'edizione speciale dell'Xbox, denominata \"Crystal\"\",\" che si caratterizzava per un design semistrasparente al prezzo di 199 \u20ac. Il servizio Xbox Live, ancora molto utilizzato, \u00e8 stato tenuto attivo fino al 2010.\nVideogiochi.\nSono stati pubblicati intorno a 1000 videogiochi per Xbox.\nDa citare come titoli pi\u00f9 importanti per la console vi sono \"\" che arriv\u00f2 a vendere oltre 6 milioni di copie e \"Halo 2\" che super\u00f2 gli 8 milioni di copie. Grazie all'elevata qualit\u00e0 del giocatore singolo, all'approfondita esperienza con Xbox Live e alla possibilit\u00e0 di organizzare LAN party a ben 16 giocatori utilizzando 4 console, entrambi i capitoli di \"Halo\" sono entrati di prepotenza nell'immaginario collettivo di molti adolescenti americani e sono annoverati tra i migliori sparatutto in prima persona di tutti i tempi. \nIl videogioco di Bethesda Softworks, ', ha venduto oltre 2 milioni di copie su Xbox (altrettante ne vendette la versione per Windows). Tra i best seller da oltre 1 milione di copie, ci sono stati lo sparatutto in prima persona \"Doom 3\", sviluppato da id Software (tra l'altro Xbox, a causa della sua affinit\u00e0 con i PC, era l'unica console a permettersi di far girare un gioco di questo tipo); ', \"\" e \"Tom Clancy's Splinter Cell\", di cui copie vendute nelle prime due settimane, che in origine era stato sviluppato solo per Xbox.\nAltri videogiochi di successo includono \"Fable\", titolo sviluppato da Peter Molyneux in esclusiva per Xbox, con copie vendute in una settimana e il titolo BioWare, \"\" con oltre copie piazzate in soli 4 giorni. Con oltre copie vendute nella prima settimana, \"Dead or Alive 3\", diretto da Tomonobu Itagaki, \u00e8 stato il gioco pi\u00f9 venduto per la piattaforma in Giappone, totalizzando oltre copie. L'ultimo videogioco sviluppato per Xbox \u00e8 stato \"Madden NFL 09\", pubblicato il 12 agosto 2008.\nSecondo una classifica fatta dalla rivista \"Retro Gamer\", basata sul sondaggio dei lettori, vengono ricordati come i migliori giochi, nell'ordine: ', \"Knights of the Old Republic\", \"OutRun 2\", \"Panzer Dragoon Orta\", \"Halo 2\", \"Jet Set Radio Future\", \"Project Gotham Racing 2\", ', \"Ninja Gaiden\"/\"Ninja Gaiden Black\", \"Shenmue II\", \"Jade Empire\", \"Fable\", ', \"Dead or Alive 3\", ', ', \"Doom 3\", ', ', \"Project Gotham Racing\", ', \"Forza Motorsport\", \"Half-Life 2\", ', '.\nEredit\u00e0.\nNonostante il successo prevalentemente di nicchia se paragonato a PlayStation 2, l'Xbox ha avuto un certo peso sull'esperienza di molti videogiocatori e appassionati, ma anche sull'industria con rivoluzioni come quella del gioco in rete (che si sarebbe ripercosso poi su Xbox 360 e PlayStation 3), e per tutto quel che ha rappresentato \u00e8 considerata un importante pezzo di storia, ed \u00e8 stata infatti annoverata da IGN nella lista delle 25 migliori console di tutti i tempi, all'11\u00ba posto, precedendo sistemi di gioco come PlayStation 3, Nintendo GameCube, Sega Saturn e altri. CNN ha rimarcato l'importanza di Xbox nella storia di Microsoft e di come, nel tempo, quest'ultima sia riuscita a diventare una parte essenziale dei \"Big Three\" (\"i grandi tre\"), assieme a Sony e Nintendo, che dominano il mondo dell'intrattenimento elettronico domestico. La rivista britannica Empire, ha inserito l'iconico protagonista di Halo, Master Chief, tra i 10 migliori personaggi della storia dei videogiochi, affermando: \u00ab\u00c8 una esperienza singolare vestire nei suoi stivali di metallo, per la prima volta, ed assumere il ruolo del liberatore in armatura del genere umano\u00bb.\nIn occasione del 15\u00ba anniversario di Xbox, il 15 novembre 2016, Microsoft ha celebrato l'evento con statistiche riguardanti la crescita, negli anni, di Xbox Live e contenuti commemorativi legati agli appassionati e alla serie Halo. L'anniversario fu supportato anche sui forum dedicati di \"NeoGAF\", dove per l'occasione vennero pubblicate dichiarazioni e retroscena importanti da Seamus Blackley, il padre della console, e altri ingegneri che lavorarono in origine al progetto. L'evento \u00e8 stato celebrato anche dalla divisione italiana di Xbox, dove tra gli interventi riguardo alla nascita e alla crescita della console, vi sono stati anche quelli dei giornalisti Jaime D'Alessandro di \"la Repubblica\" e Luca Tremolada de \"Il Sole 24 ORE\"; tra i primi quotidiani italiani che si occuparono di Xbox nei primi anni 2000.\nAnalogamente a quanto accaduto con Xbox 360, i giochi Xbox, a partire dal 2017, sono stati resi compatibili con Xbox One; tuttavia i titoli della prima console Microsoft non avrebbero supportato in emulazione la modalit\u00e0 video widescreen \u2013 salvo quelli che la consentivano originariamente \u2013 e la collezione di \"achievement\".\nInterfaccia utente, centro multimediale e modding.\nL'interfaccia utente per Xbox \u00e8 la \"Xbox Dashboard\". \u00c8 dotata di un lettore multimediale che pu\u00f2 essere utilizzato per riprodurre CD musicali, salvarne il contenuto sul disco rigido dell'Xbox e riprodurre la musica che vi \u00e8 stata archiviata; consente inoltre agli utenti di gestire i salvataggi dei giochi e il contenuto scaricato da Xbox Live. Per tutta la durata del supporto al servizio, ha consentito agli utenti di Xbox Live di accedere, personalizzare e gestire il proprio account. La dashboard \u00e8 disponibile solo quando l'utente non sta guardando un film o non sta giocando. Quando Xbox \u00e8 uscita nel 2001, il servizio Live non era attivo, quindi le sezioni Live della dashboard e il sottomenu delle impostazioni di rete non erano ancora presenti. Mentre Xbox era ancora supportata da Microsoft, \"Xbox Dashboard\" \u00e8 stata aggiornata pi\u00f9 volte tramite Live per prevenire l'utilizzo dei trucchi (\"cheat\") e aggiungere funzionalit\u00e0.\nLe indiscrezioni, in circolazione fin da prima del lancio, hanno affermato che Xbox eseguisse i kernel di Windows 2000. Queste voci sono state smentite dallo sviluppatore Garry Trinder del \"Xbox Team\" nel 2006 sul blog ufficiale Microsoft, che ha affemrato che Xbox eseguirebbe un sistema operativo creato ad hoc. Secondo altre fonti il sistema operativo di Xbox \u00e8 comunque basato su una versione pesantemente modificata di Windows 2000. Xbox ha delle API simili a quelle che si trovano in Microsoft Windows, come le Direct3D. Il suo codice sorgente \u00e8 trapelato nel 2020. \nLa popolarit\u00e0 della console ha ispirato dei tentativi di eludere i meccanismi di protezione software e hardware cos\u00ec come ha ispirato delle modifiche all'aspetto esteriore del case. Le modifiche hardware influenzano tutto, dalla semplice sostituzione della gemma verde sul case con una personalizzata fino all'apertura del case stesso per installare dei modchip. Le modifiche al software sono meno invasive e cercano di alterare le routine che impediscono alla Xbox di eseguire programmi non firmati o funzioni inedite. A patto di possedere una Xbox modificata quindi, la macchina pu\u00f2 essere trasformata in una vera interfaccia a centro multimediale in grado di estendere le proprie capacit\u00e0 di console. Tramite l'utilizzo di dashboard come Xbox Media Center (derivata da Kodi, pi\u00f9 precisamente nella versione XBMC4Xbox) e altre, l'Xbox pu\u00f2 utilizzare il disco rigido per l'immagazzinamento di immagini, film e video in formato DivX, oltre che di musica, e pu\u00f2 eseguire alcuni programmi speciali o inediti come emulatori per SNES, eMule e motori di ricerca per il web. Per le console moddate, sono stati resi disponibili differenti emulatori, quali per Nintendo 64, PlayStation, Game Boy Advance ed altre piattaforme delle generazioni precedenti.\nIl disco rigido originale pu\u00f2 essere sostituito con uno pi\u00f9 capiente poich\u00e9 il file system dell'Xbox, il FATX, \u00e8 in grado di supportarlo; questo per poter copiare i giochi su DVD nel disco rigido e giocarli direttamente. Non c'\u00e8 nemmeno voluto molto perch\u00e9 la comunit\u00e0 di hacker trovasse il modo di aggirare le limitazioni riuscendo a installare una versione adattata di Linux, rendendo Xbox utilizzabile come un qualsiasi PC senza comunque inficiarne le funzioni di console da gioco. \nLa console pu\u00f2 trasmettere in alta definizione con l'uso di cavi multimediali, disponibili anche da aziende terze, sia tramite video a componenti (5 connettori RCA e sprovvisto di audio digitale), oppure con HDMI, in quest'ultimo caso facilitando la connessione con i monitor e televisori sprovvisti di porte analogiche.\nEvoluzione.\nMicrosoft present\u00f2, a uno speciale andato in onda su MTV il 12 maggio 2005, il successore dell'Xbox: Xbox 360. A questa segu\u00ec una presentazione all'E3\u00a02005 nella quale fu annunciato un arrivo della console sul mercato nell'autunno dello stesso anno. Xbox 360 \u00e8 basata su una architettura PowerPC\u2013, ed \u00e8 dotata di una unit\u00e0 di elaborazione centrale a 3 cores sviluppata appositamente da IBM unita ad una unit\u00e0 di elaborazione grafica fornita da ATI Technologies. L'Xbox 360 come console ha stabilito diversi standard che sarebbero poi stati ripresi da Sony per PlayStation 3, come il supporto per l'alta definizione sia a 720p che a 1080p, un disco rigido da 2,5\u2033 per contenere i dati, l'Xbox Live Market Place per il download di contenuti extra e giochi digitali, gli \"achievement\" e un sempre maggiore supporto al gioco online tramite l'elaborata infrastruttura Xbox Live."}
{"id": "46182", "revid": "1527148", "url": "https://it.wikipedia.org/wiki?curid=46182", "title": "Classificazione dei carichi araldici", "text": "In araldica, i carichi sono tutti quegli elementi grafici che sono disegnati sul campo dello scudo.\nI carichi costituiscono un gruppo di elementi numeroso, ragion per cui nel tempo sono stati fatti molti tentativi di classificazione.\nLe due tendenze nella classificazione dei carichi.\nQuesti tentativi seguono due linee di tendenza:\n1\u00aa tendenza: \"classificazione basata sulle caratteristiche espresse ed osservabili\" (definita per \u00ab comprensione \u00bb) come per esempio:\nUn sottogruppo particolare delle pezze onorevoli \u00e8 quello costituito dalle cosiddette pezze diminuite, cio\u00e8 quelle che derivano dalle pezze onorevoli, di cui hanno la forma ma con dimensioni ridotte per consentirne la presenza sullo scudo in numero superiore all'unit\u00e0. In genere le pezze diminuite, nel loro insieme, occupano lo stesso spazio occupato dalla pezza onorevole da cui derivano.\n2\u00aa tendenza: classificazione costituita da una elencazione pi\u00f9 o meno esaustiva (definita per \u00ab estensione \u00bb), basata probabilmente su un censimento delle utilizzazioni registrate negli armoriali o tramandati dalle tradizioni, come per esempio:\nIl rischio di usare la seconda tendenza \u00e8 quello di generare un numero quasi infinito di carichi possibili e delle sovrapposizioni."}
{"id": "46183", "revid": "974994", "url": "https://it.wikipedia.org/wiki?curid=46183", "title": "Fedele Lampertico", "text": "\u00c8 stato definito un \u00abgrande agrario paternalista, leader indiscusso dell'oligarchia moderata, discreto ma onnipotente dominatore della vita pubblica locale\u00bb.\nBiografia.\nFrequent\u00f2 il Liceo nella citt\u00e0 natale ed ebbe come maestro l'abate Giacomo Zanella al quale rimase legato da profonda amicizia. Rimangono numerosi i carteggi \"Fedele Lampertico - Giacomo Zanella\" donati alla Biblioteca Bertoliana di Vicenza dallo stesso Lampertico. Studi\u00f2 giurisprudenza a Padova dove si laure\u00f2 nel 1855 con una tesi di statistica.\nNel 1866 le autorit\u00e0 austriache lo costrinsero a lasciare Vicenza, assieme a Paolo Lioy. Si trasfer\u00ec a Milano, presso Emilio Treves.\nNel novembre dello stesso anno, subito dopo l'annessione del Veneto all'Italia, venne eletto come rappresentante del collegio di Vicenza alla Camera dei deputati del Regno d'Italia, fu rieletto per un secondo mandato nel marzo 1867 e rest\u00f2 in carica fino al 1870. Il 6 novembre 1873 fu nominato senatore.\nSedette nel Consiglio comunale di Vicenza ininterrottamente dal 1866 al 1905. Fu inoltre presidente del consiglio provinciale dal 1870 al 1905. Fu presidente della Congregazione di Carit\u00e0 e fondatore della Societ\u00e0 di Mutuo Soccorso degli artigiani vicentini, che presiedette fino al 1888. Dal 1874 al 1876 e poi anche tra il 1884 e il 1886 ed infine tra il 1894 e il 1897 fu anche presidente dell'Istituto veneto di scienze, lettere ed arti.\nAntonio Fogazzaro, la cui moglie Margherita di Valmarana era nipote del Lampertico, si ispir\u00f2 alla sua figura nel romanzo \"Piccolo mondo moderno\".\nMor\u00ec a Vicenza nel 1906. Il 7 aprile, il giorno seguente alla sua morte, il Consiglio comunale di Vicenza intitol\u00f2 a lui una delle pi\u00f9 centrali vie cittadine, quella che da secoli era chiamata contr\u00e0 della \"calonega\", cio\u00e8 della canonica (della cattedrale). Varie lapidi furono poste in luoghi significativi della citt\u00e0: una nel Palazzo municipale, una sulla facciata della casa da lui abitata in corso Palladio n.ro 54, una terza nella Saletta della Societ\u00e0 Generale di Mutuo Soccorso. Il 23 settembre 1924 gli fu eretto un monumento in piazza Matteotti.\nGli furono intitolati in citt\u00e0 un Istituto comunale per l'infanzia e, nel 1960, l'Istituto professionale statale per l'industria e l'artigianato.\nOpere.\nStudioso di statistica, di giurisprudenza e di economia, lasci\u00f2 circa 400 pubblicazioni sui pi\u00f9 svariati argomenti storici, sociali, giuridici, patriottici, letterari, statistici ed economici, diversi per mole ed importanza, che vanno dalla breve nota biografica al discorso, all'opuscolo, al libro e all'opera in pi\u00f9 volumi, come trattati di diritto pubblico e privato e di statistica.\nSi ricorda nel campo della statistica l'opera \"Sulla statistica teorica in generale e su Melchiorre Gioia in particolare\" (1870-1871) e nel campo dell'economia l'opera fondamentale rimasta incompiuta: \"Trattato sull'economia politica dei popoli e degli stati\" (5 volumi 1874-1884).\nSi interess\u00f2 anche di storia, soprattutto di storia veneta."}
{"id": "46189", "revid": "1226", "url": "https://it.wikipedia.org/wiki?curid=46189", "title": "MER-B", "text": ""}
{"id": "46190", "revid": "682087", "url": "https://it.wikipedia.org/wiki?curid=46190", "title": "Tasso di occupazione", "text": "Il tasso di occupazione, in economia e statistica, \u00e8 un indicatore statistico del mercato del lavoro che quantifica l'incidenza della popolazione che ha un'occupazione sul totale della popolazione e si calcola come rapporto percentuale tra il numero di persone occupate e la popolazione.\nDefinizione.\nAspetto non secondario di tale indicatore \u00e8 la definizione di occupato, che pu\u00f2 variare a seconda delle esigenze del ricercatore o, pi\u00f9 frequentemente, degli standard internazionali. In Italia viene pubblicato dall'ISTAT il tasso di occupazione calcolato\nsui dati e definizioni dell'Indagine campionaria delle forze di lavoro. Secondo gli attuali criteri utilizzati dall'ISTAT utilizzati nella \"Rilevazione Continua sulle Forze di Lavoro\" (RCFL), vengono conteggiati come occupate le persone con 15 anni e oltre che rientrano in una delle seguenti condizioni:\nModalit\u00e0 di calcolo.\nIn generale:\ntasso di occupazione = formula_1\nA seconda degli obiettivi del ricercatore o semplicemente della disponibilit\u00e0 dei dati\nil numero degli occupati viene rapportato: \nQuest'ultima definizione \u00e8 quella che indica meglio delle altre in che misura si attinge al \"serbatoio\" di persone potenzialmente capaci di lavorare, in quanto esclude i troppo giovani e gli anziani e viene indicata come \"tasso specifico di occupazione\".\ntasso specifico di occupazione = formula_2\nIn presenza di un bassissimo tasso di disoccupazione si pu\u00f2 ricorrere pure al tasso di attivit\u00e0.\nIl tasso specifico per et\u00e0 contempla sia per il numeratore che per il denominatore la stessa fascia di et\u00e0.\nQualit\u00e0 dell'occupazione.\nL'OCSE ha messo a punto un \"framework metodologico\" per analizzare la qualit\u00e0 dell'offerta occupazionale attraverso un \"job quality database\", in termini di:\nNel mondo.\nIn generale, un alto tasso \u00e8 considerato in un valore di 70%, basso verso il 50%."}
{"id": "46191", "revid": "121344466", "url": "https://it.wikipedia.org/wiki?curid=46191", "title": "Tasso di disoccupazione", "text": "In economia e statistica il tasso di disoccupazione \u00e8 un indicatore statistico del mercato del lavoro, pi\u00f9 in generale del mondo lavoro, e tra i principali indicatori di congiuntura economica. L'obiettivo primario \u00e8 di misurare una discrepanza sul mercato del lavoro dovuto ad un eccesso di offerta di lavoro (da parte dei lavoratori) rispetto alla domanda di lavoro (da parte delle imprese).\nDescrizione.\nMisura solitamente la percentuale della forza lavoro che non riesce a trovare lavoro e pertanto viene definito comeformula_1\ndove la \"forza lavoro\" \u00e8 la somma delle \"persone in cerca di lavoro\" (disoccupati) e degli \"occupati\". Questo spiega come talvolta pu\u00f2 accadere che il tasso di disoccupazione salga insieme al numero di occupati: avviene quando, per esempio, un incremento di occupazione \u00e8 concomitante a un maggiore spostamento di inattivi verso le persone in cerca di lavoro.\nSi ritiene comunemente che il tasso di disoccupazione non riesca a raggiungere\nmai lo zero in quanto anche in condizioni economiche particolarmente favorevoli\nvi sar\u00e0 sempre qualcuno che per un periodo per quanto breve cerca lavoro.\nPur ritenendo che il \"tasso di disoccupazione frizionale\" si attesti attorno al 3-4%, esistono aree in cui vengono misurati tassi anche inferiori al 2%.\nParticolare attenzione viene data al \"tasso di disoccupazione giovanile\"\nin quanto indicativo delle difficolt\u00e0 a trovare lavoro da parte\ndella popolazione pi\u00f9 giovane e dunque con meno esperienza lavorativa.\nIl tasso di disoccupazione sottostima il problema della disoccupazione: ad esempio non viene considerato disoccupato chi ha lavorato anche solo un'ora a settimana, o chi ha rinunciato a cercare lavoro; inoltre chi non ha ancora mai lavorato \u00e8 considerato \"inoccupato\" e non \"disoccupato\".\nTassi di disoccupazione.\nNote: * previsione"}
{"id": "46193", "revid": "640277", "url": "https://it.wikipedia.org/wiki?curid=46193", "title": "Viking 1", "text": "La missione spaziale Viking 1, programmata e portata a termine dalla NASA negli anni settanta del Novecento, \u00e8 stata una delle tappe pi\u00f9 significative nella storia dell'esplorazione di Marte.\nLa sonda Viking 1, gemella della omologa Viking 2, consisteva di un \"orbiter\", noto come Viking 1 Orbiter, e di un \"lander\", il Viking 1 Lander, designati per operare indipendentemente l'uno dall'altro a partire dal momento del distacco, e in grado di mantenere in completa autonomia reciproca il contatto con la Terra.\nDopo l'immissione in orbita areocentrica, la missione primaria dell'orbiter era fornire una mappatura primaria della superficie marziana, in modo da individuare un luogo d'atterraggio particolarmente conveniente per il lander; dopo circa un mese \u00e8 avvenuto con successo il distacco delle due componenti della sonda.\nLa Viking 1 aveva, nel suo complesso, una massa di 3527 kg; dopo la separazione dei due moduli e l'atterraggio del lander, le masse rispettive si erano ridotte a 900 kg e 600 kg (per via del consumo di propellente durante la caduta nell'atmosfera).\nIl costo totale della missione Viking \u00e8 stato stimato attorno al miliardo di dollari statunitensi.\nSvolgimento della missione.\nDopo un viaggio interplanetario di dieci mesi, l'orbiter si \u00e8 immesso con successo in orbita marziana il 19 giugno 1976; l'orbita \u00e8 stata regolarizzata nei due giorni successivi, e le prime immagini sono arrivate a Terra entro il 24 giugno. In base alle immagini ricevute, il centro di controllo NASA ha scelto il luogo d'atterraggio pi\u00f9 opportuno per l'atterraggio del Viking 1 Lander; la scelta \u00e8 caduta su Chryse Planitia. Il distacco e l'atterraggio del lander sono avvenuti il 20 luglio dello stesso anno.\nIl Viking 1 Orbiter.\nL'orbiter, costruito sul modello del precursore Mariner 9, aveva la forma di un ottagono dall'estensione pari a circa 2,5 metri; le otto pareti misuravano 0,4572 metri in altezza, e alternativamente 1,397 e 0,508 metri di larghezza.\nLa sua dotazione di strumenti scientifici, dalla massa complessiva pari a circa 72 kg, mirava essenzialmente alla mappatura del suolo marziano e alla misurazione del vapor d'acqua presente in atmosfera e delle emissioni nel campo dell'infrarosso; gli strumenti erano collocati su una piattaforma isolata termicamente e orientabile che si estendeva dalla base dell'orbiter. Esperimenti aggiuntivi legati all'utilizzo di onde radio potevano essere condotti tramite la trasmittente di bordo. Le funzioni di bordo erano regolate da due processori indipendenti, dalla memoria di 4096 parole ciascuno per archiviare i comandi ricevuti e i dati acquisiti.\nParametri orbitali.\nSegue un prospetto dei parametri orbitali dell'orbiter.\nIl Viking 1 Lander.\nAtterraggio.\nSegue un prospetto dei dati relativi all'atterraggio del lander."}
{"id": "46194", "revid": "640277", "url": "https://it.wikipedia.org/wiki?curid=46194", "title": "Viking 2", "text": "La missione spaziale Viking 2, programmata e portata a termine dalla NASA negli anni settanta del Novecento, \u00e8 stata una delle tappe pi\u00f9 significative nella storia dell'esplorazione di Marte.\nLa sonda Viking 2, gemella della omologa Viking 1, consisteva di un \"orbiter\", noto come Viking 2 Orbiter, e di un \"lander\", il Viking 2 Lander, designati per operare indipendentemente l'uno dall'altro a partire dal momento del distacco, e in grado di mantenere in completa autonomia reciproca il contatto con la Terra.\nDopo l'immissione in orbita areocentrica, avvenuta il 7 agosto 1976, la missione primaria dell'orbiter era fornire una mappatura primaria della superficie marziana, in modo da individuare un luogo d'atterraggio particolarmente conveniente per il lander; dopo circa un mese, per l'esattezza il 3 settembre 1976, \u00e8 avvenuto con successo il distacco delle due componenti della sonda e il conseguente atterraggio del lander sulla superficie del pianeta.\nIl lander della missione Viking 2 ha operato sulle superficie marziana per 1316 giorni, o 1281 sol, fino all'11 aprile 1980; l'orbiter \u00e8 invece rimasto operativo fino al 25 luglio 1978, inviando sulla Terra quasi 16.000 immagini e completando 706 orbite attorno al pianeta rosso.\nCos\u00ec come per la sonda gi\u00e0 citata sonda gemella, gli obiettivi della missione erano:\nSvolgimento della missione.\nLa Viking 2 aveva, nel suo complesso, una massa di 3.527\u00a0kg; costituita dagli 883\u00a0kg dell'orbiter, dai 572\u00a0kg del lander e dai 2.017\u00a0kg dati dalla somma del propellente e del gas utilizzato per le correzioni di orbita.\nLa sonda \u00e8 stata lanciata, non senza problemi (in seguito al decollo della sonda scoppi\u00f2 un incendio sul sito di lancio che caus\u00f2 danni alle attrezzature di terra per due milioni di dollari), dalla rampa di lancio n.41 di Cape Canaveral il 9 settembre 1975 alle 18:39 UT. Dopo un viaggio interplanetario di 333 giorni, la sonda ha iniziato a trasmettere immagini dell'aspetto globale di Marte ed \u00e8 poi stata immesso con successo in orbita marziana il 7 agosto 1976; l'orbita \u00e8 stata regolarizzata nei due giorni successivi, e le prime immagini ravvicinate del suolo di Marte sono arrivate sulla Terra entro il 9 agosto. In base alle immagini ricevute dall\u2019orbiter di questa sonda e da quello della Viking 1, in orbita dal 19 giugno, il centro di controllo NASA ha potuto cos\u00ec scegliere il luogo d'atterraggio pi\u00f9 opportuno per il lander, optando per un sito 200\u00a0km a ovest del cratere Mie, nella pianura chiamata Utopia Planitia. Il distacco dalla sonda e l'atterraggio del lander sono avvenuti il 3 settembre dello stesso anno.\nIl Viking 2 Orbiter.\nL'orbiter, costruito sul modello del precursore Mariner 9, era uguale a quello della sonda gemella Viking 1 ed aveva quindi anch'esso la forma di un ottagono dall'estensione pari a circa 2,5 metri; le otto pareti misuravano 0,4572 metri in altezza, e alternativamente 1,397 e 0,508 metri di larghezza.\nLa massa totale dell'orbiter al momento del lancio era di 2.328\u00a0kg, di cui 1.445\u00a0kg costituiti da propellente e gas per il controllo dell'orbita.\nLa sua dotazione di strumenti scientifici, dalla massa complessiva pari a circa 72\u00a0kg, mirava essenzialmente alla mappatura del suolo marziano e alla misurazione del vapor d'acqua presente in atmosfera e delle emissioni nel campo dell'infrarosso; gli strumenti erano collocati su una piattaforma isolata termicamente ed orientabile che si estendeva dalla base dell'orbiter. Esperimenti aggiuntivi legati all'utilizzo di onde radio potevano essere condotti tramite la trasmittente di bordo. Le funzioni di bordo erano regolate da due processori indipendenti, dalla memoria di 4.096 word ciascuno per archiviare i comandi ricevuti e i dati acquisiti.\nParametri orbitali.\nSegue un prospetto dei parametri orbitali dell'orbiter.\nIl Viking 2 Lander.\nIl lander della sonda Viking 2, cos\u00ec come quello della Viking 1, era costituito da una struttura portante in alluminio a forma esagonale, dai lati lunghi alternativamente 0,56 metri ed 1,09 metri, sostenuta da tre supporti collegati ai lati pi\u00f9 corti; i piedi dei supporti formavano un triangolo equilatero dal lato di 2,21 metri, sul cui lato giacevano, visti dall'alto, i lati maggiori dell'esagono. La strumentazione era collocata al di sopra della struttura in alluminio e mirava essenzialmente a studiare la biologia, la composizione chimica (organica ed inorganica), la meteorologia, la sismologia, le propriet\u00e0 magnetiche e fisiche e l'aspetto della superficie e dell'atmosfera marziana. \nAtterraggio.\nIl lander e il suo aeroscudo si sono separati dall'orbiter il 3 settembre alle 19:39:59 UT. Dopo poche ore, una volta raggiunta l'altezza di 300\u00a0km, il lander \u00e8 stato orientato per l'entrata nell'atmosfera marziana, entrata che \u00e8 stata come da programma rallentata dallo scudo termico dell'aeroscudo.\nDi seguito un prospetto con i dati relativi all'atterraggio del lander, avvenuto alle 22:58:20 UT nella pianura chiamata Utopia Planitia."}
{"id": "46196", "revid": "119244061", "url": "https://it.wikipedia.org/wiki?curid=46196", "title": "Le mie prigioni", "text": "Le mie prigioni \u00e8 un libro di memorie scritto da Silvio Pellico e pubblicato nel 1832.\nDescrizione.\nSi articola in un arco di tempo che va dal 13 ottobre 1820, data in cui l'autore venne arrestato a Milano per la sua adesione ai moti carbonari, al 17 settembre 1830, giorno del suo ritorno a casa. In esso Pellico descrive la sua esperienza di detenzione - prima ai Piombi di Venezia, poi nel carcere dello Spielberg di Brno e infine in un ufficio londinese - accomunata a quella dell'amico Piero Maroncelli, dopo che la condanna a morte, a seguito del celebre processo Maroncelli Pellico, fu commutata in detenzione al carcere duro.\nL'opera ebbe cos\u00ec tanta fortuna presso i contemporanei dello scrittore che Maroncelli stesso scrisse delle \"Addizioni\" alle \"Mie prigioni\" di Silvio Pellico.\nStoria editoriale.\nSilvio Pellico ne inizi\u00f2 la stesura nel 1831, incoraggiato dal proprio confessore, per poi pubblicarlo nel 1832.\nGrazie al ministro Barbaroux, in carica a quel tempo, il libro riusc\u00ec a superare i problemi derivanti dalla censura e ad essere pubblicato dall'editore torinese Bocca nel mese di novembre del 1832. L'opera godette subito di una vasta popolarit\u00e0 in tutta Europa. I democratici e i progressisti sabaudi tuttavia accusarono l'autore del libro di eccessiva indulgenza verso gli oppressori Austriaci e anche di clericalismo a causa dei continui riferimenti a Dio e alla religione cattolica presenti nel memoriale.\nNel 1843 comparvero, nella traduzione francese, i capitoli aggiunti (redatti sempre nel 1832) che facevano parte di un'opera a carattere autobiografico di pi\u00f9 ampio respiro, che lo scrittore non port\u00f2 a termine, riguardanti il periodo immediatamente successivo alla sua liberazione.\nTale libro, descrivendo con realismo l'asprezza del carcere austriaco dello Spielberg (oggi \u0160pilberk nella Repubblica Ceca) e del regime asburgico, e di cui il primo ministro austriaco Metternich ammise che danneggi\u00f2 l'immagine dell'Austria pi\u00f9 di una guerra perduta, contribu\u00ec a volgere verso i primi moti risorgimentali italiani molte simpatie dei salotti e degli intellettuali europei.\nTemi.\nNella descrizione dei lunghi anni di prigion\u00eca si rivelano al lettore i tesori spirituali che si ricavano dal dolore; la bont\u00e0, l'amore e l'umanit\u00e0 sono presenti anche dove non ci si aspetta che esistano. Pellico inoltre mostra sempre di avere una grande fiducia negli uomini e in Dio. La sensibilit\u00e0 dello scrittore ben si evince dalla semplice umanit\u00e0 delle figure che compaiono: il mutolino, Maddalena, Zanze e il carceriere Schiller, un vecchio burbero e scontroso, ma profondamente buono nell'animo, al quale ripugna l'umiliante compito che deve assolvere."}
{"id": "46197", "revid": "122424508", "url": "https://it.wikipedia.org/wiki?curid=46197", "title": "Brahmagupta", "text": "Biografia.\nGest\u00ec l'osservatorio astronomico di Ujjain, e durante la sua permanenza scrisse due opere di matematica ed astronomia: il \"Brahmasphuta Siddh\u0101nta\" nel 628, ed il \"Khandakhadyaka\" nel 665.\nIl \"Brahmasphuta Siddh\u0101nta\" costituisce la fonte pi\u00f9 antica conosciuta, eccettuato il sistema di numerazione maya, a trattare lo zero come un numero a tutti gli effetti. Va ben oltre, comunque, enunciando le regole dell'aritmetica sui numeri negativi e sullo zero che sono piuttosto vicine al modo di ragionare moderno. La principale divergenza \u00e8 costituita dal tentativo di Brahmagupta di definire la divisione per zero, che viene invece lasciata indefinita nella matematica moderna. Per esempio, egli afferma che 0/0 = 0, che sarebbe di ostacolo alla discussione delle discontinuit\u00e0 eliminabili nel calcolo differenziale e inoltre, 1/0 = Infinito.\nBrahmagupta diede notevoli contributi all'algebra: nella sua opera si trovano soluzioni generali alle equazioni di secondo grado, comprendenti due radici anche nel caso che una di esse sia negativa. Diede parecchi contributi anche allo sviluppo dell'analisi indeterminata. Fu il primo a dare una soluzione generale all'equazione diofantea lineare \"ax + by = c\", dove \"a, b, c\" sono numeri interi. Perch\u00e9 questa equazione abbia soluzioni intere occorre che il massimo comune divisore di \"a\" e \"b\" divida anche \"c\"; Brahmagupta sapeva che se \"a\" e \"b\" sono primi fra loro, tutte le soluzioni dell'equazione sono date da \"x = p + mb, y = q - ma\", dove \"m\" \u00e8 un numero intero arbitrario. Sugger\u00ec anche l'equazione diofantea di secondo grado \"x2\" = 1 + \"py2\", che prende il nome da John Pell (1611-1685), ma che viene usata per la prima volta nel problema archimedeo dei buoi.\nL'equazione attribuita a Pell venne risolta per alcuni casi speciali da un altro matematico indiano di epoca posteriore, Bhaskara (1114-1185). Va a Brahmagupta il pieno merito di aver fornito \"tutte\" le soluzioni intere dell'equazione diofantea lineare, mentre Diofanto di Alessandria si era limitato a dare una soluzione particolare di un'equazione indeterminata."}
{"id": "46202", "revid": "228587", "url": "https://it.wikipedia.org/wiki?curid=46202", "title": "Deimos", "text": ""}
{"id": "46204", "revid": "466539", "url": "https://it.wikipedia.org/wiki?curid=46204", "title": "Senna e Marna", "text": "Il Senna e Marna (Seine-et-Marne) \u00e8 un dipartimento francese parte della regione \u00cele-de-France, di cui rappresenta il 49% del territorio; il capoluogo del dipartimento \u00e8 la citt\u00e0 di Melun.\nGeografia fisica.\nIl territorio del dipartimento confina con i dipartimenti della Val-d'Oise a nord-ovest, della Senna-Saint-Denis, della Valle della Marna (\"Val-de-Marne\") e dell'Essonne a ovest, del Loiret a sud-ovest, della Yonne a sud, dell'Aube a sud-est, della Marna (\"Marne\") a est, dell'Aisne a nord-est e dell'Oise a nord. \nEconomia.\nNel territorio del dipartimento si sviluppa la regione agricola della Brie, che grazie alla presenza di pascoli \u00e8 nota per la produzione dell'omonimo formaggio. In effetti non si tratta di una stranezza per questo dipartimento, la cui economia \u00e8 ancora oggi fortemente legata allo sfruttamento agricolo e dei pascoli.\nStoria.\nIl dipartimento \u00e8 stato creato in seguito alla rivoluzione francese, il 4 marzo 1790, grazie all'applicazione di una legge del 22 dicembre 1789 che aveva lo scopo di suddividere le province francesi in istituzioni territoriali.\nGeografia antropica.\nCitt\u00e0 principali.\nLe principali citt\u00e0, oltre al capoluogo Melun, sono Fontainebleau, Meaux, Provins, Coulommiers, Nemours e Torcy.\nSport.\nBaseball.\nNel baseball la citt\u00e0 di S\u00e9nart \u00e8 rappresentata in prima divisione del campionato francese, il Championnat de France de baseball dal club Templiers de S\u00e9nart, il quale ha vinto un titolo nazionale nel 2014."}
{"id": "46205", "revid": "466539", "url": "https://it.wikipedia.org/wiki?curid=46205", "title": "Yvelines", "text": "L'Yvelines \u00e8 un dipartimento francese della regione dell'\u00cele-de-France. Il nome del dipartimento deriva dalla \"Foresta di Yveline\", di cui si \u00e8 salvata dalla deforestazione solo la parte del massiccio di Rambouillet.\nDescrizione.\nIl territorio del dipartimento confina con i dipartimenti della Val-d'Oise a nord, degli Hauts-de-Seine a est, dell'Essonne a sud-est, dell'Eure-et-Loir a sud-ovest e dell'Eure a ovest.\nLe principali citt\u00e0, oltre al capoluogo Versailles, sono Mantes-la-Jolie, Rambouillet e Saint-Germain-en-Laye.\nIl dipartimento \u00e8 stato creato il 1\u00ba gennaio 1968, grazie all'applicazione della legge del 10 luglio 1964 che prevedeva la suddivisione dell'antico dipartimento di Seine-et-Oise.\nTuristicamente, il dipartimento offre moltissime attrazioni, a partire dalla reggia di Versailles e dai numerosi castelli che lo circondano (B\u00e9houst, Breteuil, Dampierre, Maisons-Lafitte, Rambouillet, Rosny-sur-Seine, Saint-Germain-en-Laye, Thoiry).\nIl dipartimento include anche i territori di due parchi naturali regionali: il Parco Naturale dell'Alta Valle di Chevreuse (\"Haute-Vall\u00e9e de Chevreuse\") e una parte del Parco Naturale del Vexin Francese (\"Vexin Fran\u00e7ais\").\nLo sviluppo turistico della zona di Versailles ha portato anche alla valorizzazione di notevoli patrimoni artistici in forma museale, fra cui:\nAlcune residenze di artisti e di personaggi storici sono diventate anch'esse meta turistica:"}
{"id": "46206", "revid": "115430259", "url": "https://it.wikipedia.org/wiki?curid=46206", "title": "Essonne", "text": "L'Essonne (pron. ) \u00e8 un dipartimento francese della regione dell'\u00cele-de-France.\nIl territorio del dipartimento confina con i dipartimenti degli Hauts-de-Seine e della Valle della Marna (\"Val-de-Marne\") a nord, di Senna e Marna (\"Seine-et-Marne\") a est, del Loiret a sud, dell'Eure-et-Loir e degli Yvelines a ovest.\nLe principali citt\u00e0, oltre al capoluogo \u00c9vry, sono \u00c9tampes e Palaiseau\nIl dipartimento \u00e8 stato creato il 1\u00ba gennaio 1968, grazie all'applicazione della legge del 10 luglio 1964 che prevedeva la suddivisione dell'antico dipartimento di Seine-et-Oise.\nLa parte settentrionale del dipartimento rientra nella zona metropolitana della regione parigina e, quindi, risulta altamente popolata e urbanizzata. Nella parte meridionale, invece, \u00e8 presente un'economia agricola."}
{"id": "46207", "revid": "121595106", "url": "https://it.wikipedia.org/wiki?curid=46207", "title": "Omologia (topologia)", "text": "L'omologia, assieme all'omotopia, \u00e8 un concetto fondamentale della topologia algebrica.\n\u00c8 una procedura con cui viene assegnata a un certo oggetto matematico (come uno spazio topologico o un gruppo), una successione di gruppi abeliani, che forniscano in qualche maniera informazioni sull'oggetto in considerazione.\nIn topologia, l'omologia di uno spazio topologico formula_1 \u00e8 un gruppo abeliano\nche informalmente misura il numero di \"buchi formula_3-dimensionali\" dello spazio formula_1. Un concetto analogo \u00e8 il gruppo fondamentale.\nDescrizione.\nL'omologia di uno spazio topologico formula_1 \u00e8 una successione di gruppi abeliani, che vengono indicati nel modo seguente:\nInformalmente, il gruppo formula_2 descrive i \"buchi formula_3-dimensionali\" di formula_1. Esistono vari modi (essenzialmente equivalenti) di definire l'omologia: si parla quindi a seconda del caso di omologia singolare, omologia simpliciale, etc.\nUn esempio fondamentale \u00e8 fornito dalla sfera formula_10-dimensionale, indicata in matematica con il simbolo formula_11. Tale \"sfera\" \u00e8 in realt\u00e0 una circonferenza in dimensione formula_12, ed \u00e8 l'ordinaria superficie sferica per formula_13. Pu\u00f2 essere descritta come il luogo dei punti dello spazio euclideo formula_14-dimensionale formula_15 che soddisfa l'equazione seguente:\nL'omologia della sfera formula_11 \u00e8 la seguente:\nI simboli formula_19 e formula_20 indicano rispettivamente il gruppo dei numeri interi ed il gruppo banale. L'omologia della sfera formula_11 \u00e8 quindi banale per ogni formula_3, tranne che per i valori 0 e formula_10. La non-banalit\u00e0 per formula_24 \u00e8 un fatto generale, valido per ogni spazio topologico. L'informazione per formula_25 registra invece l'esistenza di un \"buco\" formula_10-dimensionale.\nQuesto buco formula_10-dimensionale pu\u00f2 essere \"tappato\" aggiungendo alla sfera la sua parte interna (ovvero la porzione di piano o spazio delimitata dalla sfera). La circonferenza diventa cos\u00ec un cerchio, e la sfera diventa una sfera solida, cio\u00e8 una palla. In matematica, l'oggetto ottenuto tappando la sfera formula_11 \u00e8 chiamato disco (o \"palla\"): \u00e8 indicato con il simbolo formula_29 e pu\u00f2 essere definito come il luogo dei punti che soddisfa la disequazione seguente:\nL'omologia del disco risente del fatto che il buco \u00e8 stato tappato:\nTutti i gruppi di omologia (tranne quello con formula_24) sono banali: informalmente, il disco non contiene buchi.\nUno spazio topologico pu\u00f2 avere pi\u00f9 buchi di dimensioni diverse. Ad esempio il toro formula_33 ha tutti e tre i primi gruppi di omologia non banali:\nL'omologia \u00e8 quindi usata in prima istanza come strumento per distinguere oggetti topologici.\nDefinizione.\nL'omologia di uno spazio topologico formula_1 \u00e8 costruita tramite un procedimento algebrico abbastanza raffinato. Si costruisce a partire da formula_1 un complesso di catene formula_37. Il complesso di catene \u00e8 una successione di gruppi abeliani formula_38 e di omomorfismi formula_39 chiamati \"operatori di bordo\". Tutti questi oggetti possono essere descritti da una catena di simboli nel modo seguente:\ndove\nformula_41 indica il gruppo banale. Si richiede inoltre che la composizione di due operatori di bordo consecutivi sia nulla, cio\u00e8\nche per ogni formula_10 valga la relazione\nCi\u00f2 \u00e8 equivalente a chiedere che l'immagine di formula_44 sia contenuta nel nucleo di formula_45:\nSe immagine e nucleo coincidono per ogni formula_10 la sequenza si dice \"esatta\". Generalmente per\u00f2 questo non accade; l'omologia \"misura\" proprio quanto la successione sia lontana dall'essere esatta.\nPoich\u00e9 ogni gruppo formula_48 \u00e8 abeliano, le immagini sono tutte sottogruppi normali ed \u00e8 quindi possibile definire l'formula_10-esimo gruppo di omologia come il gruppo quoziente\nViene spesso usata anche la notazione seguente\nGli elementi in formula_53 e formula_54 sono chiamati rispettivamente \"cicli\" e \"bordi\". L'omologia \u00e8 quindi\nIl complesso di catene formula_37 pu\u00f2 essere costruito in vari modi, ma l'omologia che ne risulta \u00e8 generalmente equivalente. A seconda del metodo scelto per costruire formula_37 si parla quindi di omologia simpliciale, singolare, cellulare, etc.\nPropriet\u00e0.\nFuntorialit\u00e0.\nL'omologia \u00e8 un funtore dalla categoria degli spazi topologici in quella dei gruppi abeliani. In altre parole, l'omologia (ad ogni livello fissato formula_58) associa ad ogni spazio formula_1 un gruppo formula_60 in modo funtoriale: ogni funzione continua \ninduce un omomorfismo di gruppi\nche soddisfa alcuni assiomi naturali: \nDa questi due assiomi discendono ad esempio due fatti non banali:\nAnello dei coefficienti.\nL'omologia dipende, oltre che dal parametro formula_58, anche dalla scelta di un anello formula_75. I gruppi formula_76 del complesso di catene risultano essere dei moduli su formula_75. Anche i gruppi di omologia formula_78 sono degli formula_75-moduli e vengono indicati con il simbolo\nNella maggior parte dei casi formula_75 \u00e8 l'anello degli interi formula_82 oppure un campo. Se formula_75 \u00e8 un campo i gruppi di omologia formula_78 sono degli spazi vettoriali e la loro dimensione (se finita) \u00e8 detta numero di Betti:\nIl numero di Betti formula_86 pu\u00f2 essere interpretato grossolanamente come il \"numero di buchi formula_58-dimensionali\" di formula_1.\nSe formula_75 \u00e8 l'anello degli interi il gruppo di omologia formula_78 \u00e8 un gruppo abeliano che pu\u00f2 generalmente contenere elementi di torsione.\nOmotopia.\nL'omologia \u00e8 invariante per omotopia: deformazioni continue di mappe e spazi lasciano l'omologia immutata. Pi\u00f9 precisamente, due mappe\nomotope inducono lo stesso omomorfismo\nTra le conseguenze di questo fatto:\nComplessi di celle, variet\u00e0.\nSe lo spazio topologico formula_1 \u00e8 descrivibile come un complesso di celle \u00e8 possibile calcolare l'omologia agevolmente usando l'omologia cellulare. Analogamente, se formula_1 \u00e8 descrivibile come complesso simpliciale pu\u00f2 essere usata l'omologia simpliciale.\nSe formula_1 \u00e8 un complesso con un numero \"finito\" di celle e l'anello di base formula_75 \u00e8 un campo, valgono i fatti seguenti:\nCon queste ipotesi \u00e8 quindi ben definita la caratteristica di Eulero\nLa caratteristica di Eulero \u00e8 un importante invariante dello spazio topologico formula_1. A differenza dei numeri di Betti, la caratteristica non dipende dal campo formula_75 scelto.\nAd esempio, ogni variet\u00e0 differenziabile compatta di dimensione formula_10 \u00e8 descrivibile come complesso di celle finito.\nGruppo di indice zero.\nIl gruppo di omologia formula_111 \u00e8 sempre isomorfo a formula_112, dove formula_113 \u00e8 il numero di componenti connesse per archi dello spazio topologico formula_1. In particolare, se formula_1 \u00e8 connesso per archi vale l'isomorfismo seguente:\nGruppo di indice uno.\nSe formula_1 \u00e8 uno spazio connesso per archi, il gruppo di omologia intera di indice 1 \u00e8 determinato dal gruppo fondamentale formula_118 di formula_1. Si tratta infatti dell'abelianizzato del gruppo fondamentale:\novvero formula_118 quozientato per il suo sottogruppo derivato formula_122, il pi\u00f9 piccolo sottogruppo normale di formula_118 che contiene tutti i commutatori dei suoi elementi. Il quoziente \u00e8 effettivamente un gruppo abeliano: in generale, i gruppi di omologia sono tutti abeliani, mentre il gruppo fondamentale pu\u00f2 non esserlo.\nL'analogia con i gruppi di omotopia termina a questo livello: il secondo gruppo di omologia formula_124 \"non\" \u00e8 determinato dal secondo gruppo di omotopia formula_125.\nGruppo di indice massimo.\nSe formula_1 \u00e8 una variet\u00e0 di dimensione formula_10, tutti i gruppi di omologia di indice superiore a formula_10 sono banali. Il gruppo di indice massimo formula_129 \u00e8 inoltre determinato da due condizioni topologiche: l'orientabilit\u00e0 e la compattezza di formula_1. Se formula_75 \u00e8 l'anello degli interi o un campo e formula_1 \u00e8 connessa, vale il fatto seguente: \nPer \"compatta\" si intende \"compatta senza bordo\" (cio\u00e8 chiusa).\nEsempi.\nUna variet\u00e0 compatta (pi\u00f9 in generale, un complesso di celle finito) di dimensione formula_10 ha tutti i gruppi di omologia di ordine maggiore di formula_10 banali. Per conoscere l'omologia di un tale spazio \u00e8 quindi sufficiente elencarne i gruppi di ordine fino a formula_10. L'omologia \u00e8 definita su un anello formula_75 (generalmente, l'anello degli interi o un campo).\nSfere.\nCome gi\u00e0 accennato, l'omologia della sfera formula_10-dimensionale formula_11 \u00e8 la seguente:\nSuperfici.\nUna superficie orientabile formula_141 compatta di genere formula_142 ha i seguenti gruppi di omologia:\nSpazi proiettivi.\nLo spazio proiettivo complesso formula_144 \u00e8 una variet\u00e0 di dimensione formula_145. I suoi gruppi di omologia sono i seguenti.\nBrevemente, i gruppi di ordine pari sono isomorfi ad formula_75 e quelli di ordine dispari sono banali.\nL'omologia dello spazio proiettivo reale \u00e8 pi\u00f9 complicata: questa dipende infatti dall'anello formula_75. Ad esempio, se formula_75 \u00e8 l'anello degli interi si ottengono i gruppi seguenti:\nH_i(\\mathbb{RP}^n) =\n\\mathbb{Z} &amp; i = 0 \\mbox{ oppure } i = n \\mbox{ dispari,}\\\\\n\\mathbb{Z}/2\\mathbb {Z} &amp; 0\nI gruppi di indice dispari sono quindi gruppi ciclici di ordine 2, tranne eventualmente l'ultimo. Lo spazio proiettivo reale \u00e8 orientabile solo per formula_10 dispari: solo in questo caso il gruppo di omologia di ordine massimo formula_10 \u00e8 isomorfo a formula_82.\nApplicazioni.\nTeorema di Brouwer.\nCon l'omologia \u00e8 possibile dimostrare il teorema del punto fisso di Brouwer, che asserisce che ogni funzione continua formula_153 dal disco formula_10-dimensionale in s\u00e9 ha un punto fisso. La dimostrazione procede nel modo seguente: se per assurdo non esistesse un punto fisso, i punti formula_155 e formula_156 sarebbero distinti per ogni formula_155: intersecando la retta passante per questi due punti con il bordo del disco si costruisce una retrazione formula_158 dal disco al suo bordo.\nNon esiste per\u00f2 nessuna retrazione dal disco al suo bordo: una tale mappa infatti dovrebbe indurre una mappa suriettiva \nin omologia. Questo \u00e8 impossibile, perch\u00e9 per formula_160 l'omologia del disco \u00e8 banale e quella della sfera no.\nSpazi non omeomorfi.\nL'omologia \u00e8 uno strumento utile a distinguere spazi topologici. Ad esempio, la sfera formula_161 e lo spazio proiettivo complesso formula_162 sono due variet\u00e0 della stessa dimensione formula_145. Sono entrambe semplicemente connesse. Se formula_12, gli spazi formula_165 e formula_166 sono effettivamente omeomorfi. Per formula_167 per\u00f2 non lo sono, perch\u00e9 hanno omologie differenti: quella della sfera \u00e8 sempre banale (tranne per formula_168) mentre quella dello spazio proiettivo \u00e8 non banale per ogni formula_58 pari.\nStrumenti.\nSuccessione di Mayer-Vietoris.\nLa successione di Mayer-Vietoris \u00e8 un importante strumento utile a calcolare l'omologia di uno spazio topologico formula_1 a partire da una sua \"decomposizione\": pi\u00f9 precisamente, a partire da un suo ricoprimento in due aperti formula_171. Similmente al teorema di Van Kampen per i gruppi fondamentali, la successione mette in relazione i gruppi di omologia degli spazi formula_1, formula_173, formula_174 e formula_175. Le omologie di questi spazi formano una successione esatta lunga:\nSe si conoscono le omologie di formula_177 e le mappe naturali fra queste \u00e8 quindi possibile dedurre l'omologia per formula_1.\nFormula di K\u00fcnneth.\nLa formula di K\u00fcnneth permette di calcolare l'omologia di un prodotto formula_179 a partire dalle omologie dei singoli fattori formula_1 e formula_69. Quando l'anello formula_75 \u00e8 un campo, la formula \u00e8 la seguente:\nLa formula fa uso del prodotto tensoriale formula_184 fra spazi vettoriali."}
{"id": "46209", "revid": "110157", "url": "https://it.wikipedia.org/wiki?curid=46209", "title": "Valle della Marna", "text": "Il dipartimento della Valle della Marna (\"Val-de-Marne\") \u00e8 un dipartimento francese della regione dell'\u00cele-de-France.\nGeografia fisica.\nIl territorio del dipartimento confina con i dipartimenti della Senna-Saint-Denis a nord-est, di Senna e Marna (\"Seine-et-Marne\") a est, dell'Essonne a sud, degli Hauts-de-Seine a ovest e di Parigi a nord-ovest.\nIl dipartimento \u00e8 stato creato il 1\u00ba gennaio 1968, grazie all'applicazione della legge del 10 luglio 1964 che prevedeva la suddivisione degli antichi dipartimenti della Senna e di Seine-et-Oise. L'economia e l'urbanizzazione del dipartimento dipendono fortemente dalla vicinanza con Parigi verso la quale si muovono per lavoro molti residenti nel dipartimento.\nSociet\u00e0.\nEvoluzione demografica.\nIl dipartimento della Valle della Marna conta 47 comuni per una popolazione totale stimata nel gennaio 2005 in abitanti. Nel 2004 il 26,0% della popolazione aveva meno di venti anni; il 56,9% tra 20 e 59 anni; il 17,1% pi\u00f9 di 60 anni. cittadini stranieri provenienti da Paesi dell'Unione europea e extracomunitari, per un totale di 11,8% di popolazione straniera (1999).\nI comuni pi\u00f9 popolosi del dipartimento, secondo una stima del gennaio 2005 sono:"}
{"id": "46210", "revid": "1718925", "url": "https://it.wikipedia.org/wiki?curid=46210", "title": "Hauts-de-Seine", "text": "Hauts-de-Seine (pronuncia francese ), in italiano Alta Senna, \u00e8 un dipartimento della Francia nella regione dell'Isola di Francia.\nGeografia fisica.\nIl territorio del dipartimento confina con i dipartimenti della Senna-Saint-Denis a nord-est, della Val-d'Oise a nord, degli Yvelines a ovest, dell'Essonne a sud, della Valle della Marna (\"Val-de-Marne\") a sud-est e di Parigi a est.\nLe principali citt\u00e0, oltre al capoluogo Nanterre, sono Antony e Boulogne-Billancourt.\nIl dipartimento \u00e8 stato creato il 1\u00ba gennaio 1968, grazie all'applicazione della legge del 10 luglio 1964 che prevedeva la suddivisione dell'antico dipartimento di Seine-et-Oise.\nIl territorio del dipartimento \u00e8 altamente popolato e sorge in una zona fortemente caratterizzata dalla presenza di strutture commerciali e grandi aziende di servizi. In particolare la presenza del quartiere La D\u00e9fense di recente costruzione e con un impatto architettonico molto moderno (Grande Arche de la D\u00e9fense) ha favorito il proliferare di societ\u00e0 di carattere nazionale e internazionale."}
{"id": "46231", "revid": "834", "url": "https://it.wikipedia.org/wiki?curid=46231", "title": "Zr", "text": ""}
{"id": "46232", "revid": "599013", "url": "https://it.wikipedia.org/wiki?curid=46232", "title": "Hf", "text": ""}
{"id": "46233", "revid": "599013", "url": "https://it.wikipedia.org/wiki?curid=46233", "title": "Kr", "text": ""}
{"id": "46234", "revid": "599013", "url": "https://it.wikipedia.org/wiki?curid=46234", "title": "Tc", "text": ""}
{"id": "46235", "revid": "599013", "url": "https://it.wikipedia.org/wiki?curid=46235", "title": "Gd", "text": ""}
{"id": "46236", "revid": "1791", "url": "https://it.wikipedia.org/wiki?curid=46236", "title": "Dy", "text": ""}
{"id": "46237", "revid": "834", "url": "https://it.wikipedia.org/wiki?curid=46237", "title": "Yb", "text": ""}
{"id": "46239", "revid": "599013", "url": "https://it.wikipedia.org/wiki?curid=46239", "title": "Bh", "text": ""}
{"id": "46240", "revid": "372624", "url": "https://it.wikipedia.org/wiki?curid=46240", "title": "Lingua nahuatl", "text": "Il n\u0101huatl \u00e8 una lingua originaria della popolazione azteca, che si trova nell'attuale Messico, ed \u00e8 chiamata anche uto-azteca.\nDistribuzione geografica.\nOggi il termine \"nahuatl\" \u00e8 usato spesso in due diverse accezioni, che si stanno dimostrando via via pi\u00f9 incompatibili: per indicare la lingua nahuatl classica di cui sopra (e che non \u00e8 pi\u00f9 parlata comunemente in nessun posto) e per indicare una moltitudine di dialetti correnti (alcuni dei quali riescono incomprensibili gli uni agli altri) che sono attualmente parlati da oltre 1,5 milione di persone in quello che \u00e8 il Messico di oggi.\nDialetti e lingue derivate.\nSecondo lo standard ISO 639-5, il codice collettivo individua un gruppo di lingue chiamate lingue nahuatl.\nSecondo \"Ethnologue\", le lingue nahuatl sono le seguenti:\nClassificazione.\nSecondo lo standard ISO 639-5, le lingue nahuatl sono un sottogruppo delle lingue uto-azteche.\nSecondo \"Ethnologue\", la classificazione delle lingue nahuatl \u00e8 la seguente:\nTesti in Lingua Nahuatl.\nLingua Nahuatl Classica (Hu\u0113hu\u0113n\u0101huatlaht\u014dlli).\n\"Padre Nostro\":\n\"La Afflizione dei M\u0113xihcah e di Montezuma\" (versetti 1-14):\n\"I bambini cambiano i denti\":\nVariante della Lingua Nahuatl Classica (Hu\u00e9huetlahtoli).\n\"Il Sole e la Luna\" (versetti 32-37):\n\"Icnocuicatl \u2013 Il Canto Triste\", canzone di Lila Downs:\nLingua Nahuatl Moderna (Yankuiknauatlajtoli).\n\"La Citt\u00e0 che Ricordo\" (versetti 1-4):\n\"I Cinque Soli\" dal Codice Chimalpopoca (versetti 7-8):"}
{"id": "46241", "revid": "834", "url": "https://it.wikipedia.org/wiki?curid=46241", "title": "Hs", "text": ""}
{"id": "46248", "revid": "2164596", "url": "https://it.wikipedia.org/wiki?curid=46248", "title": "Wardriving", "text": "Il wardriving \u00e8 un'attivit\u00e0 che consiste nell'intercettare reti Wi-Fi, in automobile, in bicicletta o a piedi, con un laptop, solitamente abbinato ad un ricevitore GPS per individuare l'esatta posizione della rete trovata ed eventualmente pubblicarne le coordinate geografiche su un apposito sito web. Per una migliore ricezione vengono usate antenne direzionali. \u00c8 necessario utilizzare un software specifico, disponibili per diverse piattaforme: Netstumbler (Windows), (Macintosh), Kismet (GNU/Linux) e Ministumbler (PocketPC). La maggior parte delle volte questi software sono disponibili gratuitamente sul web.\nEsistono inoltre altri termini simili al wardriving, come ad esempio warbiking e warjogging, ma indicano comunque sempre il fatto di girovagare per una zona ben precisa alla ricerca di reti Wi-Fi.\nEtimologia.\nIl wardriving \u00e8 nato dal termine wardialing, il quale \u00e8 un metodo diffuso da un personaggio interpretato da Matthew Broderick nel film WarGames dal quale prende, inoltre, il nome. Il wardialing consiste nel comporre ogni numero telefonico di una specifica sequenza alla ricerca di modem per poter instaurare una comunicazione. Questa tecnica \u00e8 stata molto utilizzata prima dello sviluppo di Internet per l'attacco ad un computer.\nDescrizione.\nIl wardriving in s\u00e9 consiste nel trovare un Access Point (AP) e registrarne la posizione. Alcune persone, invece, infrangono le scarse misure di sicurezza tipiche di queste reti per accedere ai file personali. Poich\u00e9 nella maggior parte dei casi le reti wireless sono collegate ad Internet, molte persone si introducono in queste reti solamente per navigare gratis e ad alta velocit\u00e0 di trasmissione. In quest'ultimo caso il wardriving rientra nell'accezione pi\u00f9 generica di thiefing.\nAttraverso il wardriving gli hacker, in pratica, eseguono una specie di sondaggio dei possibili bersagli alla ricerca di opportunit\u00e0, al contrario di quando uno di loro decide di concentrarsi su di un computer ben preciso. Uno dei principali strumenti utilizzati \u00e8 lo sniffer che serve per analizzare la crittografia di una determinata rete Wi-Fi. Per quanto riguarda la difesa, oltre ai protocolli pi\u00f9 diffusi, vengono utilizzati dei certificati che permettono l\u2019accesso o meno a computer specifici. Il problema qui sorge quando un hacker si impossessa di un computer in grado di accedere alla rete wireless. Molte reti sono penetrabili grazie al fatto che la configurazione del loro codice SSID iniziale viene lasciata inalterata, dunque un hacker come primo passo prova un nome utente ed una password standard. Per semplificare la ricerca di reti Wi-Fi, inoltre, viene adottato il metodo di warchalking, disegnare un simbolo in una determinata zona che andr\u00e0 a descrivere le caratteristiche di una rete. Esistono inoltre strumenti appositi disponibili sul web per attaccare reti Wi-Fi.\nSecondo la normativa italiana \u00e8 illegale procurarsi l'accesso ad una rete privata senza aver ottenuto un'esplicita autorizzazione.\nVarianti.\nIl \"warbiking\" o il \"warcycling\" sono attivit\u00e0 simili al wardriving ma sono eseguite, rispettivamente, a bordo di una bici o di una moto in movimento. Queste pratiche vengono facilitate, la maggior parte delle volte, dal fatto che venga montato nel veicolo un dispositivo con una scheda di rete Wi-Fi.\nIl \"warwalking\", chiamato anche \"warjogging\", a differenza del wardriving, \u00e8 un'attivit\u00e0 eseguita a piedi invece che da un veicolo in movimento. Gli svantaggi di questo metodo sono la bassa velocit\u00e0 di viaggio (ovviamente a piedi si trovano meno reti wireless ed anche meno frequentemente che viaggiando a bordo di una macchina) e l'assenza di un ambiente informatico comodo. Di conseguenza, questa tecnica \u00e8 stata dominata da dispositivi palmari come i , i quali possono eseguire in maniera pi\u00f9 adatta questo tipo di operazione mentre un utente sta camminando. La tecnologia, con il passare del tempo, \u00e8 avanzata e questa pratica \u00e8 stata migliorata nei primi anni 2000. I progressi, a partire dal 2002, presentano computer con un Wi-Fi integrato, piuttosto che schede aggiuntive come una CompactFlash (CF) o una PC Card (PCMCIA) come nei pocket computers di Toshiba, e Compaq iPAQ. Pi\u00f9 recentemente, la propriet\u00e0 del Wi-Fi \u00e8 stata inserita in dispositivi come il Nintendo DS e la Sony PSP. Inoltri, la maggior parte degli smartphone moderni possiedono un sistema GPS (Global Positioning System) ed un Wi-Fi integrato.\nIl \"warrailing\", o \"wartraining\", \u00e8 un'attivit\u00e0 simile al wardriving solo che viene eseguita a bordo di un treno o di un tram. Gli svantaggi di questo metodo sono l'alt\u00e0 velocit\u00e0 di viaggio (ovviamente in treno o in tram si trovano meno reti wireless ed anche meno frequentemente che viaggiando a bordo di una macchina) e, spesso, i percorsi sono limitati.\nIl warkitting \u00e8 una combinazione tra wardriving e . In un attacco warkitting, un hacker sostituisce il firmware del router che si desidera attaccare. Questa attivit\u00e0 permette di controllare tutto il traffico della vittima e potrebbe consentire di disabilitare SSL sostituendo un contenuto HTML durante uno specifico download. Il warkitting \u00e8 stato scoperto da Tsow, Jakibsson, Yang e Wetzel nel 2006. Essi scoprirono che il 10% dei router wireless erano sensibili al WAPjacking (configurazione maligna delle impostazioni del firmware senza per\u00f2 riportare modifiche al firmware stesso), mentre il 4,4% della totalit\u00e0 erano vulnerabili al WAPkitting (sovvertire il firmware del router). Le loro analisi mostrarono che il volume del furto di credenziali possibile attraverso il warkitting superava le stime del furto di credenziali attraverso il phishing.\nMappatura.\nI wardriver, persone che eseguono attivit\u00e0 di wardriving, utilizzano un dispositivo con una scheda di rete Wi-Fi associata ad un dispositivo GPS per registrare la posizione di una rete wireless. I risultati ottenuti possono poi essere caricati in appositi siti web come , openBmap o Geomena dove i dati vengono elaborati allo scopo di formare delle mappe, aggiornate continuamente, che identificano la totalit\u00e0 delle reti trovate. Inoltre, ci sono anche alcuni Client disponibili che funzionano sul sistema operativo Android che possono caricare direttamente i dati. Per ottenere un elevato raggio d'azione ed una migliore sensibilit\u00e0 vengono utilizzate anche delle antenne, acquistate o anche costruite a mano, variando da quelle monodirezionali a quelle estremamente direzionali.\nLe mappe degli ID di rete wireless identificati possono poi essere usate come sistema di geolocalizzazione, un'alternativa al GPS, triangolando la posizione corrente dall'intensit\u00e0 del segnale dell'ID di rete conosciuto. Gli esempi pi\u00f9 importanti sono Place Lab di Intel, , di , SeekerLocate di , openBmap e Geomena. Navizon e openBmap combinano informazioni provenienti da mappe di reti wireless e ripetitori cellulari fornite da utenti che possiedono un telefono con una scheda di rete Wi-Fi al suo interno. In aggiunta al rilevamemento della posizione, ci\u00f2 pu\u00f2 fornire informazioni di navigazione, pu\u00f2 consentire di tener traccia della posizione di alcuni amici ed offre la funzionalit\u00e0 di .\nNel dicembre del 2004, una classe di 100 studenti ha lavorato, per diverse settimane, per riuscire a mappare la citt\u00e0 di Seattle, Washington. Essi hanno trovato 5225 access points, dei quali il 44% era protetto con cifratura , il 52% era pubblico ed il 3% era a pagamento per l'accesso. Inoltre, gli studenti hanno notato delle tendenze nella frequenza e nella sicurezza delle reti wireless in base alla loro posizione geografica. Molte delle reti pubbliche erano chiaramente destinate ad essere usate dal pubblico in generale, con nomi delle rete del tipo \"Open to share, no porn please\" o \"Free access, be nice\". Tutte le informazioni sono state raccolte in mappe aventi un'alta risoluzione, pubblicate in seguito nel web. In precedenza erano state mappate citt\u00e0 come Dublino con lo scopo di testare la sicurezza delle reti wireless presenti.\nSicurezza wireless.\nEsistono diversi sistemi di protezione per le reti wireless, tra cui le pi\u00f9 conosciute:\nConsiderazioni etiche e legali.\nAlcune persone ritengono che il wardriving sia una pratica discutibile (tipicamente dalla sua associazione con il piggybacking), anche se, dal punto di vista tecnico, ogni cosa funziona come da progetto: molti access point trasmettono dati identificabili e accessibili da chiunque con un ricevitore adatto. Il wardriving potrebbe essere paragonato alla creazione di una mappa dei numeri civici di un quartiere e delle etichette della .\nNon esistono leggi che specificamente proibiscono o permettono di effettuare wardriving, anche se diversi luoghi hanno leggi che vietano l'accesso non autorizzato a reti informatiche e che proteggono la privacy personale. Google ha creato una \"privacy storm\" in alcuni Paesi dopo aver concesso sistematicamente, ma in modo surrettizio, la raccolta di dati Wi-Fi mentre acquisiva filmati e dati cartografici per il suo servizio di Street View. Da allora, Google utilizza dispositivi basati su sistema operativo Android per raccogliere questo tipo di dati.\nIl wardriving di \"solo ascolto\", il cosiddetto wardriving passivo (con programmi come Kismet o ), non comunica con le reti, ma registra semplicemente gli indirizzi di trasmissione. Questo pu\u00f2 essere paragonato all'ascolto di una stazione radio che sta trasmettendo in una determinata zona.\nCon altri tipi di software, come NetStumbler, il wardriver invia attivamente messaggi di probe e l'access point risponde da progetto. La legalit\u00e0 del wardriving attivo \u00e8 meno certa dal momento in cui il wardriver diventa temporaneamente \"associato\" alla rete, anche se non viene trasferito nessun dato. La maggior parte degli access point, quando vengono utilizzate le impostazioni di sicurezza \"out of the box\" predefinite, servono per fornire accesso wireless a tutti coloro che ne fanno richiesta. La responsabilit\u00e0 del wardriver pu\u00f2 essere ridotta impostando il computer con un indirizzo IP statico, al posto di utilizzare DHCP, impedendo alla rete di concedere al computer un indirizzo IP o di registrare la connessione effettuata.\nNegli Stati Uniti, il caso a cui si fa riferimento per determinare se una rete \u00e8 stata \"acceduta\" \u00e8 . In questo caso, Allen cerc\u00f2 di eseguire attivit\u00e0 di wardialing nel tentativo di ottenere chiamate a luna distanza attraverso i sistemi della . Nel momento in cui venne esposta una schermata di protezione della password, tuttavia, non tent\u00f2 di aggirarla. La corte ha sentenziato che, sebbene avesse \"contattato\" o \"acceduto\" al sistema informatico, ci\u00f2 non costituiva \"accesso\" alla rete aziendale.\nSoftware.\nOltre a questi numerosi software esistono anche applicazioni homebrew per il wardriving progettate per console di gioco portatili che supportano il Wi-Fi, come sniff jazzbox/wardrive per il Nintendo DS/Android, Road Dog per la Sony PSP, per gli iPhone, G-MoN, Wardrive, Wigle Wifi per Android, e WlanPollution per dispositivi Symbian NokiaS60. Esiste anche una modalit\u00e0 all'interno di Metal Gear Solid: per la Sony PSP (il giocatore \u00e8 in grado di trovare nuovi compagni cercando punti di accesso wireless) che pu\u00f2 essere utilizzato per effettuare wardriving. per il Nintendo DS \u00e8 un gioco commerciale in cui il gameplay ruota interamente attorno al wardriving."}
{"id": "46251", "revid": "117775275", "url": "https://it.wikipedia.org/wiki?curid=46251", "title": "Purgatorio - Canto sesto", "text": "Il canto sesto del \"Purgatorio\" di Dante Alighieri si svolge nell'Antipurgatorio, dove le anime distratte da cure terrene (coloro che trascurarono i propri doveri spirituali) attendono di poter iniziare la loro espiazione; siamo nel pomeriggio del 10 aprile 1300 (Pasqua), o secondo alcuni commentatori del 27 marzo 1300.\nSintesi.\nRessa delle anime e efficacia delle preghiere (vv. 1-57).\nDante apre il canto facendo un paragone tra un vincitore a zara (gioco di dadi) che dona parte della vincita alla folla che lo circonda per liberarsene e se stesso che ascolta le preghiere delle anime solo per farle allontanare. Poi Dante chiede al suo maestro la funzione delle preghiere per i defunti, il tema era stato gi\u00e0 affrontato da Virgilio nell'Eneide, nella quale aveva affermato che le preghiere dei vivi non avevano alcun effetto nell'aldil\u00e0. Nel canto, invece, Virgilio afferma che le preghiere abbreviano il periodo di pena delle anime, ma non confuta la tesi da lui espressa nel suo poema, in quanto le preghiere hanno valore solo in un mondo in cui \u00e8 riconosciuta l'esistenza di Dio, mentre nel mondo pagano non avevano alcun effetto essendo recitate da persone che non erano sotto la grazia di Dio poich\u00e9 erano pagani.\nAbbraccio tra Sordello e Virgilio (vv. 58-75).\nVirgilio indica a Dante un'anima solitaria che guarda verso di loro: essa potr\u00e0 insegnare loro la via. I due pellegrini si avvicinano, e Dante \u00e8 colpito dall'aspetto dignitoso ed austero di quell'anima, che seguiva i loro passi solo con lo sguardo. Virgilio si accosta chiedendo indicazioni sul cammino, ma l'anima invece di rispondere chiede chi siano essi e da dove provengano.\nLa risposta di Virgilio, che sembra accingersi a recitare l'epitaffio sulla propria tomba (\"Mantua me genuit, Calabri rapuere, tenet nunc Parthenope; cecini pascua rura duces\") inizia con la parola \"Mantua\" ovvero Mantova; \u00e8 sufficiente questa sola parola perch\u00e9 l'anima esca dal suo atteggiamento di severo distacco: balza in piedi esclamando di essere concittadino di chi gli sta dinanzi. Subito Sordello da Goito e Virgilio si abbracciano.\nApostrofe di Dante all'Italia (vv. 76-151).\nL'imprevisto abbraccio tra Sordello e Virgilio, nato dalla sola consapevolezza di venire dalla stessa terra, suscita nel poeta un'energica ed amara apostrofe all'Italia del presente (definita serva, luogo di dolore, nave senza guida, bordello): in essa dominano guerre e contese anche fra gli abitanti di una stessa citt\u00e0. \nDante esorta l'Italia a cercare lungo le sue coste e poi nell'entroterra se vi sia qualche luogo in cui regni la pace. Eppure Giustiniano aveva dotato l'Italia di leggi appropriate, ma nessuno esercita il giusto potere per farle applicare. Invece si appropriano abusivamente del potere temporale gli uomini di chiesa che non sanno guidare l'Italia, divenuta ormai un destriero ingovernabile. Manca l'autorit\u00e0 dell'imperatore, dato che Alberto I d'Asburgo e suo padre Rodolfo, tutti presi dalle lotte politiche in Germania, hanno trascurato il \"giardino dell'impero\".\nDopo aver invocato una giusta punizione sul loro successore Arrigo VII di Lussemburgo, Dante con una violenta anafora invita l'imperatore a venire in Italia e a vedere citt\u00e0 per citt\u00e0 la devastazione portata dalle lotte civili. Giunge infine a interpellare Cristo stesso, chiedendogli se per caso il suo sguardo non sia rivolto altrove; o forse, aggiunge subito il poeta, in tutti questi mali \u00e8 nascosto il seme di un futuro bene che per\u00f2 ancora non \u00e8 comprensibile.\nDante conclude l'appassionata invettiva rivolgendosi direttamente a Firenze. Con sarcasmo presenta la sua citt\u00e0 come se fosse immune da questi mali; in realt\u00e0 in essa dominano la superficialit\u00e0 e l'irresponsabilit\u00e0 di cittadini che fanno a gara per avere cariche pubbliche senza capacit\u00e0 o preparazione. Firenze pu\u00f2 vantarsi di superare Atene e Sparta, poich\u00e9 fa leggi tanto \"sottili\" da durare a mala pena un mese. Il passato di Firenze caratterizzato da continua instabilit\u00e0 fa apparire la citt\u00e0 simile ad un'ammalata che non riesce a trovare una posizione adatta al suo riposo.\nAnalisi.\nCome gi\u00e0 nell'Inferno e come poi nel Paradiso, il sesto canto \u00e8 dedicato al tema politico. Mentre nel sesto canto dell'Inferno Dante presenta, in un breve dialogo con Ciacco, Firenze divisa in fazioni e oggetto delle mire di papa Bonifacio VIII, il sesto canto del Purgatorio allarga la considerazione a tutta l'Italia, vista per di pi\u00f9 in rapporto con le due massime istituzioni, Impero e Chiesa. Sar\u00e0 il sesto canto del Paradiso a coniugare l'attenzione sempre viva e polemica ai fatti contemporanei con un ampio excursus storico in cui si inserisce, a darne il significato autentico, la prospettiva provvidenzialistica.\nNucleo fondante di tutto il sesto canto del Purgatorio \u00e8 l'invettiva all'Italia, la pi\u00f9 lunga della Commedia nelle sue venticinque terzine. In questa, pronunciata dallo stesso Dante in seguito all'incontro con Sordello da Goito, l'Italia \u00e8 paragonata ad una nave priva di guida (questo paragone \u00e8 presente anche nel \"De Monarchia\" e nelle \"Epistole\") e ad un cavallo privo di cavaliere (citando il \"Convivio\") in quanto l'Imperatore non si cura di essa concentrando tutta l'attenzione sulla Germania. Per questo motivo sulla stirpe imperiale deve scendere la pena divina.\nDante coglie l'occasione per attaccare anche la Chiesa, che interferisce nelle vicende politiche pi\u00f9 che occuparsi della materia spirituale che dovrebbe competerle. Alla fine dell'invettiva Firenze viene citata come esempio di corruzione e povert\u00e0 morale.\nNon bisogna trascurare il fatto che l'apostrofe inizia quasi alla met\u00e0 del canto, dopo una preparazione graduale: dalla scena affollata dei morti violentemente ma convertitisi al cristianesimo che chiedono di essere ricordati nel mondo dei vivi, alla spiegazione dottrinale affidata a Virgilio, alla raffigurazione di un misterioso ed altero personaggio, all'improvviso incontro tra due \"concittadini\" divisi da circa tredici secoli di storia e tuttavia uniti dal semplice nome della loro citt\u00e0.\nL'invettiva all'Italia (nonch\u00e9 al papa, all'imperatore, a Firenze) trae il suo vigore espressivo dall'uso intenso di figure retoriche: dalle numerose metafore che connotano l'Italia, alle esclamazioni, alle anafore dei vv. 106,109,112,115 e 130,133. Frequenti anche le personificazioni (Italia, Roma, Firenze) sulle quali si innestano domande o esortazioni. Evidente l'uso dell'ironia e del sarcasmo nelle terzine dedicate a Firenze, ma il canto, con l'immagine dell'inferma che cerca invano di calmare le sue sofferenze, si chiude su una nota dolente."}
{"id": "46252", "revid": "132406", "url": "https://it.wikipedia.org/wiki?curid=46252", "title": "Purgatorio - Canto settimo", "text": "Il canto settimo del \"Purgatorio\" di Dante Alighieri si svolge nell'Antipurgatorio, dove le anime dei negligenti (che trascurarono i loro doveri spirituali) attendono di poter iniziare la loro espiazione; siamo nel pomeriggio del 10 aprile 1300 (Pasqua), o secondo altri commentatori del 27 marzo 1300.\nTemi e contenuti.\nVirgilio e Sordello - versi 1-63.\nDopo l'incontro affettuoso con Sordello, Virgilio presenta se stesso, indicando in sintesi l'epoca della propria morte e l'atto di non poter essere salvato per mancanza della fede cristiana. Sordello reagisce con perplesso stupore, quindi, chinandosi per abbracciargli le ginocchia, lo saluta come \"gloria di Latin\" (degli italiani) e domanda ulteriori spiegazioni. Virgilio risponde di essere stato guidato dal volere divino ad attraversare l'inferno, e di essere eternamente destinato al luogo malinconico (il Limbo) dove stanno i bimbi morti senza battesimo e gli uomini virtuosi dell'antichit\u00e0 che non ebbero i doni della fede. A sua volta chiede a Sordello indicazioni sul cammino da seguire per iniziare la salita del purgatorio.\nSordello replica che sta tramontando il sole, e la regola del purgatorio comporta che ci si fermi durante la notte. Pu\u00f2, nel frattempo, accompagnarlo verso un gruppo di anime che sostano poco lontano. Aggiunge che non c'\u00e8 alcun ostacolo esterno al salire, e che solo l'ombra notturna toglie la volont\u00e0 di farlo, mentre consente di vagare intorno alla montagna.\nLa valletta dei principi - vv. 64-90.\nA breve distanza, Dante si accorge che il fianco del monte \u00e8 un po' incavato e forma una valletta. L\u00e0, dice Sordello, attenderanno il nuovo giorno. Dante \u00e8 colpito dalla ricchezza di colori dei fiori che punteggiano il verde del prato e che emanano un soave profumo. Sull'erba fiorita siedono anime che cantano \"Salve, Regina\". Sordello si appresta ad indicare le anime dal luogo appena sopraelevato dove si trova con Virgilio e Dante, approfittando della luce ormai scarsa del sole.\nRassegna dei principi negligenti - vv. 91-136.\nSordello indica vari personaggi di alto rango, identificandoli con gli atteggiamenti o con i tratti fisici pi\u00f9 evidenti. Il primo \u00e8 l'imperatore Rodolfo d'Asburgo, che non canta insieme agli altri e mostra rimorso per aver trascurato il suo maggior dovere (il riferimento all'Italia \u00e8 evidente); accanto a lui, in atto di confortarlo, Ottacchero re di Boemia, certo migliore del proprio figlio Venceslao, ancora vivente e vizioso.\nSeguono altri sovrani: Filippo III di Francia (col naso piccolo), in aria di confidenza con Enrico I di Navarra. I due, entrambi tristi e tormentati, sono padre e suocero di Filippo il Bello, definito \"mal di Francia\", dalla vita \"viziata e lorda\". Il corpulento Pietro III d'Aragona e Carlo I d'Angi\u00f2 suo avversario in terra sono qui uniti e concordi nel canto. Alle spalle di Pietro si trova il suo omonimo figlio minore, di promettente valore ma morto giovanissimo. Gli altri eredi invece non hanno saputo trasmettere il valore paterno: si tratta di Giacomo II di Aragona e di Federico III di Sicilia.\nDopo aver commentato quanto di rado la virt\u00f9 dei padri si trasmetta alla discendenza, Sordello cita come esempio negativo la condizione di Puglia e Provenza sotto il regno di Carlo II d'Angi\u00f2. Commenta il valore rispettivo di Pietro d'Aragona, Carlo I e Carlo II d'Angi\u00f2 facendo riferimento alle loro mogli. In solitudine siede Enrico III d'Inghilterra che ha una discendenza migliore. L'ultimo, seduto pi\u00f9 in basso (perch\u00e9 non \u00e8 un re) \u00e8 il marchese Guglielmo VII di Monferrato, causa di lutti per le guerre mosse contro Alessandria e il Canavese.\nAnalisi.\nL'incontro con Sordello, che nel canto sesto era stato bruscamente interrotto dalla lunga e violenta apostrofe all'Italia e a tutti i corresponsabili della sua rovina, riprende in modo pi\u00f9 disteso. Dopo la manifestazione di riverenza di Sordello verso il maestro Virgilio, e l'accenno malinconico di quest'ultimo alla propria condizione eterna, vengono date informazioni essenziali sul \"sistema\" del Purgatorio. In esso si pu\u00f2 procedere verso l'alto, quindi verso la purificazione, solo con la luce del sole. La notte non impedisce alle anime di muoversi, ma esse sanno che possono soltanto o sostare o muoversi nel luogo in cui si trovano. Trasparente l'allegoria: il sole fin dal primo canto dell'Inferno rappresenta la grazia divina, la tenebra simboleggia il peccato. Poi, in quello che si presenta come un \"locus amoenus\", nella \"valletta\" che prefigura il Paradiso Terrestre in un'atmosfera addolcita dal canto corale della preghiera, i tre poeti assisteranno a una scena penitenziale.\nLe anime dei sovrani e principi qui raccolte fanno parte dell'ampia schiera di \"negligenti\" ovvero di coloro che, attratti da preoccupazioni terrene, non si sono dedicati con la dovuta sollecitudine alla cura del bene spirituale. In questo gruppo, c'\u00e8 anche chi, come l'imperatore Rodolfo, \u00e8 stato negligente anche verso il dovere politico di custodire la giustizia in Italia. Si ricordi, nel sesto canto, vv. 103-105, l'accusa mossa all'imperatore Alberto e a suo padre (appunto Rodolfo) di aver trascurato il \"giardin de lo imperio\". Anche gli altri regnanti citati sono collegati alla recente storia dell'Italia, puntualmente ricordata con cenni rapidi ma pregnanti.\nUn aspetto tipico del Purgatorio \u00e8 dato dalla concordia che qui accomuna personaggi che in vita furono anche violentemente ostili. Anticipata dal canto corale, questa concordia si mostra anche nell'atteggiamento esteriore, meditativo e assorto, delle anime. Dal punto di vista espressivo, il canto presenta molti elementi descrittivi, sia nel delineare il luogo, sia nell'identificare i personaggi con tratti fisici e gesti (il naso piccolo oppure grande, la corporatura massiccia, la guancia appoggiata sulla mano...)."}
{"id": "46253", "revid": "132406", "url": "https://it.wikipedia.org/wiki?curid=46253", "title": "Purgatorio - Canto ottavo", "text": "Il canto ottavo del \"Purgatorio\" di Dante Alighieri si svolge nell'Antipurgatorio, dove le anime dei negligenti (che trascurarono i loro doveri spirituali) attendono di poter iniziare la loro espiazione; siamo alla sera del 10 aprile 1300 (Pasqua), o secondo altri commentatori del 27 marzo 1300.\nTemi e contenuti.\nPreghiera del tramonto - versi 1-18.\n\u00c8 l'ora del tramonto che suscita la nostalgia del navigante all'atto della partenza (\u00e8 l'ora della compieta), come pure un lontano squillo di campane che sembra annunciare la fine del giorno commuove chi ha intrapreso un viaggio. Dante, nel generale silenzio, osserva un'anima che, levatasi in piedi, con un cenno della mano invita alla preghiera. La stessa, rivolta a oriente, pare che dica a Dio: \u00abNon mi curo che di te!\u00bb. Poi, seguita dalle altre, intona il \"Te lucis ante\" in modo cos\u00ec soave da mandare in estasi il poeta.\nGli angeli guardiani - vv. 19-42.\nA questo punto il poeta, nell'organizzare lo spettacolo degli angeli, invita il lettore a prestare attenzione alla sottile allegoria che in questo caso \u00e8 semplice da comprendere (il lettore non deve cercare altri significati per questa allegoria), in quanto il velo che la separa dalla verit\u00e0 \u00e8 sottile. Vede tutte le anime guardare verso l'alto con un'espressione timorosa e sottomessa, quand'ecco discendere due angeli che brandiscono spade infuocate ma senza punta. Le loro vesti sono verdi come foglie appena nate, cos\u00ec anche le loro ali. Essi si dispongono ai due lati del piccolo avvallamento dove sono raccolte le anime; la penombra permette al poeta di vedere i loro capelli biondi, ma non di distinguere i lineamenti. Sordello informa che le creature celesti vengono dall'Empireo, sede di Maria, a difesa della valle contro il sopraggiungere del serpente. Ma, ignorando da quale parte sarebbe giunta l'insidia demoniaca, Dante si accosta impaurito alle fidate spalle di Virgilio.\nNino Visconti - vv. 43-84.\nSu invito di Sordello, Dante scende pochi passi e vede un'anima che d\u00e0 segno di riconoscerlo; malgrado la crescente oscurit\u00e0, Dante a sua volta lo riconosce: \u00e8 Nino Visconti di Pisa, giudice, ossia Re, di Gallura, suo amico, e il poeta si rallegra che non si trovi all'Inferno. Nino Visconti, stupito di vedere Dante, gli chiede quando sia morto; il poeta risponde che \u00e8 ancora vivo, suscitando stupore e smarrimento in Nino e in Sordello. Visconti si rivolge gridando ad un'altra anima (Corrado Malaspina) perch\u00e9 venga a vedere quale miracolo \u00e8 stato compiuto da Dio. Poi Nino prega Dante di sollecitare, una volta tornato sulla terra, le preghiere di suffragio di sua figlia Giovanna, dato che la madre di lei, vedova di Nino, \u00e8 ben presto passata ad altre nozze, dimostrando quanto \u00e8 volubile l'amore femminile. Ma - commenta giustamente risentito - essa dovr\u00e0 rimpiangere queste nozze con Galeazzo Visconti, che presto sar\u00e0 esiliato.\nLe tre stelle - vv. 85-93.\nNel frattempo, lo sguardo di Dante \u00e8 attratto da tre stelle luminose apparse nel cielo. Virgilio spiega che queste, ovvero le virt\u00f9 teologali (fede, speranza e carit\u00e0), sono salite al tramontare delle quattro stelle viste al mattino, che rappresentavano le virt\u00f9 cardinali.\nIl serpente - vv. 94-108.\nMentre Virgilio d\u00e0 questa spiegazione, Sordello attira la sua attenzione verso \"il nostro avversaro\". Dal lato pi\u00f9 aperto della valletta viene strisciando tra erba e fiori un serpente, forse proprio quello che diede a Eva il frutto proibito. Senza che Dante abbia potuto cogliere l'inizio del loro volo, gli angeli, come sparvieri celesti, muovono veloci verso il serpente, che al solo fruscio delle loro ali fugge; gli angeli subito risalgono in cielo.\nCorrado Malaspina - vv. 109-139.\nL'anima di Corrado Malaspina, che gi\u00e0 prima si era accostata a Nino Visconti, continua a fissare Dante durante tutto l'assalto del serpente e la sua cacciata. Quindi, dopo avergli augurato di assecondare con la sua volont\u00e0 la grazia divina che lo porta verso la salvezza, gli chiede di informarlo, se sa, di ci\u00f2 che accade in Val di Magra o in Lunigiana dove egli \u00e8 stato un tempo potente. Dice quindi di essere Corrado Malaspina, discendente dell'omonimo signore di Lunigiana, e aggiunge di doversi ora purificare dell'eccessivo affetto verso la propria famiglia.\nDante esclama di non aver mai visitato quella zona, ma afferma che certo essa \u00e8 conosciuta in tutta Europa; continua con un vibrante elogio della fama dei Malaspina, tuttora custodita dai discendenti che si ispirano agli ideali cavallereschi della liberalit\u00e0 e della prodezza. Ci\u00f2 \u00e8 tanto pi\u00f9 ammirevole perch\u00e9 esempio unico in un mondo che segue la strada sbagliata. Corrado risponde con una profezia: prima che passino sette anni Dante potr\u00e0 per esperienza diretta confermare questo cortese giudizio. La profezia \"post eventum\" allude al fatto che Dante trover\u00e0 ospitalit\u00e0 presso i Malaspina durante l'esilio nel 1306.\nAnalisi.\nCome dimostra con certezza l'apostrofe al lettore dei vv.19-21, la scena rappresentata nel canto ha un valore simbolico. Essa si ripete ogni sera, in quell'ora particolare in cui pi\u00f9 vivi sono i ricordi di ci\u00f2 che si \u00e8 lasciato (vv.1-6). Tutte le anime attendono l'avvenimento (vv: 23-24) in un silenzio venato di ansia; sanno che cosa sta per accadere ed \u00e8 chiaro che questo, bench\u00e9 si ripeta ogni sera, li coinvolge sempre nel profondo. \u00c8 una scena di tentazione respinta: il serpente, che rimanda con evidenza al tentatore nel Paradiso terrestre, non attacca direttamente le anime ma si limita ad impaurirle; gli angeli, a loro volta, hanno s\u00ec la spada, ma spuntata, e muovono contro il serpente senza per\u00f2 colpirlo: \u00e8 sufficiente il loro muoversi in volo a farlo fuggire.\nSi tratta dunque di una scena che ha la funzione di rammentare a queste anime, che sono in una condizione di attesa e non hanno ancora iniziato il cammino di purificazione, quanta \u00e8 la potenza delle tentazioni alle quali sono state sottoposte in terra e come la liberazione da esse avvenga mediante la grazia divina rappresentata dagli angeli. Il momento della sera, nostalgico e intimo, potrebbe divenire occasione di fragilit\u00e0, non nel senso che queste anime siano ancora soggette a tentazione (sono gi\u00e0 salve), ma nel senso di trattenerle in uno stato di ricordo e di legame col mondo terreno mentre devono, al contrario, volgere sempre pi\u00f9 lo sguardo e l'animo alla m\u00e8ta che le aspetta. Tutto questo apre la strada a interpretazioni che vanno oltre il piano psicologico-morale ed investono, ad esempio, il piano dei contenuti politici della Commedia. Dato che le anime sono tutte di principi, ossia di persone investite di potere temporale,\nIl tema del ricordo del mondo terreno, che attraversa tutto il Purgatorio e in particolare i primi canti, si intreccia con il tema dell'amicizia, espresso nell'incontro affettuoso tra Dante e Nino Visconti, e con quello della famiglia. I due temi, del resto, sono anticipati nei versi d'apertura del canto. Nino Visconti ricorda con qualche amarezza la moglie, passata presto a nuove nozze; Corrado Malaspina, a sua volta, esprime rammarico per aver amato troppo la sua stirpe e la sua famiglia, ovvero per aver provato orgoglio della sua nobilt\u00e0."}
{"id": "46254", "revid": "132406", "url": "https://it.wikipedia.org/wiki?curid=46254", "title": "Purgatorio - Canto nono", "text": "Il canto nono del \"Purgatorio\" di Dante Alighieri si svolge nell'Antipurgatorio, di fronte alla porta del Purgatorio; siamo nella notte tra il 10 e l'11 aprile 1300 (Luned\u00ec dell'Angelo), o secondo altri commentatori tra il 27 e il 28 marzo 1300, e poi nel mattino dell'11 aprile (28 marzo).\nTemi e contenuti.\nIl sogno di Dante - versi 1-45.\n\"La concubina di Titone antico\", l'Aurora, gi\u00e0 s'imbiancava, quando Dante, vinto dal sonno, si assopisce nella valletta dei principi. Durante il sonno, e pi\u00f9 precisamente nelle ore precedenti all'alba, quando tradizionalmente i sogni diventano premonitori, in sogno gli appare un'aquila che lo afferra e lo porta verso la sfera del fuoco; come infuocato il pellegrino si sveglia, salvo poi trovarsi agghiacciato dall'improvviso risveglio e dal luogo che appare mutato; come Achille, rapito dalla madre Teti nella speranza di non vederlo morire sotto le mura di Troia, si trova spaesato: senza la compagnia di Sordello e dei principi, in un'ora e in un panorama assolutamente cambiati e con lo sguardo volto verso il mare, Dante si sveglia.\nRipresa del cammino - vv. 46-72.\nVirgilio \u00e8 al suo fianco e subito lo rassicura: durante la notte venne una delle protettrici celesti di Dante, Santa Lucia, che l'aveva portato fino alla porta del Purgatorio mentre lui, Virgilio, le veniva appresso \"per le sue orme\".\nRincuorato, Dante riprende il cammino, avvertendo il lettore dell'innalzarsi della materia trattata, sintomo di un complesso simbolismo.\nLa soglia del Purgatorio e l'angelo custode - vv. 73-105.\nAppare ai due viandanti, infatti, una porta con tre scalini (l'uno di marmo tanto lucido da essere uno specchio perfetto, il secondo di pietra nera crepata \"per lo lungo e per traverso\", e il terzo di porfido color rosso sangue), alla guardia della quale sta un angelo dalla spada luminosissima, su una soglia di diamante.\nRito penitenziale - vv. 105-145.\nSu invito della sua guida, Dante sale i gradini e si getta ai piedi dell'essere celeste, implorandolo con il \"mea culpa\". Il guardiano con la spada traccia sette \"P\" nella fronte del questuante, e dal manto color cenere (un attributo davvero inconsueto, simbolo d'umilt\u00e0) estrae due chiavi, d'oro e d'argento, spiegando che se la prima \u00e8 la pi\u00f9 preziosa, \u00e8 la seconda ad essere quella di pi\u00f9 arduo impiego. Entrambe ugualmente necessarie, gli furono donate da San Pietro con la raccomandazione di sbagliare piuttosto nell'aprire che nel chiudere.\nLa porta cigolando rumorosamente si apre, e l'angelo, raccomandatosi che non volgano per nessun motivo lo sguardo indietro, li lascia procedere. Un inno di lode a Dio viene loro incontro, accompagnato da un dolce suono, come di un \"cantar con organi\" (forse in polifonia, oppure alternando la musica al testo del salmo).\nAnalisi del canto.\nUn canto dal gusto e dalla scenografia decisamente medievale apre il cuore della seconda cantica, ovvero il Purgatorio propriamente detto. Non \u00e8 facile, per i lettori moderni, comprendere appieno il fascino suscitato nei contemporanei di Dante dal complicato susseguirsi di simboli teologici e morali che investono il canto anche prima dell'avvertimento dell'autore sulla difficolt\u00e0 del tema trattato. Del resto, l'allegoria era abituale nella produzione culturale dell'epoca, e in nessun altro modo si sarebbero potuti raddensare i principi della teologia scolastica riguardo al pentimento ed all'espiazione dando contemporaneamente un qualche tipo di movimento al canto.\nForse, per il lettore moderno, l'unica possibilit\u00e0 \u00e8 quella di arrovellarsi per decifrare il complesso simbolismo dell'episodio narrato, nel dubbio se fosse davvero tutto cos\u00ec comprensibile per i lettori contemporanei della Commedia. Da qui nasce l'asciuttezza di molti commenti, specialmente per la scuola, che si limitano a rubricare in tabelline le immagini forgiate da Dante e la loro probabile spiegazione: l'aquila \u00e8 forse la Giustizia (sulle cui orme corre la Ragione), forse l'Impero, forse la Chiesa, forse l'unione delle due cose; il risveglio verso il mare e il paragone con Achille sono preannuncio di una grande epopea e di gesti memorabili, a meno che il mare non rappresenti l'immensit\u00e0 di Dio; i tre gradini sono quasi concordemente visti come l'esame di coscienza, la confessione e la riparazione ai peccati; il giudice vestito di cenere, l'Umilt\u00e0 necessaria ad ogni confessore, con la Grazia divina e con la propria Sapienza apre la porta, anteceduta da una soglia di diamante indicante l'inflessibilit\u00e0 del confessore (oppure la solidit\u00e0 dell'autorit\u00e0 su cui poggia), al perdono celeste, ricordando al penitente i suoi peccati (le sette P); persino per quanto riguarda l'inno che conclude il canto, non \u00e8 ben chiaro se si tratti di polifonia a cappella oppure di una o pi\u00f9 voci intervallate a interludi strumentali.\nQuesti sono solo alcuni fra i simboli e solo alcune fra le ipotesi; comunque, molte parti non sono ancora decrittate in modo certo. La narrazione simbolica del cammino di redenzione dell'uomo, ad ogni modo, \u00e8 certamente il tema del canto e viene svolto in modo partecipe e per nulla banale; l'autore stesso si fa \"umilmente\" simbolo ed antonomasia dell'Uomo che, accettando di mortificarsi e di piegarsi fiducioso ad un Dio misericordioso, ma dalle vie potenti e misteriose, apre finalmente il suo cammino verso la beatitudine del Paradiso."}
{"id": "46255", "revid": "132406", "url": "https://it.wikipedia.org/wiki?curid=46255", "title": "Purgatorio - Canto decimo", "text": "Il canto decimo del \"Purgatorio\" di Dante Alighieri si svolge sulla prima cornice, ove espiano le anime dei superbi; siamo nel mattino dell'11 aprile 1300 (Luned\u00ec dell'Angelo), o secondo altri commentatori del 28 marzo 1300.\nTemi e contenuti.\nSalita al primo girone - 1-27.\nNon badando pi\u00f9 alla porta alle loro spalle e salendo con attenzione su un sentiero zigzagante su per il pendio, alle nove circa della mattina Dante e Virgilio raggiungono la prima cornice (larga, per tutta la sua circonferenza, quanto tre uomini, quindi circa cinque metri) e l\u00ec si fermano, incerti sulla via.\nEsempi di umilt\u00e0 - vv. 28-96.\nAgli occhi del poeta salta subito che la parete di fronte a lui \u00e8 adornata da opere in pietra quasi pi\u00f9 realistiche della realt\u00e0 stessa. Vi \u00e8 raffigurata per prima cosa la scena dell'Annunciazione, tanto realistica che si sarebbe giurato di udire la voce dell'angelo e di Maria. Virgilio lo spinge a passare oltre, fino alla scena successiva: scolpito nel marmo il re David, \"l'umile salmista\", sta danzando in vesti succinte davanti all'Arca dell'Alleanza (\"e pi\u00f9 e men che re era in quel caso\") mentre la moglie Micol assiste scandalizzata. L'illusione \u00e8 tanto perfetta che, nonostante udito ed olfatto neghino di provare alcunch\u00e9, pure attraverso la vista sembra di sentire il canto del popolo ed il profumo dell'incenso. La terza scena, infine, rappresenta Traiano che, nell'atto di abbandonare Roma per andare in guerra, davanti all'intero esercito cede alle insistenze di una povera vedova e rimanda la partenza per darle la giustizia che ella richiede. L'intero dialogo \u00e8 trasmesso attraverso l'illusione perfetta delle effigi, opera di Dio in persona.\nI superbi - vv. 97-139.\nVirgilio avvisa Dante che sono in arrivo molte persone, dal passo lento: sono i purganti che scontano il loro peccato di superbia. Sono coloro che hanno dimenticato che l'uomo \u00e8 solo un bruco, destinato a diventare farfalla solo nell'aldil\u00e0: ora sono curvi come telamoni sotto pesi troppo grandi rispetto alle loro forze, tanto che quello che sembrava poter sopportare di pi\u00f9 il suo carico \"piangendo parea dicer: \"Pi\u00f9 non posso\"\".\nAnalisi del testo.\nAbbandonando almeno in parte il simbolismo a favore di un intento pi\u00f9 specificatamente edificante, Dante accede alla vista dei primi fra i purganti; si tratta della prima fra le \"pene\" propriamente dette che si incontrano nella seconda cantica.\nL'abilit\u00e0 narrativa e immaginifica del poeta \u00e8 qui dispiegata in tutta la sua potenza: la descrizione delle scene di umilt\u00e0 \u00e8 semplice nel concetto (sono tanto verosimili da sembrar parlare) ma resa con grande maestria e senza mai cadere in banalit\u00e0. La presentazione dei superbi \u00e8 anticipata da un'apostrofe al lettore, perch\u00e9 non tema il dolore del contrappasso pensandolo in funzione della beatitudine futura (si ricordi che siamo sicuramente destinati, dopo la morte, a sopportare nel migliore dei casi perlomeno le pene del Purgatorio), che sembra sapientemente posizionata per alimentare un vero effetto suspense ante litteram.\nQuesto canto sembra quindi essere stato composto con grande abilit\u00e0 per perseguire l'intento di insegnare e ammonire attraverso l'arte e il coinvolgimento emotivo, quasi imitando quelle statue parlanti scolpite dal Cielo in persona. Del resto, come ogni epoca anche quella di Dante era colma di \"superbi cristian\"; e quale esempio migliore, per richiamare tali tronfi personaggi all'umilt\u00e0, che mostrare la propria padronanza assoluta del mezzo artistico per poi definirsi in chiusura solo un \"vermo in cui formazion falla\"?"}
{"id": "46256", "revid": "6923", "url": "https://it.wikipedia.org/wiki?curid=46256", "title": "Purgatorio - Canto undicesimo", "text": "Il canto undicesimo del \"Purgatorio\" di Dante Alighieri si svolge sulla prima cornice, ove espiano le anime dei superbi; siamo nel mattino dell'11 aprile 1300\n(Luned\u00ec dell'Angelo), o secondo altri commentatori del 28 marzo 1300.\nIncipit.\nTemi e contenuti.\nLa Preghiera dei superbi (versi 1-24).\nL'XI canto si apre con una poetica, e lievemente rivisitata, versione del Padre Nostro biblico. La preghiera \u00e8 pronunciata da tutte le anime che hanno peccato di superbia in vita e ha come fonti i vangeli di Matteo e Luca e alcuni inni paraliturgici medievali. Dante sceglie il Padre nostro perch\u00e9 pi\u00f9 di altre preghiere sottolinea la condizione di sottomissione delle anime superbe.\nLa preghiera, che occupa i primi 24 versi, \u00e8 pronunciata dalla totalit\u00e0 dei superbi presenti nel primo girone del Purgatorio e termina con una supplica a Dio (\"\"Quest'ultima preghiera, segnor caro,/gi\u00e0 non si fa per noi, ch\u00e9 non bisogna,/ ma per color che dietro a noi restaro\") che stimola in Dante una riflessione sulla doverosit\u00e0 dei vivi di pregare per le anime del Purgatorio poich\u00e9 queste, nonostante la loro situazione di sofferenza, continuano a pregare per \"Coloro che dietro a noi restaro\"\". Questo \u00e8 l'estremo atto di umilt\u00e0 nei confronti del prossimo (cosa che non seppero far in vita).\nI critici si sono divisi riguardo all'interpretazione della conclusiva supplica all'Onnipotente. I pi\u00f9 intendono che questa sia riferita esclusivamente ai versi 19-21, dunque solamente alla parte del Padre Nostro riguardante la tentazione del male. Altri critici, suppongono invece, d'accordo con l'interpretazione dei teologi, che tale supplica sia riferita alla parte della preghiera attribuibile alla vita temporale, ossia dal verso 13 al verso 21.\nLe preghiere dei vivi (versi 25-45).\nMentre pregano, le anime camminano lungo la prima cornice con un grande masso sulla schiena. La sensazione che provano pu\u00f2 essere paragonata a quella di angoscia che si prova dopo aver avuto un incubo (pare di aver un grande peso addosso, e ci si divincola tentando di liberarsene). Allora Dante si domanda che cosa possano fare i vivi sulla terra per le anime delle persone ormai defunte. La risposta \u00e8: pregare con affetto affinch\u00e9 il loro periodo lontano da Dio si accorci e possano giungere presso di lui puri e lavati dal peccato (questione gi\u00e0 trattata nei canti IV e VI). Poi Virgilio dopo avere augurato alle anime giustizia e misericordia divina (\"captatio benevolentiae\"), domanda loro di indicare la via pi\u00f9 semplice per arrivare alla cornice successiva, perch\u00e9 Dante \u00e8 stanco, appesantito dal corpo che ancora ha (c'\u00e8 anche un riferimento alla fatica interiore di purificazione).\nOmberto Aldobrandeschi (versi 46-72).\nUna voce sconosciuta (i superbi, inclinati dal masso, rendono la risposta anonima) dice loro di seguire le anime lungo la parete rocciosa, dove troveranno il passaggio percorribile anche da un essere umano. Aggiunge poi che, se non gli fosse impedito dal masso, guarderebbe il vivo per vedere se lo conosce. Poi l'anima dice di essere italiana, toscana per la precisione. Suo padre era Guglielmo Aldobrandeschi. \u00c8 chiaro dunque che si tratta di Omberto Aldobrandeschi, membro di una delle pi\u00f9 nobili e antiche famiglie toscane. Egli in vita aveva proseguito la politica antisenese gi\u00e0 intrapresa dal padre con l'aiuto di Firenze. Mor\u00ec a Campagnatico in circostanze ignote: alcune cronache riferiscono che mor\u00ec in battaglia, altre che fu soffocato da sicari senesi travestiti da frati. Il padre Guglielmo non viene citato per aver peccato di superbia, quanto per avere procurato quel potere e ricchezza che consentirono al figlio l'arroganza.\nOmberto domanda se Dante e Virgilio abbiano sentito nominare la casata degli Aldobrandeschi (o per un atto di superbia o a titolo informativo). Come dice, le grandi imprese e le radici nobili della sua famiglia (collegamento alle virt\u00f9 cortesi contro le quali polemizza Dante) lo resero cos\u00ec arrogante da disprezzare tutti gli uomini, come lui discendenti di Eva, invece di comprendere l'uguaglianza degli uomini davanti a Dio. La colpa per\u00f2 non \u00e8 della sua famiglia, ma di lui stesso. Mentre parla per\u00f2 Omberto usa il passato, quasi come se la superbia fosse solo un ricordo lontano, a cui ora si contrappone l'umilt\u00e0 del Purgatorio.\nL'arroganza (dal latino \"arrogare\", attribuirsi, si ha quando un uomo crede di essere quello che non \u00e8) non ha fatto torto solo a lui, ma anche alla sua stessa famiglia, che dopo di lui ha continuato la sua strada. Quindi \u00e8 giusto che porti un tale peso, per pagare da morto il debito che ha nei confronti di Dio poich\u00e9 non lo ha fatto da vivo.\nOderisi da Gubbio (versi 73-108).\nDante si china per ascoltare meglio ci\u00f2 che Omberto sta dicendo, e nello stesso tempo con questo gesto ammette indirettamente di aver peccato di superbia in molte occasioni (confesser\u00e0 il suo peccato solo nel XIII canto). Mentre sta camminando chino, viene chiamato da un'anima che, per vedere in faccia l'uomo vivo, si \u00e8 scostata un poco dal masso. Si tratta di Oderisi da Gubbio, miniatore umbro. Egli si rivolge a Dante chiamandolo \"frate\", ovvero fratello, a indicare il fatto che tutti gli uomini sono figli di un unico padre.\nAlle parole elogiative di Dante che lo ha riconosciuto, Oderisi risponde con modestia di non aver portato tanta gloria alla miniatura (l'arte dell'\"alluminar\" dal francese \"enluminer\") quanta ne sta portando Franco Bolognese e si rammarica di non aver riconosciuto il suo merito in vita, accecato dal desiderio di gloria ed eccellenza. Per sua fortuna si pent\u00ec \"quando ancora poteva peccare\", cio\u00e8 in vita, e ora si trova in Purgatorio, invece che nell'Antipurgatorio, dove dovrebbe essere se si fosse pentito solo in punto di morte.\nPoi Oderisi si lamenta di quanto sia vana la gloria raggiunta sulla terra (inanis gloria\u00a0\u2013 vana gloria, considerata da papa Gregorio I il primo dei vizi capitali, che egli fa derivare tutti dalla superbia) e soprattutto la superbia umana (rievocazione del canto X). Infatti la fama \u00e8 di breve durata come il colore verde in una foglia (simbolo di fragilit\u00e0 e caducit\u00e0). Se la fama dura pi\u00f9 a lungo \u00e8 solo perch\u00e9 talvolta ad una et\u00e0 di splendore (per quanto effimero) ne succede una di rozzezza.\nCome esempio della transitoriet\u00e0 della fama, Oderisi cita Cimabue, il quale credeva di essere il padrone nel campo della pittura e invece il suo allievo Giotto ora gode del suo presunto primato. Oderisi cita anche lo stilnovista Guido Guinizzelli (che Dante incontrer\u00e0 nel canto XXVI), al quale la fama nella poesia in lingua volgare \u00e8 stata tolta da Guido Cavalcanti. E ora \u00e8 forse gi\u00e0 nato colui che lo far\u00e0 dimenticare (probabile allusione allo stesso Dante). Tutti prima o poi sono costretti a cedere la loro fama ai posteri. La fama terrena \u00e8 come il vento: prima soffia da una parte poi dall'altra, secondo i cambiamenti dei gusti e della situazione politica e sociale.\nOderisi chiede retoricamente che fama avr\u00e0 un uomo che muore vecchio rispetto ad uno che muore giovane di fronte allo scorrere di 1000 anni. Dinnanzi all'eternit\u00e0 di Dio 1000 anni sono come un battito di ciglia (Boezio) rispetto al movimento del cielo delle Stelle fisse che impiega 360 secoli per ruotare attorno al proprio asse (iperbole che indica il divario tra le cose terrene e il concetto d'eternit\u00e0 dell'uomo e la creazione di Dio).\nProvenzano Salvani (versi 109-142).\nProvenzano Salvani, capo dei Ghibellini senesi, \u00e8 un esempio della caducit\u00e0 della fama legata alla politica. Egli combatt\u00e9 e fu uno degli artefici della vittoria a Montaperti (1260). La sua decadenza cominci\u00f2 dopo la battaglia di Benevento (1266) e poi mor\u00ec in battaglia a Colle val d'Elsa, ucciso dai fiorentini, che a quei tempi erano superbi quanto ora sono corrotti (ora la superbia di Firenze ha assunto la forma dell'orgoglio e dell'avarizia). Quando i Guelfi tornarono a Siena, condannarono alla \"damnatio memoriae\" la casata dei Salvani, distruggendo le loro case e cancellando ogni segno della loro memoria.\nOderisi conclude il suo discorso riguardo ai superbi che come lui percorrono questa cornice del Purgatorio con una similitudine (di derivazione biblica) tra la fama terrena e la durata del colore dell'erba che rinsecchisce quando c'\u00e8 troppo sole, lo stesso sole che la fa crescere e germogliare, cos\u00ec come la fama fa germogliare la vita d'un uomo, ma quand'\u00e8 troppa lo consuma.\nDante dice a Oderisi che il suo discorso lo ha liberato dal suo orgoglio e domanda a chi si stesse riferendo prima. Oderisi racconta allora che stava parlando di Provenzano Salvani, estremamente ambizioso di diventare il padrone di Siena. Egli ebbe la stessa presunzione dei fiorentini prima della battaglia a Montaperti di impadronirsi della sua citt\u00e0. La presunzione \u00e8 infatti una de filiabus superbiae, una delle figlie della superbia. Cos\u00ec ora \u00e8 costretto a camminare con il viso chino.\nAllora Dante domanda come mai l'anima di Provenzano si trovi qui, dal momento che un'anima, che per pentirsi attende la fine della sua vita, deve sostare nell'Antipurgatorio in attesa che trascorra tanto tempo quanto visse, a meno che qualche vivente non preghi in suo suffragio. Dante crede infatti che, dato il comportamento di Provenzano, nessuno abbia dedicato a lui una preghiera. Oderisi risponde che Provenzano, quando era al massimo della sua potenza e fama, si rec\u00f2 al Campo di Siena, al centro della citt\u00e0, e chiese l'elemosina per liberare dalla prigione un amico prigioniero di Carlo d'Angi\u00f2.\nOderisi conclude il colloquio con una profezia, volutamente oscura, dell'esilio di Dante.\nAnalisi del canto.\nIl canto XI appartiene ad una trilogia dedicata alla superbia (nel canto X appaiono esempi di umilt\u00e0, nel canto XII esempi di superbia punita) ed essendo dedicato all'incontro con personaggi penitenti \u00e8, fra i tre, il pi\u00f9 vivo. \u00c8 anche il primo canto in cui, dopo il passaggio della porta di ingresso al Purgatorio, si incontrano le anime che stanno purificandosi attraverso una pena fisica e morale. \u00c8 costruito con una struttura assai semplice, che comprende una preghiera iniziale e alcuni esempi di superbia; ma riveste un particolare valore perch\u00e9 profondamente legato alla storia sia privata sia pubblica di Dante, che si sente direttamente coinvolto in questo peccato.\nIl canto si apre con la preghiera del pater noster, recitata dalle anime mentre avanzano con ritmo lento, curve sotto il peso dei macigni che le opprimono. Dante ha scelto per il peccato pi\u00f9 grave la preghiera pi\u00f9 alta, adeguando il testo evangelico a questa particolare situazione, attraverso l'inserimento di brevi commenti all'interno dei versetti della preghiera. Dedicata sia ai morti che ai viventi, la preghiera riprende un tema essenziale nel \"Purgatorio\": la fraternit\u00e0 che lega tutti gli uomini al di l\u00e0 dei limiti di spazio e di tempo. Anche Dante pertanto, fin da questo inizio, \u00e8 inserito nell'espiazione dei superbi, nello stesso momento in cui la sta rappresentando.\nIl significato profondo della sequenza consiste nel superamento dell'eccessivo valore dell'individuo, che si identifica col peccato di superbia. Il cristianesimo valorizza l'uomo che sa adeguarsi liberamente al disegno divino e si inscrive in una prospettiva di umilt\u00e0. Da qui il tono francescano di questa supplica, di qui la scelta di questa particolare preghiera, con la quale il credente si affida umilmente alla volont\u00e0 del Padre, che \u00e8 nei cieli.\nAnche se la scelta \u00e8 collegata a motivazioni personali, Dante fino da questo primo gruppo di penitenti ricorre alla tecnica medievale dell'\"exemplum\", cio\u00e8 individua tre figure che appartengono alla storia contemporanea e rappresentano tre diversi modelli di superbi, in modo che i lettori riconoscano in loro la realt\u00e0 storica e il significato universale. Nello stesso tempo lui, nobile, artista e politico, rappresenta la storia di un superbo per nobilt\u00e0, di un superbo per la sua arte, di un superbo per il suo ruolo politico. Cos\u00ec egli oggettiva nei tre personaggi la propria vicenda personale e, insieme, vive con loro un suo momento penitenziale.\nOmberto Aldobrandeschi \u00e8 un feudatario appartenente a quella societ\u00e0 feudale che dette il meglio di s\u00e9 nella societ\u00e0 cavalleresca e cortese, ma rispose poi con alterigia ai tempi nuovi. Il peccato di superbia riguarda non solo lui, ma tutta la sua famiglia. Il poeta lo rappresenta in modo drammatico, in quanto nella sua contrizione affiorano involontarie tracce di alterezza. In questo sdoppiamento, che si perpetua anche nella morte, rivive la vicenda di una classe nobiliare che, mentre propone come ideale la misura, vi trasgredisce con l'arroganza e la vana gloria.\nOderisi entra in scena con grande naturalezza attraverso una gestualit\u00e0 (\"si torse sotto il peso che li impaccia\") che gli conferisce una nota di vivo realismo. Egli assume un ruolo di singolare rilievo perch\u00e9 il campo di attivit\u00e0 (l'arte) da cui nasce il suo peccato \u00e8 anche quello di Dante. Certo la miniatura, di cui egli \u00e8 stato grande protagonista \u00e8 una specializzazione delimitata e per questo, forse, egli non \u00e8 stato in grado di comprendere l'ampiezza del provvidenziale disegno divino, ma ora che ha ben compreso il senso della realt\u00e0 passa subito dalla vicenda personale a considerazioni di valore universale. Per di pi\u00f9, l'arte nel suo tempo sta vivendo grandi trasformazioni; per questo assume maggior senso il quadro critico che Oderisi disegna relativamente alla civilt\u00e0 artistica e che comprende due miniaturisti (lui stesso e Franco Bolognese), due pittori (Cimabue e Giotto), due poeti (Guido Guinizzelli e Guido Cavalcanti).\nQuello con Oderisi \u00e8 di nuovo l'incontro con un amico, che consente a Dante di riprendere e rivedere criticamente le antiche consuetudini, respingendo quanto di caduco e colpevole individua in esse. Perci\u00f2 egli inserisce un'allusione anche a s\u00e9 stesso (\"e forse \u00e8 nato chi l'uno e l'altro caccer\u00e0 del nido\"), senza cadere in un atto di superbia in quanto poggia non sull'eccellenza ma sulla caducit\u00e0 della fama. L'arte non pu\u00f2 essere alternativa e sostitutiva dell'impegno religioso; l'artista deve rivelare la verit\u00e0 di Dio, farsi \"scriba Dei\" e accettare la brevit\u00e0 della propria fama, in quanto l'evoluzione delle forme artistiche e del gusto si iscrive nella parallela evoluzione della storia. L'artista \u00e8 innanzitutto un uomo e il suo valore pi\u00f9 alto consiste nel suo agire magnanimo e nella autocoscienza dei suoi limiti.\nBrevissima e intensa la storia del terzo personaggio, che non entra direttamente in scena, ma assume forte rilievo attraverso le parole di Oderisi. Provenzano Salvani, un tempo signore di Siena, superbo del proprio potere politico, ha vissuto il contrasto fra un'indole orgogliosa e l'umiliazione volontariamente subita. L'umilt\u00e0, ponendolo nella prospettiva cristiana, lo ha redento ed in silenziosa magnanima umilt\u00e0 egli ora procede nel suo cammino di penitenza. Attraverso Provenzano Dante parla di s\u00e9; a lui, che, consapevole del proprio genio, ha rischiato di peccare di superbia, toccher\u00e0 l'umiliazione dell'esilio. E proprio lui dovr\u00e0 mostrarsi magnanimo nell'affrontare l'umana miseria."}
{"id": "46257", "revid": "121344519", "url": "https://it.wikipedia.org/wiki?curid=46257", "title": "Toltechi", "text": "I Toltechi (o Toltec; \"Toltecas\" nello spagnolo) erano un popolo nativo americano dell'epoca precolombiana che domin\u00f2 gran parte del Messico centrale, tra il X ed il XII secolo. La loro lingua, il nahuatl, era parlata anche dagli Aztechi.\nQuesta popolazione nomade e guerriera era giunta nell'altopiano del Messico verso il IX secolo d.C. Nel 1168 la loro capitale, Tula, fu distrutta dalla popolazione settentrionale dei Cicimechi. La relativa unit\u00e0 politica si framment\u00f2: seguirono circa due secoli di caos, imbarbarimento ed emigrazioni fino al Nicaragua. Al termine di questo periodo di crisi, gli Aztechi imposero il proprio dominio. Alla fine del X secolo il leggendario re Quetzalcoatl aveva portato i Toltechi nello Yucat\u00e1n: ne deriv\u00f2 uno stato maya-tolteco con capitale Chich\u00e9n Itz\u00e1 e una cultura maya-tolteca che dur\u00f2 fino alla conquista spagnola (1544). La cultura dell'altopiano con centro a Tula fu invece obliata. Si era sovrapposta a quella di Teotihuac\u00e1n, raffinata ma gi\u00e0 in decadenza, portando nelle manifestazioni artistiche uno stile scarno ed esuberante, con il gusto per le grandi costruzioni. Dai Toltechi, gli Aztechi presero l'usanza di razziare uomini per i sacrifici alle divinit\u00e0.\nStoria.\nOriginalmente erano un popolo nomade-militare e si pensa possano essere stati loro, o i loro antenati, ad aver saccheggiato la citt\u00e0 di Teotihuacan (ca. 750). Dopo che il loro stile di vita gradualmente mut\u00f2 in una maggiore sedentariet\u00e0, i Toltechi riunirono i molti piccoli stati del Messico centrale in un impero governato dalla loro capitale, Tollan (oggi \"Tula de Allende\"). Erano abili costruttori di templi. La loro influenza si diffuse in tutta la Mesoamerica nell'epoca post-classica. L'influenza tolteca sui Maya dello Yucatan \u00e8 notevole, specialmente evidente nella citt\u00e0 di Chichen Itza. Sono state ritrovate loro ceramiche fino in Costa Rica.\nAlcuni scrittori hanno ipotizzato che potessero essere stati i Toltechi ad introdurre il culto di Quetzalcoatl, il serpente piumato. Non \u00e8 cos\u00ec, dato che questa divinit\u00e0 \u00e8 stata comunemente descritta in tutto il Mesoamerica gi\u00e0 secoli prima di loro, fin dai tempi degli Olmechi. Secondo la mitologia tolteca (e, in seguito, anche in quella azteca) Quetzalcoatl era un rivale di Tezcatlipoca, il primo dio di cui siamo al corrente ad aver richiesto il sacrificio di cuori umani. Questo sarebbe il motivo per cui i Toltechi avrebbero introdotto la consuetudine di sacrifici umani di massa, usanza poi ripresa dagli aztechi.\nSi reputa che l'impero tolteco sia stato distrutto intorno al 1200 dai guerrieri nomadi Cicimechi. La famiglia regnante degli aztechi affermava di discendere dai Toltechi della citt\u00e0 sacra di Colhuacan.\nNei suoi scritti, Miguel Le\u00f3n-Portilla spiega che, secondo la leggenda di Nauha, i Toltechi sarebbero stati i padri di tutte le civilt\u00e0, perci\u00f2 \"tolteco\" divenne sinonimo di artista, o artigiano, e la loro citt\u00e0, Tol\u00e1n, fu descritta come piena di meraviglie. Quando gli aztechi riscrissero la loro storia, cercarono di dimostrare i propri legami con i Toltechi. Sfortunatamente questo significa che buona parte della tradizione dei Toltechi sarebbe una leggenda, difficile da dimostrare. Secondo alcuni racconti, dopo la caduta di Tula, alcuni dei Toltechi si ritirarono a Cholula, che cadde solo secoli dopo, quando fu bruciata da Hern\u00e1n Cort\u00e9s e dai conquistadores spagnoli.\nLa maggior parte della storia tolteca \u00e8 conosciuta per merito dei resoconti degli ultimi discendenti (come gli aztechi), scritti secoli dopo il \"periodo buio\" del Messico centrale, insieme ad altre testimonianze dei maya.\nScoperte recenti.\nNel 1941, la Sociedad Mexicana de Antropolog\u00eda conferm\u00f2 che Tula era stata la capitale dei Toltechi fin dal IX secolo, come gli archeologi avevano suggerito. Alcuni studiosi, compresa Laurette S\u00e9journ\u00e9, per\u00f2 affermano che i numerosi scavi hanno solo dimostrato come si trattasse di una citt\u00e0 minore, non cos\u00ec importante da giustificare la leggenda dei Toltechi. La posizione di Tula dimostra in realt\u00e0 che un tempo era stata una grande citt\u00e0, anche se l'arte cerimoniale e l'architettura oggi deducibile \u00e8 meno imponente di quella degli altri siti mesoamericani. Dovrebbe essere chiaro, comunque, che alcuni dati raccolti dai conquistadores spagnoli e anche dopo, confondono i Toltechi con altre civilt\u00e0 mesoamericane ed a volte tendono ad attribuire ai Toltechi tutte le conquiste dei secoli precedenti l'ascesa degli aztechi."}
{"id": "46258", "revid": "6923", "url": "https://it.wikipedia.org/wiki?curid=46258", "title": "Purgatorio - Canto dodicesimo", "text": "Il canto dodicesimo del \"Purgatorio\" di Dante Alighieri si svolge sulla prima cornice, ove espiano le anime dei superbi; siamo a mezzogiorno dell'11 aprile 1300 (Luned\u00ec dell'Angelo), o secondo altri commentatori del 28 marzo 1300.\nSintesi.\nEsempi di superbia punita.\nDante continua il suo cammino a fianco di Oderisi da Gubbio, mantenendosi in posizione curva come lui, finch\u00e9 Virgilio non lo esorta a rialzarsi e ad osservare ci\u00f2 che sta calpestando. Dante introduce una similitudine con le \"tombe terragne\", ovvero le sepolture collocate nel pavimento delle chiese, decorate spesso da figure che ricordano il defunto. Sotto i suoi piedi infatti vi sono scene scolpite con grande arte. Si tratta di episodi nei quali la superbia \u00e8 punita in modo esemplare. Il primo esempio (vv.25-27) \u00e8 Lucifero che precipita dal cielo; seguono esempi tratti dalla mitologia: il gigante Briareo colpito dal fulmine di Giove (vv.28-30) e Apollo, Pallade e Marte che contemplano orgogliosi la strage di giganti (vv. 31-33).\nPoi un alternarsi di esempi biblici e mitologici: Nembrot costruttore della torre di Babele; Niobe, madre troppo orgogliosa dei suoi quattordici figli; Saul sconfitto e suicida perch\u00e9 insuperbito del potere che Dio gli aveva concesso; Aracne, tessitrice tanto arrogante da sfidare Minerva; Roboamo, re d'Israele che provoc\u00f2 con i suoi soprusi la rivolta del popolo.\nLa serie dei riquadri scolpiti continua: Erifile uccisa dal figlio Alcmeone; l'empio Sennacherib re d'Assiria ucciso dai figli; la testa mozzata del crudele re Ciro II di Persia immersa in un otre di sangue; la fuga degli Assiri con il corpo di Oloferne, decapitato da Giuditta.\nInfine, esempio emblematico di superbia punita, le rovine fumanti di Troia. Dante aggiunge che l'arte profusa in queste scene era di uno sbalorditivo realismo e conclude la descrizione con un'invettiva sarcastica contro i superbi \"figliuoli d'Eva\".\nL'angelo dell'umilt\u00e0.\nIl cammino percorso \u00e8 stato maggiore di quanto Dante, assorto, potesse credere; Virgilio infatti lo invita a osservare l'angelo che si sta avvicinando e a disporsi in atteggiamento di rispetto. L'angelo, vestito di bianco e con viso splendente, apre le braccia e le ali, ed invita i due pellegrini ad accostarsi ai gradini che segnano il passaggio. Vi \u00e8 infatti un'apertura nella roccia, per cui Dante passa mentre l'angelo gli batte le ali sulla fronte.\nSalita alla seconda cornice.\nLa salita alla seconda cornice \u00e8 agevolata da una scala che ricorda a Dante quella che da Firenze porta a San Miniato, anche se \u00e8 molto pi\u00f9 stretta; mentre Dante e Virgilio salgono, si ode un dolce canto: \"Beati pauperes spiritu!\" (la beatitudine evangelica).\nSentendosi pi\u00f9 leggero del solito, il poeta ne chiede la ragione a Virgilio, il quale spiega che si sentir\u00e0 sempre pi\u00f9 leggero a mano a mano che le P che ha ancora sul viso saranno cancellate dagli angeli dei vari gironi. Dante istintivamente si tocca la fronte e scopre di aver solo sei delle sette P che l'angelo guardiano del Purgatorio gli aveva inciso con la spada. La P che indicava la superbia \u00e8 stata cancellata dalle ali dell'angelo.\nAnalisi.\nIl canto conclude la triade dedicata alla superbia, costruita in modo simmetrico: nel X gli esempi di umilt\u00e0 premiata, nell'XI gli incontri con tre personaggi rappresentativi del peccato di superbia, in questo XII gli esempi del vizio punito. Ritorna l'eccellenza dei rilievi; qui per\u00f2, a differenza del canto X, le figure sono tratteggiate pi\u00f9 rapidamente e inserite in una successione di anafore: Vedea...(quattro volte), O...(quattro volte), Mostrava...(quattro volte). I rilievi sono espressamente accostati alle \"tombe terragne\" che all'epoca si trovavano nelle chiese: inevitabile riconoscere l'accenno al tema della morte, quindi della caducit\u00e0 di ci\u00f2 che \u00e8 umano, largamente espresso nel canto XI.\nLa seconda met\u00e0 del canto \u00e8 invece occupata dalla ripresa della ritualit\u00e0 tipica del Purgatorio, con l'apparizione di un angelo, che invita Dante al passaggio verso la cornice superiore e gli percuote la fronte con un colpo d'ala. La sensazione di maggiore facilit\u00e0 e leggerezza di Dante nel salire viene spiegata da Virgilio con la cancellazione di una delle sette P che sulla fronte di Dante indicano i peccati di cui si \u00e8 macchiato. Evidente il significato allegorico: il cammino di purificazione compiuto da Dante nel girone dei superbi lo ha liberato dalle tracce del peccato, quindi reso interiormente pi\u00f9 libero."}
{"id": "46259", "revid": "287204", "url": "https://it.wikipedia.org/wiki?curid=46259", "title": "Purgatorio - Canto tredicesimo", "text": "Il canto tredicesimo del \"Purgatorio\" di Dante Alighieri si svolge sulla seconda cornice, ove espiano le anime degli invidiosi; siamo nel pomeriggio dell'11 aprile 1300 (Luned\u00ec dell'Angelo), o secondo altri commentatori del 28 marzo 1300.\nTemi e contenuti.\nGli invidiosi - versi 1-21.\nGiunti alla sommit\u00e0 della scala, i due poeti si trovano nella seconda cornice, analoga alla prima ma di raggio minore. Non vi sono immagini o sculture, ma una pietra uniforme di colore \"livido\". Poich\u00e9 non appare alcuna anima a cui chiedere la strada, Virgilio invoca il sole come guida al cammino.\nEsempi di carit\u00e0 - vv. 22-42.\nDopo circa un miglio di cammino, si sentono venire in volo spiriti invisibili che esprimono moniti alla carit\u00e0 rivolgendo agli invidiosi inviti alla mensa dell'amore. La prima voce ripete volando: \"Vinum non habent\" (dall'episodio evangelico del Miracolo di Ges\u00f9 della tramutazione dell'acqua in vino alle nozze di Cana); prima che il suono sparisca del tutto, un'altra voce: \"I' sono Oreste\"; quindi una terza: \"Amate da cui male aveste\". Virgilio spiega che in questa cornice sono puniti gli invidiosi, e quindi sono stimolati da esempi di carit\u00e0, virt\u00f9 contraria all'invidia.\nLa pena degli invidiosi - vv. 43-84.\nAll'invito di Virgilio, Dante osserva poco pi\u00f9 avanti alcune anime, sedute presso la roccia, vestite di manti il cui colore si confonde con la pietra. Dopo poco, ode le invocazioni di quelle anime a Maria e ai santi. Giunto presso di loro, il poeta \u00e8 turbato e addolorato da ci\u00f2 che vede. Esse sono rivestite di panno grezzo, si appoggiano l'una alla spalla dell'altra, e tutte sono addossate alla roccia. Sembrano i ciechi che chiedono l'elemosina davanti alle chiese. E cieche sono le anime, dato che hanno le palpebre cucite da un fil di ferro; dalle orribili cuciture trapelano le lacrime. Dante non vuole offenderle nel guardarle senza essere visto, ma Virgilio lo incoraggia a parlare.\nSap\u00eca senese - vv. 85-129.\nCon parole cortesi chiede se vi sia qualche italiano fra le anime; una voce risponde correggendo con garbo le sue parole. Dante si sposta verso l'anima che ha parlato, che attende, e ad una nuova domanda di Dante, rivela se stessa. Di origine senese, si chiamava Sap\u00eca, bench\u00e9 (ironizza amaramente sul suo nome) non fosse savia, dato che godeva del male altrui pi\u00f9 ancora che della fortuna propria. Per convincere Dante di questo, racconta che, quando gi\u00e0 era anziana e quindi meno giustificabile nella sua \"follia\", durante la battaglia di Colle Val d'Elsa (1269) pregava per la vittoria non dei suoi concittadini ma dei nemici fiorentini. Quando questo avvenne, esult\u00f2 e quasi sfid\u00f2 Dio gridando: \u00abOmai pi\u00f9 non ti temo\u00bb. Continua ricordando che si pent\u00ec solo alla fine della vita, e che sarebbe ancora nell'Antipurgatorio fra i negligenti, se un umile artigiano, Pier Pettinaio, non l'avesse ricordata nelle sue preghiere per puro spirito di carit\u00e0.\nColloquio con Dante - vv. 130-154.\nChiede poi a Dante chi sia e come mai parli respirando (cio\u00e8 sia vivo) e, come intuisce, ci veda. Dante risponde che anche a lui, dopo la morte, toccher\u00e0 la pena degli invidiosi, ma per un tempo minore rispetto a quella che sconter\u00e0 per la superbia, pena che teme maggiormente e per la quale si sente gi\u00e0 il peso del masso sulle spalle. Aggiunge che l'anima silenziosa al suo fianco \u00e8 la sua guida, e offre a Sap\u00eca di ricordarla ai viventi perch\u00e9 possano pregare per lei. Sap\u00eca, meravigliata per l'eccezionale condizione di Dante, gli chiede di risollevare la sua fama tra i suoi parenti, ma definisce con una perifrasi (in cui forse risuona una nota di scherno) i senesi come coloro che si sono illusi di trovare un inesistente fiume sotterraneo e di ritrovare la perduta grandezza comprando il porto di Talamone.\nAnalisi.\nIl canto \u00e8 costruito sul tema della cecit\u00e0, a partire dall'uso dell'etimo di \"invidia\" (da \"in + videre\", in latino \"guardare contro\", \"guardare con ostilit\u00e0\"). La vista \u00e8 tolta con una forma di contrappasso particolarmente penosa, descritta con precisione nei molti particolari e rafforzata dalla similitudine con i ciechi mendicanti alle porte dei santuari. L'assenza di vista sembra riflettersi anche nell'assenza di colore che connota questo girone, uniformemente grigio, anzi \"livido\", sia nella roccia sia nelle vesti dei penitenti. Quasi spettrale anche l'effetto delle voci che arrivano in volo e subito si allontanano, e dei frammenti di litanie afferrati da Dante prima di vedere, con dolore e compassione, la schiera degli invidiosi.\nEssi, che in vita ebbero sentimenti ostili e malevoli verso gli altri, ora si sostengono a vicenda: \u00e8 una manifestazione di quello spirito di carit\u00e0 che, in quanto virt\u00f9 contraria al peccato dell'invidia, contribuisce alla purificazione delle anime. Anche Dante si riconosce macchiato dall'invidia, ma in misura minore rispetto al peccato di superbia, sul quale ha avuto modo di riflettere percorrendo il primo girone, la cui pena ancora lo tormenta interiormente.\nMentre nel canto XI Dante ha incontrato tre diversi personaggi, ora, nel quadro desolato del secondo girone, solo una voce si fa sentire, dapprima con toni cortesi, poi con accenti di pentimento e di gratitudine per chi l'ha aiutata con la sua preghiera: \u00e8 Sap\u00eca. Lo sfondo della vita di Sap\u00eca \u00e8 ancora una volta la Toscana della seconda met\u00e0 del Duecento: qui la citt\u00e0 in primo piano \u00e8 Siena, definita piena di \"gente vana\" ossia vanitosa e superficiale, come gi\u00e0 nel canto XXIX dell'Inferno (v. 122). Per\u00f2, tra tanti stolti, ci fu a Siena un modesto artigiano che per pura generosit\u00e0 preg\u00f2 per Sap\u00eca, cos\u00ec da abbreviarne la sosta nell'Antipurgatorio, dato che essa si era pentita solo sul finire della vita. Nelle parole di Sap\u00eca non manca qualche traccia di ironia, non solo verso i concittadini (vv.151-154), ma anche verso se stessa, come nei vv.109-110 e nel v. 123 dove paragona se stessa al merlo che si illude che sia finito l'inverno quando appare un barlume di sole (come nel detto proverbiale sui giorni della merla).\nDell'identit\u00e0 storica di Sap\u00eca si hanno poche notizie: dovrebbe essere nata intorno al 1230 ed essere probabilmente moglie di Ghinibaldo Saracini, signore di Castiglionalto presso Monteriggioni. Era zia di Provenzano Salvani, che Dante rappresenta nel girone precedente. Nella battaglia di Colle Val d'Elsa i senesi e gli altri Ghibellini, guidati proprio da Provenzano Salvani, furono sconfitti dai fiorentini comandati da Giovanni Bertrand vicario degli Angioini, l'8 giugno 1269."}
{"id": "46262", "revid": "88740", "url": "https://it.wikipedia.org/wiki?curid=46262", "title": "Astichello (poesia)", "text": "L'Astichello \u00e8 una raccolta comprendente 94 sonetti scritti tra il 1880 e il 1887 dall'abate e poeta vicentino Giacomo Zanella. Prende il nome dal fiume omonimo, presso le cui rive il poeta aveva una casa.\nLa poesia dell\"'Astichello\" sta al vertice dell'esperienza poetica di Giacomo Zanella e segna la naturale realizzazione di quella sua inclinazione a cogliere gli aspetti pi\u00f9 intimi e fugaci della natura.\nGiungeva lo Zanella, ormai sessantenne e dopo quattro anni di \"fiera malinconia\", a realizzare un antico ideale di vita.\nLasciato l'insegnamento, lasciata la citt\u00e0, desideroso di dimenticare il \"secol faccendiere\", che solo gli aveva dato angosce e amarezze, si ritirava in una villetta di stile neoclassico sulle rive dell'Astichello, nella verde e quieta campagna vicentina.\nL\"'Astichello\" rappresenta una grande svolta nella storia dell'anima e della poesia dell'abate vicentino, l'espressione compiuta di un ideale poetico che aveva cercato, gi\u00e0 nelle precedenti odi, di esprimersi, rimanendo per\u00f2 latente o soffocato da altri problemi, e che qui trova la sua completa realizzazione.\nZanella e Prati: neoclassicismo e parnassianesimo.\nNel confrontare l\"'Astichello\" con l'ampia raccolta di Giovanni Prati, composta da 568 sonetti, intitolata \"Psiche\" pubblicata nel 1876, si pu\u00f2 dire che \"Psiche\" e \"Astichello\" rappresentano due momenti di quel primo accostarsi della seconda generazione romantica alle forme del neoclassicismo, che, come scrive Silvio Pasquazi, \"nel Prati avveniva per elezione e nello Zanella anche per educazione intellettuale\".\nIl neoclassicismo dello Zanella appare per la critica ormai scontato, ma \u00e8 necessario analizzarne brevemente i caratteri per poter stabilire la posizione dello Zanella di fronte ad esso.\nI caratteri pi\u00f9 diffusi e costanti del neoclassicismo furono il rimpianto per un mondo abolito, l'esotismo e il sospiro dell'era greca.\nLa maggior parte dei poeti e degli artisti cercarono rifugio in questo ideale mondo di sogno.\nOra \u00e8 certo che, se in Psiche alcune espressioni sono di gusto neoclassico, ci\u00f2 non avviene nell\"'Astichello\". Di neoclassicismo nello Zanella vi \u00e8 solo la cura posta nella forma, tipica del neoclassicismo in genere ed in particolare di quello francese della scuola parnassiana.\nSi pu\u00f2 trovare un punto di contatto con i parnassiani, nel genere scelto per la poesia, cio\u00e8 il sonetto, ma mentre i parnassiani adattavano la breve forma metrica al loro temperamento di artisti frammentari, senza passioni profonde e durature, lo Zanella riprendeva semplicemente una forma tradizionale classica della poesia italiana, infondendo in essa tutto il proprio sentimento.\nDove lo Zanella si allontana decisamente dai parnassiani, assumendo una posizione antitetica agli ideali di quella scuola, \u00e8 nel sentimento della natura che, nell\"'Astichello\", non \u00e8 natura intesa parnassianamente, e neppure veristicamente, ma una natura schiettamente cristiana, costituzionalmente religiosa, una campagna abitata e coltivata da uomini che vivono non della comoda vita pastorizia, non della contemplazione astratta della natura, ma dell'opera, della fatica assidua delle proprie mani.\nIn questo lo Zanella aveva a modello il Virgilio delle Egloghe - ma non quelle di pi\u00f9 diretta e stretta imitazione teocritea - e soprattutto delle Georgiche, cio\u00e8 il Virgilio meno bucolico, meno idillico, ma pi\u00f9 lirico, quel Virgilio che cantava le cose belle della natura, le acque, gli alberi, gli animali, considerandoli non puri e semplici elementi decorativi, ma tutte creature vive e fornite di un senso.\nPoesia del ricordo.\nA proposito dell\"'Astichello\" il Fogazzaro parla di \"pessimismo zanelliano\", ma se \u00e8 vero che la contemplazione serena della natura \u00e8 velata in alcuni punti dalla malinconia dei ricordi, dal desiderio degli affetti perduti, da qualche immagine mesta, niente \u00e8 completamente sconsolato e continuo come vorrebbe far supporre il Fogazzaro quando cita come esempio l'ultima terzina del sonetto VIII:Si pu\u00f2 dunque parlare di poesia del ricordo velata di sottile nostalgia dove il poeta ritrova la memoria delle cose antiche senza sofferenza, ma con serena malinconia.\nPaesaggi e temi.\nNell\"'Astichello\" troviamo l'espressione pi\u00f9 vera e sincera dell'anima del poeta, la sua arte pi\u00f9 perfetta, perch\u00e9 il poeta riesce, con poche e nitide pennellate a creare dei graziosissimi quadretti, che ci rappresentano tratti di paesaggio e momenti di natura, dipinti con assoluta immediatezza.\nTutta la poesia dell\"'Astichello\" \u00e8 sfiorata da emozione sincera, e tessuta di aria, di luce e di ombra; le immagini domestiche e familiari, le scenette campestri, il sentimento vagamente malinconico della campagna, il senso cristiano della vita, l'amore genuino e sincero per tutte le cose della natura, rendono questa poesia bella.\nIl sentimento religioso.\nIl punto centrale della visione della poetica dello Zanella \u00e8 dunque l'osservazione minuta e amorevole della natura nel mutare delle stagioni, nel trascorrere del tempo, nell'eternit\u00e0 e nella universalit\u00e0 della vita.\nIn questo mondo naturale, fatto di piccole ed umili cose, si avverte ovunque Dio, ed \u00e8 questo sentimento religioso, che pervade tutte le cose, a rendere questi brevi canti soffusi di soave dolcezza.\nIl tema delle stagioni.\nIl tema delle stagioni che ritornano mentre la campagna fiorisce e poi riposa nell'attesa di rifiorire, \u00e8 tipico della maggior parte dei sonetti dove, in un carosello di colori, sfilano i mesi dell'anno nelle loro differenti sfumature, con i diversi frutti, fiori e animali:\nIn questo diario delle stagioni, il poeta annota anche le ore della giornata, dal momento in cui la campagna si sveglia alla prima luce del giorno, fino al momento in cui si addormenta alla prima oscurit\u00e0 della sera, per annotare ancora, il giorno dopo, il suo risvegliarsi e ancora il suo riaddormentarsi, cos\u00ec senza mai fine, trovando in ogni alba un motivo di gioia, in ogni tramonto un nuovo motivo di pace.\nIl tema della notte.\nSempre suggestivo il tema della notte, come nel sonetto LXXIII dove la strofa ha l'alto accento zanelliano della contemplazione cosmica, per cui spesso il poeta unisce alla contemplazione della natura, la percezione arcana dell'immenso, ampliando la visione del suo piccolo mondo a tutto l'universo.\nIl tema della luna.\nPur ricco di poesia \u00e8 il tema della luna che ritorna spesso nei sonetti dell\"'Astichello\" creando effetti pittoreschi non trascurabili, come nel sonetto LXV: dove si pu\u00f2 anche osservare il tema della civetta gi\u00e0 precedentemente trattato da Pascoli nella poesia \"Stoppie\" tratta dalla raccolta Myricae, con la differenza che nello Zanella l'immagine \u00e8 serena e poetica e anche la civetta diventa una simpatica creatura del creato, mentre nel Pascoli l'accento \u00e8 molto pi\u00f9 fosco e aleggia su tutta la poesia un sentore di morte.\nLo spazio.\nIl paesaggio, che assume aspetti diversi a seconda del mutare delle stagioni, dell'ora, del tempo, \u00e8 per\u00f2 determinato da uno spazio concreto e preciso. Questo spazio, vasto e pur definito, \u00e8 segnato dal corso del fiume ed il paesaggio \u00e8 visto da un solo punto: la villa del poeta come dal sonetto I Da essa lo spazio diventa pi\u00f9 ampio con l'immagine del Bacchiglione che, fecondato il piano di Eug\u00e0nea, si tuffa nell'Adria verso l'Oceano senza fine.\nA questi elementi geografici determinanti lo spazio, si aggiungono, nel corso dei vari sonetti, altri elementi che creano una diversa e pi\u00f9 familiare topografia. Quello spazio determinato dalla villa, dall'Astichello, dalle Alpi, diventa pi\u00f9 propriamente quadro idillico segnato dalle aperte campagne.\nLe vicende atmosferiche.\nNon manca nell\"'Astichello\" la rappresentazione del succedersi delle vicende atmosferiche per cui la campagna assume, volta a volta, aspetti diversi a seconda se \u00e8 il sole a far brillare, la pioggia a bagnarla, il vento a scuoterla, l'arcobaleno a rallegrarla, ed ogni fenomeno naturale \u00e8 colto con immediatezza.\n\u00c8 la poesia dell\"'Astichello\" una poesia che si esprime attraverso le umili cose, quelle umili cose che il Pascoli chiamer\u00e0 \"Myricae\" mostrando una ispirazione affine a quella dello Zanella.\nIl tema della religiosit\u00e0.\nPer il gioco del poeta con i suoi temi, per il modo con cui li riprende e li intreccia, i novantun sonetti dell'Astichello risultano legati da una profonda unit\u00e0 spirituale che nasce dalle molteplici variazioni di un tema unico: quello della religiosit\u00e0. Religiosit\u00e0 abbastanza nuova che trova il suo alimento nella contemplazione della natura, semplice, buona e pia; della natura pervasa di profonda \"humanitas\".\nEd \u00e8 il \"pio Astichello\" che porta il suo \"gorgo limpido e fecondo/Ale sparse d'armenti opime valli\", (sonetto IV) ed \u00e8 la \"pia\" edera cingere con molli e flessuose braccia a sostenere il vecchio pioppo (sonetto XXXVIII), o l'\"antico salice\" che fa schermo alle onde del fiume dalla vampa solare (sonetto XCI), o la violetta che solo chiede di annunciare alla villetta \"Il caro tempo estivo\" e poi morire negletta (sonetto XLV) e il fior del lino di cerulea tinta il cui sguardo \u00e8 caro richiamo d'una sorella (sonetto XXXIII) e il \"gelso\" che giunto ormai maggio si rinnova (sonetto LXII).\nAnche gli animali vivono in questa poesia, piccole e grande creature di Dio. Vi \u00e8 il \"vecchio bue\" che \"si sdraia e guarda immoto/ il pian dell'acqua (sonetto X), la \"civetta\" che \"svolazza insidiando - de' non piumati rondinini al nido\" (sonetto XII), la \"cicala\" che al primo cadere della pioggia ha sospeso il suo stridore, mentre la \"rondinella con obliquo volo/ Terra terra sen va\" e \"sul fumaiolo bianca colomba si pulisce l'ala\" (sonetto XVI) e il \"picchio\" che \"nella scorza antica - batte de' pioppi e delle fredde brune- la dipartita annuncia alla formica\" (sonetto XXI). Non manca \"l'argentea trota\" che \"agitando le minute spume - sale dei verdi fondi\" (sonetto XXXVI), mentre al nascere del sole \"una passera saluta tranquilla il novo giorno\" (sonetto LIII) o la \"cingallegra irrequieta\" che raccoglie piume e paglia per il suo nido (sonetto LXII).\nIl senso cristiano della natura.\nMa l'elemento essenziale da tener presente in questa poesia, \u00e8 il sentimento schiettamente cristiano della natura, per cui ogni cosa ha un'anima perch\u00e9 Iddio \u00e8 \"manifesto in ogni parte\" (sonetto XVIII) e la natura \u00e8 madre \"onniposente, antica, immortale\" (sonetto II)\nIl sentire dello Zanella \u00e8 un sentire schiettamente evangelico, cosicch\u00e9 ogni cosa, e il fiume, e le api, e le nubi, sono elementi di un'unica realt\u00e0, la natura figlia di Dio, che porta con s\u00e9 i caratteri divini e postula la presenza dell'assoluto.\nI presagi della spiritualit\u00e0 moderna.\nMa accanto al senso geografico che scorre come linfa vitale in tutta la poesia dell'Astichello si colgono alcuni presagi di una stanchezza che sa della tormentata spiritualit\u00e0 moderna.\nZanella, il poeta dell'aurea purezza e perfezione di stile, colui che aveva accolto l'estetica classica e che aveva iniziato il ritorno al classicismo, chiude la sua opera con una malinconica immagine che si potrebbe chiamare decadente:"}
{"id": "46263", "revid": "93556", "url": "https://it.wikipedia.org/wiki?curid=46263", "title": "Specie di Eucalyptus", "text": "Elenco delle specie di \"Eucalyptus\":"}
{"id": "46264", "revid": "599013", "url": "https://it.wikipedia.org/wiki?curid=46264", "title": "Fsa", "text": ""}
{"id": "46270", "revid": "1934238", "url": "https://it.wikipedia.org/wiki?curid=46270", "title": "Bacchiglione", "text": "Il Bacchiglione (Latino \"Medoacus minor\") \u00e8 un fiume del Veneto lungo 118\u00a0km: con un bacino di raccolta che nasce da alcuni torrenti della pedemontana vicentina, si estende per 1400\u00a0km\u00b2, scorrendo nelle province di Vicenza, Padova e citt\u00e0 metropolitana di Venezia: a Ca' Pasqua, nei pressi di Chioggia, si unisce al fiume Brenta, formando un grosso alveo per poi sfociare dopo 6 km nell'Alto Adriatico.\nStoria.\nLa deviazione dell'Astico e la nascita del Bacchiglione.\nIn epoca antica e durante tutto l'Alto Medioevo il Bacchiglione non esisteva, a parte i piccoli corsi d'acqua che, nati dalle risorgive a nord di Vicenza, si gettavano nell'Astico, ed era questo il fiume che arrivava in citt\u00e0. Nell'XI secolo i vicentini, per ridurre il pericolo delle ricorrenti piene, ne deviarono il corso a nord di Montecchio Precalcino e ne convogliarono il corso verso il Tesina, lasciando che a Vicenza giungesse solo una parte delle acque, cio\u00e8 l'Astichello, che continu\u00f2 a scorrere nel vecchio alveo.\nA quel punto nel letto rimasto asciutto dell'Astico presso Dueville cominciarono a confluire le acque di risorgiva, che, ingrossandosi con l'apporto dei torrenti Igna, Timonchio e Orolo, divennero un fiume vero e proprio, il Bacchiglione - molto meno impetuoso e meno soggetto a esondazioni rispetto all'Astico - che scendeva da nord verso la citt\u00e0. Alla fine del XII secolo i fiumi di Vicenza avevano ormai l'assetto e la denominazione attuali: un documento del 1166 parla di un terreno \"inter flumen Astici vel Bakillonis\" e alla met\u00e0 del XIII il nome del Bacchiglione identificava il fiume pi\u00f9 importante di Vicenza, che, dopo aver ricevuto le acque del Retrone, continuava con questo nome fino al mare.\nLe guerre per il controllo delle vie d'acqua.\nCon due atti successivi del 1079 e del 1084, l'imperatore Enrico IV aveva concesso, rispettivamente al vescovo di Padova Olderico e a quello di Vicenza Ezzelino, un eguale diritto di navigazione lungo il fiume sino alla foce. Ma nel 1142 inizi\u00f2 una guerra regionale che coinvolse tutte le citt\u00e0 della Marca veronese e Padova tolse a Vicenza la possibilit\u00e0 di utilizzare le vie di comunicazione sia fluviali che terrestri. Per ritorsione, i Vicentini con una \"rosta\", cio\u00e8 uno sbarramento presso Longare, deviarono le acque del fiume nel canale Bisatto - forse un antico ramo del Retrone che scorreva lungo le colline e che si dirigeva verso Este, tanto da essere chiamato \"fiume della Riviera\" - lasciando quindi Padova all'asciutto.\nTale privazione era assolutamente insostenibile, essendo l'acqua essenziale per l'azionamento dei mulini, per l'approvvigionamento dell'acqua potabile e per la difesa. Per ritornarne in possesso, Padova occup\u00f2 militarmente Longare e ripristin\u00f2 la situazione idrografica naturale. La guerra continu\u00f2 per cinque anni.\nNel 1147 i vescovi veneti e il patriarca di Venezia intervennero nel conflitto portando le due citt\u00e0 rivali alla pace di Fontaniva. Nonostante il trattato, per scongiurare altre ritorsioni dei vicentini ed assicurarsi in maniera definitiva la presenza dell'acqua in citt\u00e0, i padovani intrapresero la costruzione del canale Piovesella da Noventa Padovana al capoluogo, primo tronco del futuro canale Piovego, portando cos\u00ec le acque del Brenta fin sotto le mura.\nNel 1188 i vicentini deviarono per la seconda volta le acque del Bacchiglione nel Bisatto e di nuovo i padovani fecero una sortita su Longare per eliminare la deviazione. Le scaramucce si susseguirono ancora finch\u00e9 nel 1314 non si decise per la costruzione del canale Brentella con il quale la questione fu risolta definitivamente.\nL'ultimo dispetto viene ricordato nel 1311 quando, appena liberati da Enrico VII dalla soggezione a Padova, i vicentini deviarono nuovamente le acque del Bacchiglione, nonostante la disapprovazione dell'imperatore.\nQuesti ingiunse a Vicenza di risarcire Padova per i danni provocati dalla deviazione del fiume, ma il Consiglio vicentino si rifiut\u00f2 di pagare, dando cos\u00ec il via a numerose liti su varie questioni, in particolare sulla restituzione a Padova di alcuni fondi rurali. Alla fine Enrico impose a Vicenza di riaprire il corso originario del Bacchiglione.\nI problemi, e gli interventi di deviazione delle acque, si ripresentarono ancora nel XIV secolo durante le signorie scaligera e viscontea. Cessarono definitivamente dopo che, nel 1404, la Serenissima Repubblica di Venezia estese il proprio dominio fino all'Adda, stabilizzando l'assetto politico territoriale.\nEt\u00e0 moderna e contemporanea.\nFino a tutto il 14\u00b0 secolo un manto boschivo rivestiva la pianura lungo tutto il corso del Bacchiglione fino a Padova e del Bisatto fino ad Este (ne sono memoria alcuni toponimi come Bosco di Dueville e Bosco di Nanto); esso era formato da migliaia di querce e olmi e, lungo le sponde fluviali, da salici e pioppi. Verso la fine del Medioevo l'aumento della popolazione rurale disbosca vaste superfici, \"roncando\" e \"svegrando\" le zone pi\u00f9 coltivabili, scavando canali e fossati per fare defluire l'acqua stagnante dalle zone pi\u00f9 depresse e paludose.\nDopo l'annessione alla Serenissima, il grande bisogno di legname che Venezia aveva per la costruzione di navi e delle palafitte a sostegno delle abitazioni nella laguna provoc\u00f2 l'abbattimento di decine di migliaia di piante, anche secolari, da parte dell'Arsenale, comportando anche uno squilibrio idrogeologico della pianura tra i Berici e gli Euganei.\nSotto il dominio della Serenissima le vie d'acqua aumentarono la loro importanza anche per il traffico commerciale. In questo periodo di stabilit\u00e0, quando era pi\u00f9 veloce, meno costoso e rischioso trasportare merci e persone per via d'acqua che per strada, il Bacchiglione svolse un ruolo decisivo per l'economia della citt\u00e0 di Vicenza. La maggior parte delle merci venivano caricate e scaricate sulle \"piarde\" e nel \"porto\" della citt\u00e0, posto sull'Isola.\nAnche dopo la costruzione (1836-1849), della linea ferroviaria Verona-Venezia che inizi\u00f2 una nuova epoca per il trasporto delle merci, il fiume continu\u00f2 a mantenere un ruolo importante per il carico dei cereali, della legna e dei prodotti agricoli in genere che si raccoglievano nelle campagne vicine al fiume e per lo sfruttamento dell'alveo come cava di sabbia utile per l'edilizia.\nNonostante i progetti per il miglioramento della rete fluviale, redatti anche dopo l'annessione del Veneto al Regno d'Italia, essi non vennero attuati, la navigazione divenne sempre pi\u00f9 difficile e, nel tratto Vicenza-Padova, a partire dall'immediato secondo dopoguerra fu quasi del tutto abbandonata: rimase solo, fino al 1987, il trasporto di materiali inerti, sabbia e trachite.\nTra il 1870 e il 1880, per ridurre il pericolo delle esondazioni nella citt\u00e0 di Vicenza, l'acqua del Bacchiglione fu fatta scorrere in un canale artificiale (parallelo al corso del Retrone lungo viale Giuriolo) e la confluenza dei due fiumi fu spostata pi\u00f9 a sud, all'inizio della Riviera Berica, di fronte alla chiesa di Santa Caterina in Porto.\nLe alluvioni.\nNei primi decenni dell'Ottocento vi furono continui allagamenti causati dalle piene del fiume. Quelle del 1823, 1825 e 1827 diedero luogo a numerose rotte degli argini e provocarono gravissimi danni; dopo un ventennio di tranquillit\u00e0 seguirono piene negli anni 1856, 1859, 1860 e 1868, ma la pi\u00f9 grave che caus\u00f2 gravissimi danni alla citt\u00e0 di Vicenza, sommergendo interi quartieri, fu quella del 1882. Anche nel Novecento continuarono cospicue esondazioni del fiume, principalmente fuori citt\u00e0.\nL'alluvione del novembre 2010.\nDopo due giorni continui di piogge incessanti ed ingrossato dallo scioglimento delle nevi in montagna, nella mattinata del 1\u00ba novembre 2010 il Bacchiglione ruppe gli argini nel territorio comunale di Caldogno, poco a nord di Vicenza, allagando completamente i centri abitati di Cresole e Rettorgole. Nella stessa mattinata il fiume esond\u00f2 nell'attraversamento di Vicenza allagando una grossa fetta del centro storico, la zona dello Stadio Menti, il quartiere sportivo di San Paolo, il quartiere di Santa Bertilla, la zona della Riviera Berica e di Casale e bloccando sia la circonvallazione esterna (allagamento di viale Diaz) sia la tangenziale Sud nonch\u00e9 la linea ferroviaria Milano-Venezia. Il 20% del capoluogo berico finisce sott'acqua.\nDurante la notte proseguendo nel suo corso verso Padova, travolse la chiusa del quartiere Bassanello, porta sud della citt\u00e0 ed importante nodo del traffico cittadino, spazzando via gli impianti sportivi delle storiche societ\u00e0 Canottieri Padova e Rari Nantes, di quest'ultima fuoriusc\u00ec nei giorni successivi il cloro solitamente utilizzato nella depurazione delle piscine, provocando l'intossicazione di un operaio e il blocco della zona per presenza nube irritante. Anche il limitrofo quartiere Paltana viene allagato.\nSorpassata la citt\u00e0, mentre la diga che interessa il canale Scaricatore rilasciava quantit\u00e0 d'acqua enormi per salvare il centro storico patavino e la zona industriale, il fiume ruppe poco dopo l'argine destro in localit\u00e0 Roncajette di Ponte San Nicol\u00f2, inondando completamente la stessa ed il centro abitato di Casalserugo.\nLa falla era larga quasi 50 metri e venne chiusa nella notte del 2 novembre, alle 5 di mattina, provocando l'innalzamento del livello del fiume e la tracimazione nella zona di Bovolenta e Rio di Ponte San Nicol\u00f2.\nDurante la giornata il Bacchiglione aveva gi\u00e0 allagato i comuni di Tencarola di Selvazzano, Saletto, Veggiano e Vighizzolo d'Este, alcuni di questi colpiti anche dalla tracimazione del fiume Frassine e del canale Battaglia, oltre a Cervarese Santa Croce ed Ospedaletto Euganeo.\nSirene d'allarme.\nNell'ottobre 2012, in diverse zone del centro storico della citt\u00e0 di Vicenza sono state installate delle sirene per lanciare l'allarme in caso di pericolo di esondazione del Bacchiglione, i suoni emessi sono i seguenti:\nPercorso.\nOrigine.\nIl Bacchiglione \u00e8 il collettore di un sistema idrografico costituito da corsi d'acqua a carattere torrentizio e da rivi perenni originati da risorgive. Il suo bacino imbrifero pu\u00f2 essere suddiviso in due sottobacini principali, ciascuno con diverse caratteristiche morfologiche e geotettoniche:\nSotto l'aspetto toponomastico il fiume nasce dalla confluenza del Timonchio (che ha appena ricevuto il torrente Igna poco a nord di Caldogno) con un ampio sistema di risorgive che scaturiscono in localit\u00e0 Bosco di Dueville, in provincia di Vicenza, prendendo inizialmente il nome di \"Bacchiglioncello\".\nTratto vicentino.\nDa qui, prendendo il nome di \"Bacchiglione\" nell'ansa a gomito di Vivaro, prosegue verso sud ovest, in localit\u00e0 Ponte del B\u00f2 presso Lobbia riceve le acque del torrente Orolo e giunge alla citt\u00e0 di Vicenza. Qui, all'altezza di viale Pasubio riceve le acque della roggia Seriola, presso parco Querini quelle del fiume Astichello e, passato Borgo Berga, quelle del fiume Retrone.\nRiceve infine le acque del fiume Astico - Tesina in localit\u00e0 San Pietro Intrigogna.\nNel tratto vicentino presenta un andamento ricco di meandri e anse mentre nel tratto padovano presenta una fisionomia differente con un corso rettilineo, in seguito ai numerosi interventi dell'uomo.\nCanale Bisatto.\nA Longare, dal Bacchiglione si stacca il \"Canale Bisatto\" (o \"Canale Bisato\"), costruito nel XII secolo dai vicentini per privare Padova delle acque del fiume durante le numerose contese dell'epoca, come racconta Dante nel IX canto del \"Paradiso\". Il canale si dirige verso Lozzo Atestino ed Este; prosegue verso Monselice (\"Canale Este-Montelice\") e oltre verso Battaglia Terme (\"Canale Battaglia\" o \"Canale di Monselice\"), dove si riunisce al Canale Battaglia, proveniente da Padova. Attraverso il Canale Vigenzone (\"Canale Cagnola\") le acque si ricongiungono quindi con il fiume Bacchiglione (\"Canale di Pontelongo\"), permettendo ai vicentini di arrivare a Chioggia senza passare da Padova.\nTratto padovano.\nDopo Selvazzano Dentro il fiume entra canalizzato nell'area urbana di Padova attraversando canalizzato tutta l'area sud della citt\u00e0 da ovest a est.\nCanale Brentella.\nPoco prima di Padova il fiume riceve le acque del \"Canale Brentella\", costruito nel 1314 dai padovani in modo da impedire ai vicentini di togliere alla citt\u00e0 le acque del fiume deviandole nel Canale Bisatto. Il Canale Brentella si origina dal fiume Brenta a Limena, dove l'afflusso \u00e8 regolato da una barriera idraulica (i \"Colmelloni\"), e si unisce al Bacchiglione poco prima dell'odierno aeroporto patavino.\nCanale Battaglia.\nPoco oltre, dalla localit\u00e0 Bassanello (attualmente nella periferia meridionale di Padova) si distacca dal fiume Bacchiglione il \"Canale Battaglia\" (XII secolo), diretto a sud verso Battaglia Terme: qui si collega con le acque provenienti dal Canale Bisatto, che si distacca dal fiume presso Vicenza. Attraverso il Canale Vigenzone, poi \"Canale Cagnola\", le acque confluiscono quindi nuovamente nel tratto finale del Bacchiglione (\"Canale di Pontelongo\").\nCanale Scaricatore.\nPer evitare i danni delle alluvioni nella seconda met\u00e0 del XIX secolo (con un sostanziale rifacimento a partire dagli anni venti) venne costruito il canale Scaricatore, che partendo da Bassanello permette di riversare le acque in eccesso nella prosecuzione del fiume dopo l'uscita da Padova (canale di Roncajette), presso la localit\u00e0 di Voltabarozzo.\nCanali all'interno della citt\u00e0 di Padova.\nIl fiume entra quindi a Padova da sud (ponte dei Cavai). La portata media del Bacchiglione presso Padova \u00e8 di circa 30\u00a0m\u00b3/s e si presenta sufficientemente copiosa anche in estate grazie all'apporto sorgivo di parte del bacino. Il fiume \u00e8 comunque soggetto a piene autunnali e primaverili, talvolta anche disastrose.\nUna prima diramazione avviene all'inizio delle mura rinascimentali, al bastione \"Alicorno\": il piccolo canale prende tale nome, costeggiando le antiche mura fino a Porta Santa Croce, dove piega internamente; quindi tombinato sotto Via 58\u00ba Fanteria (fra il Foro Boario e la Caserma Salomone) entra infine in Prato della Valle dove va ad alimentare la canaletta dell'Isola Memmia.\nDa qui si dipartivano altri due antichi canali, quello ancora esistente dell\"'Orto Botanico\" e quello detto di \"San Leonino\" (che serviva i monaci dell'Abbazia di Santa Giustina). Il primo \u00e8 visibile in un piccolo tratto all'interno del giardino dell'Antonianum, dietro la chiesetta; riemerge quindi dietro la Basilica di Sant'Antonio, ed all'altezza del Ponte Corvo si unisce al Canale di Santa Chiara (vedi sotto).\nUna seconda diramazione del fiume avviene davanti alla Riviera Paleocapa, subito dopo la cosiddetta Torre del Diavolo, dove si diparte il \"Canale delle Acquette\", oggi tombinato, che prosegue dritto verso la chiesa del Torresino e quindi il Prato; dove per\u00f2 non entra, ma attraversando Via Umberto va poi ad unirsi dietro le case al Canale di Santa Chiara (vedi sotto).\nAlla Specola il Bacchiglione si divide in due rami principali: il \"Tronco maestro\", verso nord, costeggiando le antiche mura medievali; e il \"Naviglio Interno\", verso est, che percorre internamente tutto il centro storico medievale, e fu tombinato fra il Ponte delle Torricelle e le Porte Contarine negli anni cinquanta-sessanta.\nQui i due rami principali confluiscono nuovamente, dopo la chiusa che permette al Naviglio di superarne il dislivello, e formano il \"Canale Piovego\". Esso prosegue quindi verso est fino al fiume Brenta, che raggiunge nei pressi di Stra, dove si collega inoltre con la riviera del Brenta, ed il lungargine di Altichiero (che viene da Padova nord-ovest).\nDal Naviglio si diparte, all'altezza del Ponte delle Torricelle (Toresee), dove oggi sorge la questura, il \"Canale di Santa Chiara\", che prendendo la direzione opposta arriva all'Orto Botanico e quindi a Ponte Corvo.\nInfine, il Canale di Santa Chiara, ricevendo le acque del Canale dell'Orto Botanico, diviene il \"Canale di San Massimo\", tombinato nel secondo dopo guerra sotto l'Ospedale civile di Padova, per poi riemergere dopo l'ex obitorio e gettarsi nel Piovego alla Stanga.\nPrima di questo, per\u00f2, laddove esce dalle mura rinascimentali alla Golena di San Massimo, da esso si diparte il \"Canale Roncajette\", che prosegue in direzione sud-est verso Legnaro attraversando tutta l'area urbana.\nCanale di San Gregorio.\nAll'altezza delle chiuse di Voltabarozzo, il Canale Scaricatore si divide in due rami: uno prosegue verso sud-est, dove si unir\u00e0 al Canale Roncajette ripristinando il basso corso del Bacchiglione; l'altro piega verso nord-est, divenendo il \"Canale di San Gregorio\". Dopo aver attraversato la zona della chiesa dell'Internato Ignoto, supera il Canale Roncajette grazie ad una \"volta a botte\" (che gli permette letteralmente di \"saltarlo\"), ed in localit\u00e0 Camin (sempre comune di Padova) si unisce al Piovego.\nLa prosecuzione del fiume come \"canale Roncajette\" e \"canale Pontelongo\".\nIl fiume esce da Padova con il nome di \"Canale Roncajette\" e piega a sud-est. A Bovolenta riceve le acque del Canale Scaricatore (diramazione del Bacchiglione proveniente da Padova) e le acque del canale Vigenzone (o \"Canale Cagnola\"), provenienti dal Canale Bisatto (diramazione del Bacchiglione dai pressi di Vicenza) e dal Canale Battaglia. Prosegue quindi in un alveo canalizzato prendendo anche il nome di \"canale di Pontelongo\"\nConclusione del percorso.\nIl fiume Bacchiglione confluisce presso la localit\u00e0 Ca' Pasqua col fiume Brenta, formando un unico fiume e prendendo il nome di Brenta-Bacchiglione, per poi sfociare a pochi chilometri di distanza, nel mare Adriatico, con foce ad estuario."}
{"id": "46271", "revid": "84237958", "url": "https://it.wikipedia.org/wiki?curid=46271", "title": "706 a.C.", "text": ""}
{"id": "46274", "revid": "599013", "url": "https://it.wikipedia.org/wiki?curid=46274", "title": "Uria", "text": ""}
{"id": "46276", "revid": "1573940", "url": "https://it.wikipedia.org/wiki?curid=46276", "title": "Uria aalge", "text": "L'\u00f9ria comune (Uria aalge ()) \u00e8 un uccello della famiglia Alcidae.\nDescrizione.\nGli adulti raggiungono una lunghezza di 38-46 cm, con un'apertura alare di 61\u201373\u00a0cm.\nBiologia.\nQuesti uccelli vivono sul mare aperto salvo durante la cova.\nI genitori depositano l'uovo direttamente sulla roccia o sulla nuda terra. Covano l'uovo stando in piedi direttamente sulla roccia della scogliera.\nL'uovo \u00e8 piriforme (forma a pera), il che \u00e8 da mettere in relazione al fatto che l'uria cova direttamente sulla roccia della scogliera e tale forma riduce la possibilit\u00e0 che l'uovo rotoli verso il mare. Le uova sono inoltre di colore diverso, si suppone per facilitarne il riconoscimento.\nDistribuzione e habitat.\nNidificano in affollate colonie su isole, coste rocciose e scogliere in:\nTassonomia.\nSono state descritte 5 sottospecie:"}
{"id": "46277", "revid": "1573940", "url": "https://it.wikipedia.org/wiki?curid=46277", "title": "Uria (zoologia)", "text": "Uria \u00e8 un genere di uccelli caradriiformi della famiglia Alcidae.\nTassonomia.\nComprende le seguenti specie:"}
{"id": "46279", "revid": "124306665", "url": "https://it.wikipedia.org/wiki?curid=46279", "title": "Lingua ufficiale", "text": "Una lingua ufficiale \u00e8 la lingua che uno Stato sovrano ha legalmente adottato per la produzione dei propri documenti ufficiali, come le leggi, gli atti giudiziari e notarili. Sono generalmente considerate lingue ufficiali di uno Stato le lingue citate come tali nella Costituzione o nelle leggi equiparate ad essa. \nSe le lingue minoritarie compaiono accanto alle lingue ufficiali come tali (es. \"Nelle zone in cui \u00e8 presente questa minoranza linguistica, tale lingua \u00e8 ufficiale in quelle zone al pari della/e lingua/e ufficiale/i.\"), anche queste lingue sono considerate come ufficiali dello Stato (\u00e8 il caso della Slovenia). Organismi sovranazionali, o associazioni private, possono definire una propria lingua ufficiale che pu\u00f2 essere diversa da quella del paese in cui hanno sede, soprattutto se collabora con societ\u00e0 straniere o tutela minoranze linguistiche. \nTuttavia, non \u00e8 detto che uno stato decida di adottare una o pi\u00f9 determinate lingue ufficiali, come nel caso dell'Unione Sovietica, di cui si pu\u00f2 indicare per ogni regione la lingua parlata \"de facto\", ma giuridicamente l'Unione non adott\u00f2 alcuna lingua che dovesse prevalere su ogni altra (per gli atti ufficiali si usava il russo).\nCriteri per la scelta della lingua ufficiale.\nLa maggior parte degli stati sceglie una sola lingua a cui affidare questo titolo. Solitamente essa \u00e8 quella parlata dalla maggior parte dei suoi cittadini come lingua madre e su cui si basano la cultura e la letteratura autoctone. Paesi molto vasti, federazioni che riuniscono popoli molto differenti per tradizioni e cultura (ad esempio l'ex Jugoslavia) o regioni che, come nel caso della Svizzera, costituiscono il punto di incontro di diversi popoli, possono designare due o pi\u00f9 lingue ufficiali.\nIn questi stati i cittadini sono solitamente bilingui (o, se nel paese vengono utilizzate varie lingue, hanno comunque conoscenze basilari di tutte), i documenti ufficiali sono tradotti in tutte le lingue. Giornali, televisioni ed emittenti radiofoniche si specializzano invece in una lingua (solitamente quella della regione dove hanno sede).\nIn Belgio, prima dell'avvento dell'Euro, erano emesse serie di monete in franchi con iscrizioni in francese e in fiammingo.\nGli stati africani o, pi\u00f9 in generale, quelli che sono stati colonizzati dagli europei usano le lingue dei paesi che li hanno occupati in quanto i linguaggi autoctoni sono oggi quasi dimenticati o troppo semplici per potersi adeguare alle attuali necessit\u00e0 comunicative (in particolare quelle a carattere tecnologico o scientifico)\nLingue ufficiali delle organizzazioni internazionali.\nLe organizzazioni internazionali scelgono spesso, per non portare a preferenze tra gli stati membri, pi\u00f9 lingue designate solitamente in base alla diffusione sul loro territorio e alla semplicit\u00e0. Altre, come l'Unione europea, assegnano tale titolo alle lingue ufficiali di tutti gli Stati membri (per il gaelico, parlato in Irlanda, esistono attualmente disposizioni speciali).\nMinoranze linguistiche.\nAll'interno degli attuali paesi \u00e8 comune trovare regioni in cui gli abitanti usano una lingua diversa da quella parlata nel resto del territorio: in Italia due esempi sono dati dall'Alto Adige/S\u00fcdtirol, che fino alla conclusione del primo conflitto mondiale apparteneva all'Impero austro-ungarico e dalla Valle d'Aosta/Vall\u00e9e d'Aoste, dove la lingua francese \u00e8 ufficiale dal 1561 e quella italiana \u00e8 stata introdotta gradualmente a partire dall'Unit\u00e0 d'Italia. \nIn altri casi, popolazioni emigrate in massa mantengono la lingua originale, come in alcuni comuni della valle del Lys, in Valle d'Aosta, nei pressi del confine tra Italia e Svizzera, dove si parla il walser. Un altro tipo di minoranza linguistica \u00e8 costituita da lingue o dialetti che in alcune regioni si affiancano alla lingua ufficiale.\nSeconde lingue.\nTra il XIX e il XX secolo si sono effettuati vari tentativi per la creazione di una lingua universale che, fino ad oggi non hanno portato a risultati significativi (inoltre, data l'enorme quantit\u00e0 di lingue artificiali sarebbe praticamente impossibile sceglierne una che possa rispondere alle caratteristiche richieste con l'appoggio di tutti gli stati). Attualmente il problema di comunicare con persone straniere \u00e8 risolto da lingue franche (la pi\u00f9 diffusa \u00e8 attualmente l'inglese, seguito dal francese e dallo spagnolo e, limitatamente all'ambito europeo, dal tedesco)."}
{"id": "46281", "revid": "6923", "url": "https://it.wikipedia.org/wiki?curid=46281", "title": "PowerBook Duo", "text": "Il PowerBook Duo \u00e8 una linea di portatili prodotta da Apple Computer presentata nel 1992. Questi portatili erano realizzati per essere piccoli e con un'elevata autonomia, l'espandibilit\u00e0 era assicurata da una base esterna (Dock) in cui il PowerBook veniva riposto quando si arrivava in ufficio. La base forniva le porte per il monitor, ADB, lo SCSI, due slot di espansione NuBus, e il drive del floppy disk. Un utente poteva quindi lavorare in ufficio su un monitor normale con una tastiera di dimensione standard e tutte le periferiche che gli servivano, poi estraeva il portatile dalla base e poteva continuare a lavorare fuori casa senza problemi di tener aggiornato il computer dell'ufficio. Successivamente Apple rilascio una versione ridotta del Dock che conteneva solo le porte di collegamento. Sebbene l'idea fosse interessante la serie Duo non rappresent\u00f2 quel successo commerciale che l'Apple sperava, le prestazioni erano inferiori a quelle di un computer da tavolo e il prezzo invece era decisamente superiore. La serie Duo fu dismessa nel 1996\nDel PowerBook Duo vi sono state due serie, la serie 200 dotata dei processori della famiglia 68000 e la seconda serie il PowerBook Duo 2300 dotato di un processore PowerPC."}
{"id": "46285", "revid": "6923", "url": "https://it.wikipedia.org/wiki?curid=46285", "title": "Macintosh Centris", "text": "Macintosh \"Centris\" \u00e8 una serie di computer Macintosh prodotti nel 1993 e basati sul Motorola 68LC040 o 68040. Questo nome \u00e8 stato scelto per indicare al compratore che stava scegliendo un computer intermedio tra il Quadra e il Performa. Infatti il Centris costava meno del Quadra ma aveva prestazioni superiori a quelle offerte dal Performa.\nLa serie venne inaugurata col Centris 610 e il Centris 650 presentati nel marzo del 1993. Sei mesi dopo la serie si arricchiva del Centris 660AV.\nIl nome \"Centris\" venne abbandonato dato che creava confusione negli utenti, Apple aveva troppe linee diverse e quindi decise di riorganizzarle e semplificarle. I Centris 610 e 650 vennero rimpiazzati sei mesi dopo dai Quadra 610 e 650, che erano contenuti nello stesso case ed erano dotati di una CPU pi\u00f9 veloce. Il modello a 20\u00a0MHz venne portato a 25\u00a0MHz e il modello a 25\u00a0MHz venne innalzato a 33\u00a0MHz, il Centris 660AV venne rinominato Quadra 660AV e venne presentato senza modifiche di sorta rispetto al Centris.\nLista modelli.\nMotorola 68040.\nMacintosh Centris 650.\nIl Centris 650 inizialmente utilizzava un 68LC040 CPU a 25\u00a0MHz, il modello successivo utilizzava un 68040 completo. Utilizza il case del Macintosh IIvx e Macintosh IIvi e lo stesso case fu utilizzato anche del Macintosh Quadra 650 e della linea Power Macintosh 7100.\nMacintosh Centris 660av.\nIl Centris 660AV usa un 68040 a 25\u00a0MHz e un DSP della AT&amp;T. Come gli altri computer \"AV\" \u00e8 dotato di ingressi e uscite per il video.\nMotorola 68LC040.\nMacintosh Centris 610.\nIl Centris 610, introdotto nel marzo 1993, usa un 68LC040 a 20\u00a0MHz, senza coprocessore matematico. Il case \u00e8 di tipo desktop (i case dove di solito si appoggia il monitor). Lo stesso case verr\u00e0 utilizzato nel Quadra 610 e nella linea Power Macintosh 6100. Apple offriva la possibilit\u00e0 di aggiornare il computer sostituendo la scheda madre, ma gli aggiornamenti erano considerati costosi e quindi non riscossero molto successo tra il pubblico."}
{"id": "46286", "revid": "6923", "url": "https://it.wikipedia.org/wiki?curid=46286", "title": "Macintosh Quadra", "text": "Quadra \u00e8 il nome che Apple Computer utilizzava per indicare una serie di computer Macintosh basati sul processore Motorola 68040.\nStoria.\nI primi modelli furono presentati nel 1991 e furono il Quadra 700 e il Quadra 900, avevano un processore a 25\u00a0MHz. Il 700 utilizzava un case compatto come il Macintosh IIci, anche se con orientamento verticale, anzich\u00e9 orizzontale, e aveva uno slot di espansione PDS, mentre il 900 utilizzava un case tower di dimensioni ben maggiori e aveva cinque slot NuBus e uno slot PDS.\nIn seguito il modello di punta divenne il Quadra 950, con una CPU a 33\u00a0MHz. Le linee vennero unite delle serie \"800\" e \"600\". La serie \"800\" utilizzava un case minitower ed era destinata alla fascia alta del mercato, il primo modello era il Quadra 800. La serie \"600\" utilizzava un case desktop da tavolo, il primo modello fu il Quadra 610.\nNel 1993 la serie Quadra AV venne presentata, consisteva nella serie 800 Quadra 840av e nella serie 600 Quadra 660av, a 40\u00a0MHz e 25\u00a0MHz rispettivamente. Includevano un DSP ATT, ingressi e uscite video di tipo S-Video e composito oltre a un microfono di alta qualit\u00e0 e a le uscite audio. I modelli AV introdussero il programma Macintalk Pro che veniva utilizzato per controllare il computer tramite comandi vocali. Tuttavia questo programma non era perfetto, anzi era poco utilizzabile e infatti venne abbandonato come i DSP che non vennero installati nelle macchine successive.\nIl nome Quadra venne utilizzato per identificare il successore del Centris, una serie di computer di fascia media nati nel 1993. Centris era l'anello di congiunzione tra i Quadra (fascia alta) e gli LC (fascia bassa). Per un certo periodo alcuni computer vennero venduti col nome di Performa complicando ulteriormente il mercato. Apple si rese rapidamente conto che aveva troppe tipologie di computer che disorientavano i possibili acquirenti e quindi dismise i Centris e rinomin\u00f2 i Performa come Quadra, e inserendoli nella linea 600.\nL'ultimo Quadra prodotto fu il 630, che a differenza dei modelli LC utilizzava un 68040 completo e non una versione ridotta senza coprocessore matematico. Questo computer era il primo Macintosh a utilizzare il controller IDE, invece dello SCSI come tutti i modelli precedenti.\nLista modelli.\nMotorola 68040.\nMacintosh Quadra 630.\nQuesto computer venne venduto anche con il nome di LC 630, e Performa 630, 630CD, 631CD, 635CD, 636, 636CD, 637CD, 638CD, e 640CD. Ogni uno di questi computer aveva un hardware leggermente diverso e del diverso software applicativo in regalo.\nMotorola 68LC040.\nMacintosh Quadra 605.\nQuesto computer venne venduto anche con il nome di Performa 475 e LC 475."}
{"id": "46287", "revid": "6923", "url": "https://it.wikipedia.org/wiki?curid=46287", "title": "Macintosh LC", "text": "Macintosh LC \u00e8 un modello di computer Macintosh prodotto da Apple Computer.\nL'originale Mac LC \u2014\"low-cost color\"\u2014 venne presentato nel 1990, principalmente per gli utenti domestici e per il mercato scolastico. Insieme al Macintosh IIsi, hanno introdotto l'ingresso audio di serie nei computer Macintosh. Il computer vendette bene e nel 1992 venne aggiornato con LCII, che vendette anche meglio del predecessore. Apple si rese conto delle potenzialit\u00e0 della serie e quindi cre\u00f2 una variet\u00e0 di computer economici che vendette nel mercato scolastico col nome di LC e nel mercato domestico col nome di Performa (per esempio LC475 venne venduto anche come Performa 475). Tutti i modelli LC basati su PowerPC vennero venduti come \"PowerMacintosh xxxx LC\" (e \"Performa xxxx\"). La linea LC visse fino all'arrivo dell'iMac che la sostitu\u00ec nel 1998."}
{"id": "46290", "revid": "1718925", "url": "https://it.wikipedia.org/wiki?curid=46290", "title": "Senna-Saint-Denis", "text": "Senna-Saint-Denis () \u00e8 un dipartimento della regione francese dell'\u00cele-de-France.\nSi tratta di uno dei tre dipartimenti che costituiscono l'area periferica di Parigi insieme a Hauts-de-Seine e Valle della Marna.\nGeografia fisica.\nIl territorio del dipartimento confina con i dipartimenti degli Hauts-de-Seine a nord-ovest, della Val-d'Oise a nord, della Senna e Marna (\"Seine-et-Marne\") a est, della Valle della Marna (\"Val-de-Marne\") a sud e di Parigi a sud-est.\nLe principali citt\u00e0, oltre al capoluogo Bobigny, sono Aubervilliers e Saint-Denis.\nIl dipartimento \u00e8 stato creato il 1\u00ba gennaio 1968, grazie all'applicazione della legge del 10 luglio 1964 che prevedeva la suddivisione degli antichi dipartimenti della Senna e di Seine-et-Oise.\nIl dipartimento opera da anni una politica indirizzata al recupero del territorio e alla rivalutazione delle sue potenzialit\u00e0 culturali, associative e turistiche.\nPer quanto riguarda il turismo nel dipartimento risulta particolarmente interessante la visita alla Basilica di Saint-Denis, risalente al XIII secolo, costruita in stile gotico.\nIl territorio del dipartimento ospita il grande Stade de France, costruito appositamente per ospitare le partite di calcio del Campionato mondiale di calcio nel 1998.\nAmministrazione.\nSenna-Saint-Denis \u00e8 composto da tre arrondissement dipartimentali e quaranta comuni:"}
{"id": "46291", "revid": "125751121", "url": "https://it.wikipedia.org/wiki?curid=46291", "title": "Papa Sisinnio", "text": "Biografia.\nScarse sono le informazioni relative a questo pontefice, noto solo grazie al \"Liber Pontificalis\", secondo il quale era Siro di nascita e figlio di Giovanni. Data la sua et\u00e0 avanzata, probabilmente \u00e8 da identificare con il presbitero Sisinnio, che prese parte al concilio lateranense del 679.\nFu eletto poco dopo la morte del predecessore, ma venne consacrato solo tre mesi dopo, il 15 gennaio 708. Gi\u00e0 anziano, era afflitto dalla gotta e non era nemmeno in grado di cibarsi da solo, ma sembra che avesse un carattere forte e fosse volenteroso di fare il bene di tutta Roma. Nelle tre settimane circa del suo pontificato, memore degli avvenimenti accaduti durante il papato di Giovanni VI, fece preparare le fornaci e i materiali per il ripristino delle mura di Roma, poich\u00e9 le autorit\u00e0 civili non accennavano a volersene interessare, ma non riusc\u00ec neanche a vedere cominciata l'opera di restauro.\nPrima della morte consacr\u00f2 un vescovo per la Corsica. \nMor\u00ec il 4 febbraio 708 e fu sepolto nell'Antica basilica di San Pietro in Vaticano."}
{"id": "46297", "revid": "122961254", "url": "https://it.wikipedia.org/wiki?curid=46297", "title": "Val-d'Oise", "text": "Il dipartimento della Val-d'Oise/Valle dell'Oise \u00e8 un dipartimento francese della regione dell'\u00cele-de-France.\nIl territorio del dipartimento confina con i dipartimenti dell'Oise a nord, di Senna e Marna (\"Seine-et-Marne\") a est, della Senna-Saint-Denis, degli Hauts-de-Seine e degli Yvelines a sud e dell'Eure a ovest.\nLe principali citt\u00e0, oltre al capoluogo Pontoise, sono Argenteuil e Sarcelles.\nIl dipartimento \u00e8 stato creato il 1\u00ba gennaio 1968, grazie all'applicazione di una legge del 10 luglio 1964, in conformit\u00e0 con il decreto d'applicazione del 25 febbraio 1965, a partire dalla parte nord del vecchio dipartimento di Seine-et-Oise.\nIl suo capoluogo \u00e8 Pontoise, che era in precedenza una sotto-prefettura di Seine-et-Oise, ma la prefettura \u00e8 situata nella vicina citt\u00e0 di Cergy, mentre a Pontoise \u00e8 situata una sottoprefettura. Le due citt\u00e0, unite in seno al nuovo agglomerato urbano di Cergy-Pontoise, fanno parte di un unico arrondissement, quello di Pontoise.\nSarcelles \u00e8 diventata capoluogo di arrondissement nel 2000, in sostituzione di Montmorency. Quest'ultima ha continuato a ospitare l'amministrazione della sottoprefettura per quattro anni, fino al suo spostamento avvenuto nell'aprile del 2004.\nAll'interno del territorio del dipartimento si trova l'aeroporto di Parigi Charles de Gaulle.\nDal 1983 viene organizzato un Festival teatrale (\"Festival du Val-d'Oise\"), che prevede la partecipazione di compagnie indipendenti e di attori affermati provenienti non solo dal territorio del dipartimento, ma anche da realt\u00e0 francesi e internazionali."}
{"id": "46303", "revid": "486946", "url": "https://it.wikipedia.org/wiki?curid=46303", "title": "Twentieth Anniversary Macintosh", "text": ""}
{"id": "46304", "revid": "767487", "url": "https://it.wikipedia.org/wiki?curid=46304", "title": "Macintosh TV", "text": "Il Macintosh TV \u00e8 stato il primo tentativo di Apple di creare un dispositivo che coniugasse un computer con una televisione.\nIntroduzione.\nApple introdusse questo prodotto nell'ottobre del 1993, presentandolo come una grossa innovazione, tuttavia il dispositivo non ebbe il successo che la ditta di Cupertino aveva previsto, infatti riusc\u00ec a venderne solo 10.000 pezzi.\nSpecifiche.\nIl Macintosh TV assomigliava molto ad Macintosh Performa della Serie 500, se non per il colore che era il nero. Internamente sfruttava una scheda madre di un Performa 520 e utilizzava un monitor CRT Sony Trinitron da 14 pollici.\nFra gli attacchi si trovavano, ovviamente una presa antenna, gli ingressi per mouse e tastiera, una seriale, una SCSI e un'entrata video composito con input audio stereo.\nL'oggetto aveva le dimensioni di 45,3\u00a0cm x 34,3\u00a0cm x 41,91\u00a0cm e pesava 18,3 chili.\nAppleTV.\nQuesto prodotto pu\u00f2 considerarsi l'antenato dell'Apple TV, e probabilmente nel creare il nuovo dispositivo \u00e8 stata ripresa questa idea."}
{"id": "46305", "revid": "125751141", "url": "https://it.wikipedia.org/wiki?curid=46305", "title": "Papa Costantino", "text": "Biografia.\nSiriaco di nascita, come il suo predecessore, venne consacrato papa il 25 marzo 708.\nRiconquistato il trono da tre anni, l'imperatore Giustiniano II ritenne maturi i tempi per sfogare la sua vendetta su Ravenna, capitale dell'Esarcato d'Italia, la cui milizia era accorsa per ben due volte a difesa dei diritti dei papi Sergio I e Giovanni VI contro le iniziative di Costantinopoli. La citt\u00e0 fu messa a ferro e fuoco, molti cittadini furono passati per le armi, e un gran numero di nobili ed ecclesiastici furono trascinati in catene a Costantinopoli, dove molti dei quali furono giustiziati o mutilati e mandati in esilio.\nRisolto il \"problema interno\" della citt\u00e0 ribelle, l'imperatore torn\u00f2 per la terza volta ad occuparsi della questione dell'approvazione dei canoni del \"Concilio Quinisesto\" del 692, gi\u00e0 rifiutati sia da Sergio I che da Giovanni VI. Per sanare definitivamente i dissidi sorti tra Chiesa d'occidente e Chiesa d'oriente, l'imperatore invit\u00f2 il papa a Costantinopoli. Il pontefice accett\u00f2 l'invito e il 5 ottobre 710 part\u00ec. Ne approfitt\u00f2 l'esarca Giovanni III Rizocopo, che si precipit\u00f2 a Roma e, in continuazione della vendetta perpetrata a Ravenna, fece il bello e il cattivo tempo ed elimin\u00f2 molti ecclesiastici che gli si opponevano.\nRicevuto Costantino con tutti gli onori da Giustiniano II, iniziarono lunghissimi negoziati, condotti peraltro dall'arcidiacono Gregorio (futuro papa Gregorio II). L'imperatore aveva evidentemente compreso l'inutilit\u00e0 delle minacce e dell'uso della forza che aveva tentato prima con papa Sergio I e poi col successore Giovanni VI, ma i risultati furono gli stessi: Costantino accett\u00f2 solo quelle poche disposizioni che erano gi\u00e0 state approvate dai concili precedenti e il 24 ottobre 711, ad un anno dalla partenza, rientr\u00f2 a Roma.\nNel dicembre 711 Giustiniano venne assassinato in una congiura, e sal\u00ec al trono Filippico Bardane che, sostenitore del monotelismo, si oppose e rigett\u00f2 gli accordi del sesto concilio ecumenico di Costantinopoli del 680, in cui era stata condannata l'eresia monotelita, e invi\u00f2 una professione di fede in tal senso a Roma perch\u00e9 venisse accettata dal papa. Costantino ovviamente la respinse, e giunse a non riconoscere Filippico Bardane come imperatore, escludendo il suo nome dai documenti ufficiali. Il pontefice non era uscito dal suo ruolo di \"capo del primo seggio della Chiesa universale\" (cos\u00ec era stata definita la figura del romano pontefice al Concilio di Costantinopoli del 680-81): il suo era un atto derivante dal diritto della Chiesa di Roma a non riconoscere un imperatore eretico. \nL'esarca tent\u00f2 di rafforzare la presenza bizantina a Roma; si ebbero scontri con morti e feriti, ma Costantino fu in grado di riportare la situazione alla calma. Il regno di Filippico dur\u00f2 comunque poco pi\u00f9 di un anno; nel giugno 713 venne rovesciato e sostituito da Anastasio II, che si affrett\u00f2 a comunicare al papa la sua adesione all'ortodossia e il riconoscimento del sesto concilio ecumenico.\nCostantino mor\u00ec il 9 aprile 715 e fu sepolto in San Pietro."}
{"id": "46307", "revid": "92723", "url": "https://it.wikipedia.org/wiki?curid=46307", "title": "Papa Gregorio II", "text": "Biografia.\nGregorio, nato nella storica famiglia romana dei Savelli, gi\u00e0 arcidiacono e bibliotecario pontificio, successe a papa Costantino, interrompendo la sequenza di papi di origine orientale. Aveva accompagnato il suo predecessore nel viaggio a Costantinopoli per discutere il problema dell'approvazione dei canoni del \"Concilio Quinisesto\" del 692, e l\u00ec aveva condotto i lunghissimi negoziati. La sua elezione viene datata al 19 maggio 715.\nNon sono tramandate molte notizie sui primi anni di pontificato. Sembra che uno dei suoi primi atti fu la prosecuzione del progetto gi\u00e0 avviato da papa Sisinnio nel 708, di ricostruire e rafforzare le mura di Roma, ma una grave esondazione del Tevere produsse ingenti danni alla citt\u00e0 e blocc\u00f2 ben presto i lavori.\nNel 716 il duca di Baviera Teodone pianific\u00f2 con Gregorio un progetto riguardante la giurisdizione ecclesiastica di quel paese e la nomina dei vescovi. Fu l'inizio di un vigoroso sforzo missionario in Germania, soprattutto presso i Frisoni, dove il cristianesimo era avversato per principio, essendo la religione ufficiale dei tradizionali nemici Franchi. Dell'impresa si sent\u00ec investito il monaco anglosassone Wynfrith (poi ribattezzato Bonifacio), che ottenne presto la fiducia del papa e il 15 maggio 719 ottenne ufficialmente l'incarico di evangelizzatore dei popoli germanici. Svolse il proprio compito con tanto zelo e tanto successo che nel 723 il papa lo nomin\u00f2 vescovo. L'opera di cristianizzazione di Gregorio si esplic\u00f2 anche presso le chiese d'Inghilterra e Irlanda.\nNel 717 il duca longobardo Romualdo II di Benevento s'impadron\u00ec del castello di Cuma, che evidentemente faceva parte dei territori sotto la giurisdizione papale, e Gregorio chiese l'intervento del duca bizantino di Napoli Giovanni per riconquistarlo, pagando poi 70 libbre d'oro come ricompensa per il felice esito dell'operazione.\nI rapporti con l'Oriente non furono per\u00f2 altrettanto felici. L'imperatore Leone III Isaurico, salito al trono il 25 marzo 717, nei primi anni di regno fu occupato in una guerra contro gli Arabi e poi in un'opera di riorganizzazione legislativa dell'impero, operazioni che portarono ad un dissesto economico di Costantinopoli, per risanare il quale fu costretto ad un aumento delle imposte su tutto il territorio dell'impero. La Chiesa ne risent\u00ec in quanto colpita nelle vaste propriet\u00e0 fondiarie in Italia, e Gregorio si rifiut\u00f2 di pagare, affermando che i proventi delle imposte italiane dovessero essere utilizzati per le necessit\u00e0 locali. Ben pi\u00f9 grave fu l'ingiunzione da parte di Leone III a tutti i cittadini ebrei dell'impero di convertirsi al cristianesimo, in base al principio secondo cui per la stabilit\u00e0 dello Stato era necessaria un'uniformit\u00e0 di fedi. \n\u00c8 probabile che Leone fosse sinceramente ispirato da un sentimento religioso che lo spinse a tentare di ricomporre l'unit\u00e0 spirituale dell'impero, ma uno dei maggiori ostacoli alla realizzazione di quel progetto era il fatto che il cristianesimo ammetteva il culto delle immagini, che era escluso per gli ebrei. L'evento che fece precipitare la situazione fu l'ordine, impartito nel 723 dal califfo arabo Yazid, di togliere tutte le immagini sacre dalle chiese cristiane del suo territorio; Leone pens\u00f2 che adottando una simile iniziativa avrebbe risolto il principale problema della conversione degli ebrei e contemporaneamente migliorato i rapporti con gli Arabi, ma non valut\u00f2 la portata dei gravi tumulti che una tale decisione provoc\u00f2 presso la popolazione cristiana. \nIl Patriarca di Costantinopoli non lo appoggi\u00f2, e Leone si rivolse direttamente al papa (promettendo, forse, di non insistere sul problema delle tasse rimasto insoluto), il quale, anzich\u00e9 assecondare l'editto imperiale, convoc\u00f2 un concilio che conferm\u00f2 la venerazione delle immagini e diffid\u00f2 l'imperatore dall'emanare disposizioni in materia di fede. Leone minacci\u00f2 di destituirlo, ma il papa, con una serie di lettere inviate a tutte le diocesi d'Italia provoc\u00f2 una tale sollevazione di tutto il popolo e il clero dei territori bizantini d'Italia contro l'imperatore, che questi fu costretto a ricorrere alla violenza: incaric\u00f2 il nuovo esarca Eutichio, di ordire un piano per assassinare \nil pontefice. Eutichio sbarc\u00f2 a Napoli nel 727; da l\u00ec avvi\u00f2 contatti con funzionari imperiali presenti a Roma, ma il complotto fu scoperto e i congiurati uccisi o costretti a riparare in convento per salvarsi. Allorch\u00e9 lo stesso esarca punt\u00f2 direttamente a Roma, al ponte Salario fu bloccato e costretto alla ritirata dalle truppe longobarde del ducato di Spoleto e della Tuscia. \nTutta l'Italia si sollev\u00f2 contro i bizantini che vennero cacciati e sostituiti da funzionari locali. Gregorio per\u00f2 non approfitt\u00f2 della situazione: l'eliminazione completa del potere imperiale in Italia, e magari la scomunica di Leone III per eresia avrebbe prodotto uno squilibrio di forze di cui si sarebbero avvantaggiati i Longobardi, che la Chiesa non vedeva di buon occhio; poteva essere sufficiente un segnale di forza da parte del papato e di insofferenza da parte delle popolazioni italiche. Ma soprattutto veniva ribadita con forza la posizione del papa come capo indiscusso della cristianit\u00e0 occidentale, e non solo spirituale. Un capo che, in una lettera, poteva ormai permettersi di minacciare l'imperatore: \u00ab... la tua rabbiosa violenza nulla pu\u00f2 contro Roma\u2026 L'Europa intera venera il santo principe degli apostoli [San Pietro]; se tu manderai a distruggere la sua immagine, noi ci dichiariamo fin d'ora innocenti del sangue che sar\u00e0 versato e dichiariamo che esso ricadr\u00e0 interamente sul tuo capo\u00bb.\nChi invece tent\u00f2 di approfittare della situazione fu, come Gregorio aveva previsto, il re longobardo Liutprando, che nel 728 si alle\u00f2 con l'esarca Eutichio e discese verso Roma, avendo facilmente ragione dei duchi di Benevento e di Spoleto che erano accorsi in difesa del papa. Trovandosi scoperto, Gregorio non se la sent\u00ec di usare anche con Liutprando le maniere forti, e prefer\u00ec seguire l'esempio di papa Leone I con Attila: si rec\u00f2 dal re longobardo e riusc\u00ec a convincerlo a deporre ai suoi piedi la spada e la corona e a chiedere il perdono per s\u00e9 e la revoca della scomunica per l'esarca, cedendo inoltre alcuni territori e castelli del Ducato romano in quella che \u00e8 conosciuta come Donazione di Sutri.\nPassata la fase pi\u00f9 acuta della crisi, Gregorio si adoper\u00f2 per ammorbidire i contrasti con l'imperatore, e mentre l'esarca ristabiliva il potere imperiale anche a Roma; nel 730 Gregorio s'impegn\u00f2 in prima persona nel denunciare e sventare un tentativo di usurpazione del trono bizantino da parte di un duca della Tuscia; per il momento era necessario e opportuno mantenere in Italia il potere statale di Costantinopoli, anche a garanzia della sopravvivenza del papato.\nGregorio mor\u00ec l'11 febbraio del 731, e fu sepolto in San Pietro.\nCulto.\nPapa Gregorio II \u00e8 venerato come santo dalla Chiesa cattolica e dalle Chiese ortodosse, e la sua memoria liturgica cade l'11 febbraio.\nIl martirologio romano cos\u00ec lo ricorda:\n\u00ab 11 febbraio - A Roma presso san Pietro, deposizione di san Gregorio II, papa, che, nei tempi funesti dell'imperatore Leone l'Isaurico, difese la Chiesa e il culto delle sacre immagini e invi\u00f2 san Bonifacio in Germania a predicare il Vangelo. \u00bb"}
{"id": "46309", "revid": "9", "url": "https://it.wikipedia.org/wiki?curid=46309", "title": "Pinacoteca di Brera di Milano", "text": ""}
{"id": "46313", "revid": "1904508", "url": "https://it.wikipedia.org/wiki?curid=46313", "title": "Leopoldo III del Belgio", "text": "Leopoldo III viene oggi ricordato come uno dei principali eroi del Belgio durante la Prima guerra mondiale per il grande coraggio dimostrato scendendo in prima linea al fianco dei soldati del padre, ma \u00e8 pure ricordato per essere stato una delle figure pi\u00f9 politicamente controverse del panorama europeo durante la Seconda guerra mondiale, quando il suo carattere autocratico lo rese inviso al governo del paese e gran parte della sua popolazione, oltrech\u00e9 alle potenze alleate europee.\nBiografia.\nInfanzia.\nLeopoldo, figlio del principe ereditario Alberto del Belgio e di sua moglie, la principessa Elisabetta di Wittelsbach, nata duchessa in Baviera, nacque il 3 novembre 1901 nel \"Quartier L\u00e9opold\" a Bruxelles dove i suoi genitori vivevano in un palazzo accanto alla chiesa di San Giuseppe, edificio che oggi ospita il Consiglio di Stato belga. Il giovane principe crebbe con i fratelli minori Carlo Teodoro e Maria Jos\u00e9, in un ambiente famigliare amorevole e stimolante. I genitori, da amanti della cultura quali erano, trasmisero ai figli la passione per il sapere, dando loro un tipo di educazione non convenzionale, fatta di frequenti viaggi all'estero e di numerose letture, sia classiche sia contemporanee. I tre fratelli erano sempre circondati da musicisti, scrittori e scienziati, per la maggior parte amici intimi dei genitori stessi.\nQuando suo padre divenne re del Belgio nel 1909, Leopoldo, in qualit\u00e0 di principe ereditario, incominci\u00f2 subito a presenziare pubblicamente a fianco del nuovo sovrano, cui fu particolarmente vicino durante gli anni della prima guerra mondiale. Con grande spirito di sacrificio personale, che gli valse a vita la stima e l'ammirazione del suo popolo, ad appena 13 anni, il giovane erede al trono chiese di essere arruolato nelle file dell'esercito belga, ottenendo di essere inquadrato nel 12\u00ba battaglione di fanteria di linea con il quale prese parte alla Grande Guerra. Al termine del conflitto, nel 1918, si iscrisse all'Universit\u00e0 \"St. Anthony Seminary\" di Santa Barbara in California, avendo quindi l'opportunit\u00e0 di studiare all'estero. Durante questo periodo, dal 23 settembre al 13 novembre 1919, il giovane principe Leopoldo affianc\u00f2 ufficialmente la famiglia recatasi in visita di stato negli Stati Uniti.\nPrimo matrimonio.\nTornato in madrepatria, nel 1926 spos\u00f2 la principessa Astrid di Svezia, figlia del principe Carlo di Svezia e nipote di re Gustavo V. Il matrimonio ebbe luogo il 10 novembre dello stesso anno e ne nacquero tre figli. La toccante storia d'amore tra i due coniugi si concluse per\u00f2 tragicamente nell'agosto del 1935 quando, in un incidente d'auto in cui rimase ferito lo stesso Leopoldo, re da pochi mesi, la giovane regina perse la vita.\nAscesa al trono tra le due guerre.\nLeopoldo divenne re dei belgi nel 1934, alla morte del padre Alberto I, avvenuta a causa di un incidente alpinistico.\nL'ascesa al trono di Leopoldo III avvenne in un periodo drammaticamente teso della storia europea. Gi\u00e0 suo padre si era preoccupato per il crescente potere che Adolf Hitler e il partito nazista andavano acquisendo in Germania sfruttando il generale risentimento nazionale verso le potenze vincitrici, ma su pressione del movimento conservatore fiammingo e per antipatia nei confronti del fronte popolare francese di L\u00e9on Blum (giugno 1936 - aprile 1938), il governo e il giovane sovrano proclamarono nel luglio del 1936 la neutralit\u00e0 del Belgio, rifiutando di rinnovare qualsiasi tipo di alleanza con i paesi a fianco dei quali il Belgio aveva combattuto durante la Grande Guerra, nell'illusoria convinzione di essere in grado di difendersi autonomamente in caso di un nuovo conflitto. \nTra le conseguenze dell'atto di neutralit\u00e0 la pi\u00f9 importante sarebbe stata la sospensione di qualsiasi tipo di collaborazione tra il personale militare francese e quello belga, anche se dal 28 marzo 1939 (all'alba dello scoppio della Seconda guerra mondiale) si ebbero dei contatti segreti tra il generale van Overstraeten, consigliere militare del re, e lo stato maggiore francese, con la piena approvazione di Leopoldo III. Contatti che per\u00f2 non tardarono a essere scoperti dalla Germania grazie a una rete di spie gi\u00e0 attive in Belgio a partire dalla presa di potere da parte di Hitler.\nCampagna dei 18 giorni.\nIl 10 maggio 1940 la Germania decise di invadere il Belgio, violandone la neutralit\u00e0. L'esercito belga era comunque gi\u00e0 schierato su un'area di 500 chilometri lungo le Ardenne con circa 650.000 effettivi, oltre a una riserva di 200.000 uomini di et\u00e0 compresa tra i 16 e i 20 anni, per un totale quindi di circa 850.000 militari, una forza enorme, pari grossomodo al dieci per cento della popolazione di un paese che all'epoca contava appena 8 milioni di abitanti.\nLa grande mobilitazione belga non fu tuttavia sufficiente ad arrestare la potente ondata tedesca, che gi\u00e0 dal primo giorno riusc\u00ec a conquistare le fortificazioni di confine senza che le truppe francesi o inglesi avessero il tempo di schierarsi. Ci\u00f2 nonostante, la strenua resistenza opposta dall'esercito belga, pur se in evidente inferiorit\u00e0 numerica e di armamenti, permise alla British Expeditionary Force di organizzarsi senza essere attaccata dai tedeschi sulla costa meridionale dandole modo di intervenire per prima a fianco dell'alleato. Tuttavia, di l\u00ec a breve, le truppe belghe e i soldati francesi e inglesi vennero accerchiati dalle forze tedesche a Dunkerque. \nMentre Leopoldo III, il 25 maggio, notificava con un telegramma al re inglese Giorgio VI che le forze armate belghe erano sull'orlo di capitolare se non fossero intervenuti ulteriori aiuti militari in loro soccorso, il concreto timore del primo ministro belga Hubert Pierlot era la prospettiva della nascita di un governo fantoccio retto nominalmente dal monarca belga ma in realt\u00e0 sottomesso all'autorit\u00e0 tedesca, il che sarebbe risultato un atto di tradimento nei confronti del popolo. Leopoldo III, in una lettera ai suoi ministri, aveva infatti chiarito che egli sarebbe rimasto comunque in Belgio nonostante il precipitare degli eventi: \"Qualsiasi cosa succeda, io devo seguire il destino delle mie truppe\". Fu questo il culmine di una lunga e difficile relazione tra Leopoldo e i suoi ministri, dal momento che egli prese ad agire senza consultarsi con essi andando ben oltre i limiti postigli dalla costituzione..\nDopo la sconfitta, come paventato, Leopoldo III si rifiut\u00f2 di seguire il \"suo\" governo in esilio, dapprima a Parigi e poi a Londra, firmando la resa il 28 maggio 1940, nonostante l'opposizione del ministro degli affari esteri Paul-Henri Spaak e del primo ministro Hubert Pierlot che ne sostennero la nullit\u00e0, in quanto la competenza politica era di spettanza del governo belga e non della corona. Il primo ministro belga parl\u00f2 infatti alla radio francese denunciando la decisione sovrana di arrendersi contro le norme della costituzione belga, dal momento che non si trattava di una mera decisione militare ma di un atto politico che non aveva ricevuto il consenso n\u00e9 dei ministri n\u00e9 del governo. Pierlot e il suo governo iniziarono cos\u00ec ad avanzare il tema dell\"'impossibilit\u00e9 \u00e0 r\u00e9gner\" che segner\u00e0 Leopoldo anche dopo la fine del conflitto. La costituzione belga infatti recitava:\nVa per\u00f2 notato che, data la situazione, non fu comunque possibile al governo belga convocare in Francia, e poi nel Regno Unito, il Senato e la Camera in seduta plenaria, e che del tutto impossibile sarebbe stata la nomina a reggente di un altro membro della famiglia reale.\nIntanto la notizia della capitolazione firmata da Leopoldo III faceva il giro del mondo, attirandogli l'accusa di tradimento da parte del primo ministro francese Paul Reynaud, mentre Winston Churchill cos\u00ec la commentava alla Camera dei Comuni il 4 giugno 1940:\nDopo la firma della resa Leopoldo III si consegn\u00f2 ai tedeschi che lo confinarono nel castello di Laeken. Durante questo periodo di prigionia il sovrano belga, che sin dalla capitolazione aveva desiderato un incontro personale con Adolf Hitler, riusc\u00ec finalmente a incontrare il \"F\u00fchrer\" il 19 novembre 1940, i due discussero circa il futuro del Belgio dopo l'occupazione nazista, ma la \"visione\" politica di Hitler non comprendeva una possibile indipendenza del paese. La decisione da parte di Hitler di rendere pubblici i contenuti di questo incontro privato, seppur non intenzionalmente, evit\u00f2 comunque che il re dei Belgi venisse considerato a guerra finita un cooperante della Germania nazista e che fosse obbligato ad abdicare.\nSecondo matrimonio.\nL'11 settembre 1941, mentre era prigioniero dei tedeschi, Leopoldo spos\u00f2 segretamente Mary Lilian Baels con una cerimonia religiosa nella cappella del castello di Laeken, alla presenza della regina madre Elisabetta di Baviera, di Henri Baels, padre della sposa, e del cardinale Jozef-Ernest Van Roey, arcivescovo di Malines e primate del Belgio, il che violava di fatto la legge belga che prevedeva che il matrimonio religioso fosse preceduto da quello civile. Lilian ebbe il titolo non ufficiale di \"principessa de R\u00e9thy\" e si convenne che i figli che Leopoldo avrebbe avuto da lei sarebbero stati esclusi dalla successione al trono. Sebbene si fosse inizialmente previsto di posticipare il matrimonio civile alla fine della guerra, l'immediata gravidanza della nuova moglie rese improrogabile il matrimonio civile, che ebbe luogo il 6 dicembre dello stesso anno.\nIl matrimonio civile venne reso pubblico dal cardinale Van Roey in una lettera pastorale letta in tutte le chiese del Belgio nel mese di dicembre 1941. In Belgio le reazioni furono opposte: alcuni mostrarono simpatia per la nuova coppia, inviando fiori e messaggi di congratulazioni al castello di Laeken, mentre altri sostennero che il matrimonio era incompatibile con lo status di prigioniero di guerra del re e con il suo dichiarato desiderio di condividere la sorte del suo popolo, o che il nuovo matrimonio fosse un tradimento della memoria della regina Astrid, bollando Lilian come intrigante scalatrice sociale.\nTestamento politico.\nIl governo in esilio, durante la guerra, fu assillato dal problema di trovare un qualche compromesso con Leopoldo III che permettesse una riconciliazione al termine del conflitto e, nel gennaio del 1944, incaric\u00f2 a questo scopo il genero del primo ministro Pierlot di consegnare una missiva al sovrano. L'emissario venne per\u00f2 ucciso dai tedeschi prima di poter consegnare il messaggio, il che, considerati i precedenti, fece credere che Leopoldo lo avesse intenzionalmente ignorato, tantopi\u00f9 che nello stesso periodo il re aveva scritto un suo controverso \"Testamento Politico\".\nIn questo documento il sovrano belga, temendo di non assistere alla liberazione del Belgio, tradiva il proprio scetticismo nei confronti della Resistenza belga e paventava il timore che una nuova e diversa occupazione si sostituisse a quella tedesca, inoltre denunciava i trattati conclusi dal governo in esilio a Londra, in particolare quello economico sottoscritto con gli Stati Uniti d'America che permetteva lo sfruttamento delle miniere di uranio nel Congo belga.\nQuando il governo belga, a guerra finita, venne a conoscenza del \"Testamento\", superata una prima imbarazzata sorpresa e un certo risentimento, decise di non renderlo pubblico e tent\u00f2 di ignorarlo completamente, in parte per timore di favorire altrimenti la crescita del sostegno popolare al partito comunista. Churchill, invece, comment\u00f2 parafrasando Talleyrand: \"Leopoldo \u00e8 come i Borboni, non ha imparato niente e ha dimenticato tutto\".\nDeportazione e esilio.\nLeopoldo III, sentito sempre pi\u00f9 dai nazisti come una figura pericolosa, venne prelevato dal palazzo reale di Bruxelles nel 1944 con tutta la famiglia su ordine di Heinrich Himmler e venne portato prigioniero dapprima al forte di Hirschstein, in Sassonia, ove rimase dal giugno 1944 al marzo 1945 per poi passare al campo di concentramento a Strobl, in Austria.\nI governi britannico e statunitense erano preoccupati per le sorti del re e della sua famiglia ma anche per un suo possibile ritorno al trono dopo la fine della guerra. Charles W. Sawyer, ambasciatore statunitense in Belgio, riport\u00f2 al suo governo che un ritorno immediato del re al trono avrebbe \"precipitato tutti in serie difficolt\u00e0\". \"Vi sono profonde differenze - continu\u00f2 Sawyer - anche all'interno della famiglia reale belga cos\u00ec come nei confronti di tutta l'Europa: ho ragione di credere che il suo ritorno porterebbe la minoranza di lingua francese della Vallonia a chiedere l'indipendenza o l'annessione alla Francia\".\nLeopoldo e la sua famiglia vennero liberati dai membri dell'United States 106th Cavalry Group all'inizio del maggio del 1945 ma proprio a causa della sua condotta durante la guerra, il re e la sua famiglia non furono in grado di fare subito ritorno in Belgio e dovettero trascorrere i sei anni successivi in esilio a Pregny-Chamb\u00e9sy presso Ginevra, in Svizzera. Venne istituita pertanto una reggenza guidata dal principe Carlo Teodoro, fratello minore di Leopoldo, che form\u00f2 un nuovo governo a partire dal 1945. In Belgio la popolazione stava scioperando in massa per protestare contro il ritorno del re al potere e lo status di confusione perdur\u00f2 sino al 1950 quando un referendum popolare autorizz\u00f2 il suo rientro.\nDifficile rientro, abdicazione e ultimi anni.\nIl referendum che nel 1950 aveva permesso a Leopoldo di rientrare in Belgio con il 57% dei voti dei suoi sudditi, non plac\u00f2 le rivolte popolari che continuarono per quasi un anno. La \"Questione\" (come venne denominato l'esilio di Leopoldo III) si risolse solo il 16 luglio 1951 con l'abdicazione del Re in favore del figlio Baldovino, che sal\u00ec al trono con il nome di Baldovino I. Per quanto apparve come una cessione volontaria, anche l'abdicazione di Leopoldo fu indubbiamente un atto indotto dal primo ministro di allora Jean Duvieusart che si trovava a dover gestire un paese sempre pi\u00f9 funestato da rivolte e dalla presenza di un \"re scomodo\". Leopoldo, pur cedendo la corona, influenz\u00f2 il regno di Baldovino I fino al matrimonio di quest'ultimo con la contessa Fabiola de Mora y Arag\u00f3n, avvenuto nel 1960.\nIn seguito Leopoldo si ritir\u00f2 a vita privata nel suo castello di Argenteuil, dedicandosi prevalentemente ai suoi studi di antropologia e ricerca scientifica sul campo, compiendo viaggi di esplorazione in zone tropicali del Venezuela, del Brasile e del Congo, fondando nel 1972 il \"Fonds Roi L\u00e9opold III pour l'exploration et la conservation de la nature\" con l'intento di realizzare un'organizzazione che tutelasse la flora e la fauna internazionale e promuovesse l'esplorazione e lo studio del mondo \"coloniale\". Durante questi anni, la sua condotta non manc\u00f2 di far discutere dal momento che, durante un viaggio in Senegal, critic\u00f2 fortemente il processo di decolonizzazione avviato dalla Francia nei confronti del suo impero coloniale. Esplor\u00f2 tra gli altri luoghi gran parte del fiume Orinoco e dell'Amazzonia in compagnia dell'esploratore Heinrich Harrer e nel 1964 giunse sul Mato Grosso in Brasile ove ebbe un incontro col capo trib\u00f9 Raoni Metuktire.\nMorte.\nLeopoldo mor\u00ec alla clinica universitaria di Woluwe-Saint-Lambert nella notte tra il 24 e il 25 settembre 1983 e venne sepolto a fianco della regina Astrid (alla quale poi si aggiunse anche la Principessa de R\u00e9thy) nella Cripta reale della chiesa di Nostra Signora di Laeken.\nDiscendenza.\nA Stoccolma il 4 novembre 1926, spos\u00f2 la principessa Astrid di Svezia, nipote del re Gustavo V di Svezia. Ebbero una figlia e due figli:\nDopo la morte della prima moglie Astrid, vittima di un incidente stradale il 29 agosto 1935 presso K\u00fcssnacht in Svizzera, Leopoldo si spos\u00f2 una seconda volta l'11 settembre 1941 con Mary Lilian Baels, nominata in seguito \"Principessa di R\u00e9thy\", nata a Londra e figlia di un commerciante di prodotti ittici belga Henri Ba\u00ebls e di Anne Marie de Visscher. Da lei Leopoldo ebbe altri tre figli, che non hanno per\u00f2 diritto di successione al trono belga:"}
{"id": "46315", "revid": "36426", "url": "https://it.wikipedia.org/wiki?curid=46315", "title": "Rachel Corrie", "text": "Era un membro dell'International Solidarity Movement (ISM) e, come tale, aveva deciso di andare a Rafah, nella striscia di Gaza, come attivista per i diritti umani, durante l'Intifada di Al Aqsa. Fu uccisa, schiacciata volontariamente, da un buldozer corazzato dell\u2019esercito di occupazione israeliano mentre protestava contro l'occupazione israeliana, nel tentativo di impedirgli di distruggere alcune case palestinesi.\nBiografia.\nRachel viveva ad Olympia, nello Stato di Washington, dove aveva frequentato la \"Capitol High School\" e, in seguito l'\"Evergreen State College\", dove studiava arte e relazioni internazionali. Era molto conosciuta nel locale movimento per la pace e lavorava attivamente per il Movimento per la Pace e la Giustizia nella sua citt\u00e0. Durante l'ultimo anno di college, fece richiesta di un permesso per recarsi in Palestina e partecipare attivamente alla resistenza nei confronti dell'esercito israeliano, come membro dell'ISM della sua citt\u00e0.\nL'arrivo a Gaza.\nRachel part\u00ec dagli Stati Uniti il 18 gennaio 2003, per recarsi nella striscia di Gaza. Dopo il suo arrivo, frequent\u00f2 per due giorni un corso di addestramento in filosofia e tecniche di resistenza non-violenta, prima di unirsi agli altri attivisti dell'ISM, per partecipare ad azioni dirette. Nei mesi di febbraio e marzo partecip\u00f2 a diverse azioni:\nRachel, oltre a partecipare attivamente, si definiva un \"osservatore dei diritti umani\", per quanto riguardava le azioni dei militari israeliani nell'area. Document\u00f2 la distruzione di 25 serre e lo smantellamento della strada per la citt\u00e0 di Gaza. Riusc\u00ec anche a documentare la sparatoria contro gli operai dell'acquedotto municipale di Rafah che cercavano di ricostruire i pozzi Canada ed El Iskan, pozzi che erano stati distrutti dai bulldozer dei militari israeliani il 30 gennaio. Durante la sua permanenza comunicava tramite e-mail con \"Danny\", un sergente riservista dell'esercito israeliano, che la incoraggiava a \"documentare pi\u00f9 che poteva, senza abbellire ed edulcorare con la scrittura creativa\".\nTrascorse anche molto tempo a parlare con i palestinesi del posto. Fu ospitata a dormire molte volte, in diverse famiglie, a Rafah. In alcune e-mail a sua madre raccontava anche di altre sue attivit\u00e0, dei \"Gummi Bears\" doppiati in arabo alla TV, di come aiutava un ragazzino palestinese con i compiti di inglese. Era anche coinvolta in un progetto di corrispondenza tra bambini della striscia di Gaza e degli Stati Uniti. Le sarebbe piaciuto che Rafah ed Olympia venissero un giorno gemellate.\nLa morte, a Rafah.\nIl 16 marzo 2003, Rachel, insieme ad altri sei attivisti dell'ISM (tre britannici e altri tre statunitensi) stava cercando di impedire le operazioni di demolizione a Rafah, in base alle quali dei bulldozer corazzati venivano usati per spianare gli edifici e la vegetazione vicino al confine, lungo la strada tra Gaza e l'Egitto. Secondo l'esercito israeliano le demolizioni servirebbero a portare alla luce ordigni esplosivi e a distruggere i tunnel dei contrabbandieri. In altre occasioni sono state demolite le case degli attentatori suicidi, al fine di disincentivare le attivit\u00e0 terroristiche.\nQuel giorno in particolare, due bulldozer, appoggiati da un veicolo da combattimento Nagmachon (CEV), stavano estirpando sterpaglie (secondo le autorit\u00e0 israeliane) o demolendo case (secondo i dimostranti). Rachel indossava un giubbetto fluorescente, rosso. Sebbene ore prima avesse usato un megafono, non lo stava usando al momento in cui fu investita. Rachel stava di fronte alla casa di un amico, Samir Masri (alcuni dicono il suo nome fosse Samir Nasrallah), un medico palestinese.\nPrima dell'incidente, quel giorno, per circa due ore, il gruppo aveva cercato di ostacolare i due bulldozer. Questi tentativi consistevano nel posizionarsi fisicamente sulla loro traiettoria e nel gridare ai manovratori delle macchine con il megafono. Circa un'ora prima dell'incidente fatale, i militari avevano sparato dei gas lacrimogeni di avvertimento per disperdere i dimostranti dell'ISM, che poi si raggrupparono di nuovo.\nQuando i bulldozer avanzano, spingono e accatastano un mucchio di terra di fronte a loro. Una tecnica standard di boicottaggio da parte dell'ISM \u00e8 quella di far s\u00ec che un dimostrante salga in cima al mucchio e si ponga cos\u00ec al di sopra del livello della lama del bulldozer, facendosi vedere chiaramente dall'operatore della macchina. A volte gli operatori si fermano o cambiano direzione, a volte sono i dimostranti a buttarsi gi\u00f9 dal cumulo di terra e a farsi da parte.\nSecondo i testimoni oculari, Rachel aveva seguito questa tecnica; prima si era seduta o inginocchiata, poi si era alzata in piedi, in cima al cumulo di detriti, di fronte al bulldozer. \u00c8 rimasta cos\u00ec per un po', guardando l'operatore. A un certo punto, Rachel cadde dal cumulo, forse era scivolata e non \u00e8 riuscita pi\u00f9 a rialzarsi. Il bulldozer \u00e8 avanzato e la lama l'ha colpita e le \u00e8 passata sopra. I testimoni dicono che dopo averla coperta di terra, il bulldozer abbia fatto marcia indietro e le sia cos\u00ec passato sopra una seconda volta. Secondo la versione ufficiale dell'esercito israeliano l'autista della ruspa non l'avrebbe vista a causa del suo essere scivolata fuori della sua visuale. Tom Dale, un testimone oculare, ha aggiunto: \u00abIl bulldozer avanzava lentamente. Quando lei \u00e8 scivolata tutti noi siamo corsi verso il bulldozer perch\u00e9 si fermasse, ma chi guidava ha proseguito\u00bb.\nLa versione israeliana.\nUn mese dopo, verso la met\u00e0 di aprile, una versione ufficiale dell'esercito israeliano scagioner\u00e0 completamente il proprio operatore, individuando la responsabilit\u00e0 dell'accaduto nel comportamento \"illegale, irresponsabile e pericoloso\" dei dimostranti.\nUna lettera inviata dall'Ufficio Stampa dell'Ambasciata d'Israele presso la Santa Sede specifica:\n\u00ab\"Durante un'operazione di bonifica di un'area in cui erano nascosti congegni esplosivi, che i terroristi erano intenzionati ad utilizzare contro soldati e civili israeliani, un gruppo di membri dell'Ism \u00e8 entrato nella zona delle operazioni cercando di bloccarle. I soldati israeliani hanno tentato di allontanare i dimostranti e nello stesso tempo hanno spostato il luogo delle operazioni per evitare incidenti\"\u00bb.\n\u00ab\"I manifestanti sono riusciti a mantenersi sempre in vicinanza ai luoghi dei lavori. Si precisa che questi avvenimenti si sono svolti al confine tra Israele ed Egitto, in un'area sotto il controllo israeliano, come stabilito dall'accordo di pace firmato dai due Paesi. Verso le 17 Rachel Corrie si trovava nascosta da un mucchio di terra, formato dal lavoro delle ruspe, alla vista del conducente, che ignaro ha proseguito nello svolgimento della sua attivit\u00e0. La giovane \u00e8 quindi stata accidentalmente investita da un oggetto contundente\"\u00bb.\n\u00ab\"\u00c8 stato chiesto immediatamente il soccorso di un'unit\u00e0 medica dell'esercito che si trovava nelle vicinanze, ma quando sono arrivati gli aiuti i compagni della ragazza avevano gi\u00e0 provveduto a trasportarla nei Territori Palestinesi. Per far luce sui fatti di quel giorno, \u00e8 stata condotta un'accurata indagine dai vertici dell'esercito. Il risultato delle investigazioni \u00e8 stato che Rachel Corrie non \u00e8 stata investita da un veicolo, ma piuttosto \u00e8 stata travolta da un oggetto molto pesante, probabilmente una lastra di cemento, caduto per un cedimento del terreno causato dai lavori. Siamo davanti, quindi, ad un incidente che non ha avuto nulla d'intenzionale\"\u00bb.\nLe fotografie scattate dai compagni di Rachel Corrie smentiscono questa ricostruzione. Il corpo di Rachel era schiacciato nel fango e non c'erano lastre di cemento o altro. Rachel Corrie \u00e8 stata investita e uccisa dal bulldozer mentre compiva un'azione di resistenza pacifica alla distruzione di abitazioni palestinesi.\nIl processo.\nIl giudice della corte di Haifa, Oded Gershon, ha sentenziato che non ci sono stati errori nell'indagine: la versione ufficiale \u00e8 che il conducente del bulldozer non vide la giovane donna. Corrie sarebbe dovuta restare lontana dalla zona pericolosa, ma non \u00abcome ogni persona di buonsenso\u00bb, \u00absi mise da sola in una situazione pericolosa\u00bb e la sua morte fu \u00abil risultato di un incidente che lei stessa aveva attirato su di s\u00e9\u00bb. Perci\u00f2 non verranno dati rimborsi alla famiglia.\nNella cultura di massa.\nNel 2004 la Casa del vento pubblica l'album \"Al di l\u00e0 degli alberi\"; in questo album \u00e8 contenuta la traccia cantata insieme a Elisa, intitolata \"Rachel And The Storm\".\nLa band romana Klimt 1918 le ha dedicato \"Rachel\", quarta traccia del loro secondo album, \"Dopoguerra\".\nNell'album del 2004 \"Resistenza e amore\", del cantautore Alessio Lega, la canzone \"Rachel Corrie\" \u00e8 dedicata alla vicenda dell'attivista americana.\nNel 2006 il cantautore Salvatore Passaro, in arte Erz, le ha dedicato il brano \"Salvador\", singolo che ha preceduto l'album \"Au bout du monde\".\nNel 2005 l'attore e regista britannico Alan Rickman dirige \"My Name Is Rachel Corrie\" al Royal Court Theatre di Londra vincendo il Theatre Goers' Choice Awards come miglior regia.\nIl cantautore Billy Bragg dedica a Rachel la canzone \"The lonesome death of Rachel Corrie\" inserita nel suo album \"Fight songs\" del 2011.\nLa canzone di Roger Waters \"The most beautiful girl\" contenuta all'interno dell'album \"Is this the life we really want?\" del 2017 contiene evidenti riferimenti a Rachel Corrie."}
{"id": "46317", "revid": "121954007", "url": "https://it.wikipedia.org/wiki?curid=46317", "title": "Classificazione decimale Dewey", "text": "La classificazione decimale Dewey (anche DDC, acronimo di \"Dewey Decimal Classification\") \u00e8 uno schema di classificazione bibliografica per argomenti organizzati gerarchicamente, ideato dal bibliotecario statunitense Melvil Dewey (1851-1931). Dalla prima redazione, apparsa nel 1876, \u00e8 stato modificato e accresciuto, con ventitr\u00e9 revisioni principali, l'ultima delle quali pubblicata nel 2011. \u00c8 diffuso nelle biblioteche di tutto il mondo. La caratteristica principale del sistema \u00e8 di suddividere il sapere in dieci grandi classi (numerate da 0 a 9), con la possibilit\u00e0 di aggiungere nuove classi o di espandere quelle esistenti in maniera praticamente illimitata.\nSecondo livello: le divisioni.\nOgni classe \u00e8 suddivisa in dieci divisioni. Per ordinare una biblioteca di piccole dimensioni \u00e8 sufficiente l'utilizzo dei due primi livelli (classi e divisioni):\nIl terzo livello di classificazione: le sezioni.\nOgni divisione \u00e8 suddivisa in massimo dieci sezioni. Usando propriamente tutti e tre i livelli di classificazioni \u00e8 possibile gestire in modo ordinato vasti patrimoni bibliografici.\nFunzionamento.\nLa chiave di volta del sistema \u00e8 l'impiego dei decimali che permette di tradurre esclusivamente in cifre le informazioni. Vi \u00e8 anche la possibilit\u00e0 di realizzare una classificazione su pi\u00f9 fronti (\"faceted classification\"), combinando elementi da parti diverse della struttura e costruendo un codice numerico che rappresenta nell'insieme il contenuto (a sua volta ottenuto combinando l'argomento con gli elementi geografici e temporali) e la forma del testo stesso. \nOgni cifra \u00e8 portatrice di un significato completo in s\u00e9 (indica una categoria-insieme), che viene maggiormente precisato dall'aggiunta delle cifre successive (sottocategorie-sottoinsiemi). Non sono previste meno di tre cifre: se si intende dare indicazione solo dell'insieme maggiore, si utilizza la prima seguita da due zeri. \nAd esempio, in biblioteca un libro che riporta il numero 513 \u00e8 un testo scientifico (5) che si occupa di matematica (1) e in particolare di aritmetica (3). Il libro potrebbe portare anche solo il numero 500, ma in questo caso sapremmo soltanto che \u00e8 un testo scientifico e niente di pi\u00f9.\nIl tipo di classificazione, ad esclusione delle opere generali e della narrativa, \u00e8 basato principalmente sull'argomento, con estensioni per le correlazioni, luoghi, tempo, tipo di opera, dando cos\u00ec luogo a classificazioni di lunghezza indeterminata (fermo restando che il primo gruppo deve essere completo), con un punto ogni tre cifre. Per esempio 330 indica l'economia + 94 per l'Europa = 330.94 Economia europea; 973 per gli Stati Uniti + 005 che contraddistingue i periodici = 973.005, pubblicazioni periodiche in genere relative agli Stati Uniti; le classificazioni devono essere lette e ordinate come numeri: 050, 220, 330.973, 331 e cos\u00ec via.\nCriticit\u00e0.\nLa classificazione Dewey ha degli squilibri di ordine geografico, dovuti alle origini ottocentesche: Il solo Nord Africa, per esempio, ha a disposizione l'intervallo 961-965, mentre al resto del continente rimane l'intervallo di 4 cifre 966-969. Inoltre la copertura \u00e8 largamente sbilanciata verso la religione cristiana a scapito delle altre religioni, dal momento che la prima copre da sola 90 posizioni numeriche, 200-289, mentre a tutte le altre ne rimangono 10 fra 290-299. Versioni recenti permettono di invertire le due posizioni, una possibilit\u00e0 utilizzata prevalentemente nelle biblioteche allestite da gruppi di religione non cristiana, ad esempio ebraiche. \nMolte biblioteche non adottano poi il sistema Dewey per la narrativa, e ricorrono a sezioni separate, quando il numero di questi testi \u00e8 prevalente all'interno della collezione: seguendo l'ordine Dewey buona parte dei testi sarebbero catalogati con lo stesso numero iniziale che finirebbe per apparire ridondante e non costituirebbe un'informazione rilevante per gli utenti. Tutta la narrativa italiana, ad esempio, dovrebbe essere classificata come 853 (quella contemporanea con 853.914).\nSviluppi.\nIn Italia la classificazione Dewey \u00e8 stata adottata dall'Istituto centrale per il catalogo unico delle biblioteche italiane e per le informazioni bibliografiche per la classificazione centralizzata Servizio bibliotecario nazionale (SBN). \nI numeri utilizzati per il sistema di classificazione decimale Dewey hanno costituito la base per il sistema di Classificazione Decimale Universale, sviluppato da Paul Otlet e Henri La Fontaine, senz'altro pi\u00f9 completo ma che \u00e8 anche molto pi\u00f9 difficile da utilizzare e che, tra l'altro, prevede la combinazione del sistema di base Dewey con una punteggiatura predefinita (virgole, punti, parentesi etc.). Nonostante le frequenti revisioni, il sistema Dewey, da un punto di vista teorico, viene giudicato inferiore rispetto ad altri sistemi pi\u00f9 moderni che fanno uso dei caratteri alfanumerici, ma la diffusione e l'espressivit\u00e0 del formato decimale ne fanno uno strumento molto usato, anche rispetto a sistemi alternativi, anche sviluppati in periodi successivi, come ad esempio la Classificazione della Library of Congress in uso presso la Biblioteca del Congresso negli Stati Uniti d'America.\nPropriet\u00e0.\nL'Online Computer Library Center (OCLC) ha acquisito la propriet\u00e0 ed i diritti associati alla Classificazione decimale Dewey quando ha acquistato Forest Press nel 1988. OCLC classifica i nuovi libri e mantiene aggiornato il sistema di classificazione."}
{"id": "46319", "revid": "6923", "url": "https://it.wikipedia.org/wiki?curid=46319", "title": "Macintosh Performa", "text": "I Macintosh Performa sono una serie di computer sviluppati da Apple per il mercato domestico, presentati nel 1992 e ritirati nel 1997, quando furono sostituiti dagli iMac.\nLa serie venne introdotta nel 1992 con il Performa 200, che era sostanzialmente un Macintosh Classic II rinominato. Quasi ogni computer della serie Macintosh LC ebbe una sua versione Performa, e anche il Power Macintosh 6100 venne venduto come Performa.\nI computer venduti come Performa si differenziavano dagli altri computer perch\u00e9 veniva incluso del software applicativo normalmente venduto separatamente. Il software incluso normalmente era il ClarisWorks, alcuni giochi preinstallati e una versione semplificata del sistema operativo. La versione Performa introduceva alcune innovazioni che sono state assorbite in seguito dal sistema operativo. Dalla versione 7.5 del Sistema operativo i Performa sono supportati direttamente e quindi non serve pi\u00f9 una versione speciale.\nNei primi anni 90 Apple cerc\u00f2 di vendere al dettaglio i Performa ma con scarso successo, inizialmente mancavano demo valide che esaltassero le caratteristiche delle macchine e comunque molti dei negozianti trascuravano i Performa concentrandosi sugli IBM-compatibili. Infatti non era raro trovare i Performa spenti o non funzionanti per la mancanza del mouse.\nDi tutti i performa solo il Performa 6360 e il Performa 6400 (anche se questo venne venduto in seguito come Power Macintosh 6400) sono delle macchine originali, tutti gli altri modelli sono dei computer di altre linee rimarchiati, Infatti se si preme sui modelli si accede alla scheda del computer originale."}
{"id": "46321", "revid": "228587", "url": "https://it.wikipedia.org/wiki?curid=46321", "title": "Termotecnica", "text": "La termotecnica \u00e8 una scienza applicata, a partire dalla fisica tecnica, che si occupa di studiare i sistemi fisico-meccanici utilizzati per garantire la temperatura, l'umidit\u00e0 e il ricambio dell'aria che ottimizzano il benessere delle persone all'interno di uno spazio chiuso, tipicamente un fabbricato o un bene immobile, oppure le condizioni di conservazione di prodotti deperibili in un magazzino o nel vano di un mezzo di trasporto. \u00c8 quindi lo studio e la progettazione di impianti di riscaldamento, raffreddamento, condizionamento, ventilazione, climatizzazione e refrigerazione. Importante sempre pi\u00f9 in questo ambito \u00e8 il concetto di efficienza energetica.\nEsempi.\nEsempi tipici di impianti:\nVa notato che negli ultimi anni si sono sviluppate delle tecnologie per climatizzare tramite gli impianti radianti (caldo e freddo con gli stessi pannelli).\nGli impianti termotecnici sono oggetto di una sempre pi\u00f9 ricca normazione, principalmente di fonte comunitaria, finalizzata all'abbattimento dei rischi e dell'inquinamento; installazioni ed adeguamenti sono oggi sottoposti all'obbligo di presentazione di apposita denuncia d'inizio attivit\u00e0.\nL'esecuzione degli impianti, sia di riscaldamento sia di condizionamento, deve tenere in alta considerazione il risparmio energetico, come prescritto dalla Legge 30 marzo 1976, n. 373 - Norme per il contenimento del consumo energetico per usi termici negli edifici (GU n. 148 del 7/6/1976)."}
{"id": "46323", "revid": "125363800", "url": "https://it.wikipedia.org/wiki?curid=46323", "title": "Papa Gregorio III", "text": "Biografia.\nSiriaco di nascita (e ultimo pontefice romano non europeo prima dell'elezione di papa Francesco nel 2013), succedette a Gregorio II venendo eletto il 18 marzo 731 per acclamazione popolare. Il suo pontificato fu in pratica caratterizzato dagli stessi avvenimenti e dalla stessa linea di comportamento del predecessore. \nLa controversia iconoclasta.\nDopo l'avvenuta elezione, l'imperatore Leone III Isaurico volle firmare personalmente il provvedimento di approvazione. Leone III sperava con quel gesto di propiziare buoni rapporti con Roma ed ottenere una posizione pi\u00f9 moderata sulla controversia iconoclasta. L'anno prima dell'elezione di Gregorio, nel 730, Leone III aveva emanato un editto con il quale aveva ordinato la distruzione di tutte le icone religiose. In pratica, non essendoci n\u00e9 nell'islam n\u00e9 nell'ebraisimo il culto delle immagini sacre, il provvedimento era rivolto solo ai cristiani. In sostanza, tutte le immagini sacre dovevano essere rimosse dalle chiese. Contemporaneamente Leone III convoc\u00f2 un \"silentium\" (un'assemblea) a cui impose la promulgazione dell'editto.\nLa risposa di Gregorio non fu quella che Leone si attendeva. Il pontefice gli comunic\u00f2 la sua perfetta adesione alla linea di comportamento ed alle decisioni assunte dal predecessore Gregorio II, che si era dichiarato assolutamente contrario a tale iniziativa. Il tono della risposta era talmente deciso e brusco che il messo incaricato di recapitare il messaggio all'imperatore inizialmente si rifiut\u00f2 di compiere la missione. Essendovi stato costretto part\u00ec ma, durante il viaggio, fu arrestato dai bizantini impedendogli di arrivare a Costantinopoli. Gregorio riun\u00ec allora un sinodo il 1\u00ba novembre 731, cui parteciparono 93 vescovi. I padri sinodali condannarono l'iconoclastia e stabilirono la scomunica per chi avesse osato distruggere le icone. Un secondo messaggero inviato a Costantinopoli sub\u00ec la stessa sorte del primo: Leone III non voleva che giungessero a Costantinopoli decisioni di Roma contrarie alle sue posizioni su questioni di fede perch\u00e9 avrebbero ostacolato la sua politica iconoclasta.\nL'imperatore, attaccato frontalmente, gli rispose sottraendo i Balcani e l'Asia Minore alla giurisdizione della Santa Sede. In pratica estromise la Chiesa di Roma dall'Oriente. La pressione imperiale sul papa si concretizz\u00f2 ulteriormente nella confisca di tutti i patrimoni della Chiesa nel Ducato di Calabria e in Sicilia, regioni che erano sotto il controllo bizantino e, allo stesso tempo, nell'impartire l'ordine, a quei vescovi, di recarsi a Costantinopoli per la consacrazione. Per recuperare il danno economico arrecato alle finanze del papato, che fu enorme. Gregorio cerc\u00f2 di recuperare acquistando pi\u00f9 tardi il castello di Gallese, nella Tuscia, che tra l'altro assicurava il collegamento con Ravenna, capitale dell'Esarcato d'Italia. Gregorio tent\u00f2 di placare i dissidi con l'imperatore, ma i suoi sforzi furono vani e le tensioni rimasero.\nAzione politico-diplomatica.\nL'acquisizione di Gallese era stata il frutto di segrete intese con il duca di Spoleto, il longobardo Trasamondo II, il quale, seguito poi dal duca di Benevento Godescalco (anch'egli longobardo), cercava di ottenere l'indipendenza dal re Liutprando. Quest'ultimo si rese conto del tradimento dei duchi e delle intenzioni del papa, e nel 738 si mosse contro Spoleto, riconquistando facilmente la citt\u00e0. Nel frattempo il duca Trasamondo si era rifugiato a Roma. Gregorio si rifiut\u00f2 di consegnarlo a Liutprando ed il re longobardo reag\u00ec devastando i territori della campagna romana e conquistando importanti citt\u00e0 come \"Ameria\", Orte, Bomarzo e Blera, dove insedi\u00f2 propri presidi pronti ad assalire Roma, per poi rientrare nella sua capitale Pavia. Scongiurato il pericolo imminente, Trasamondo riusc\u00ec a riprendere Spoleto, ma non se la sent\u00ec di avventurarsi in un'azione di forza in favore del papa per riconquistare le citt\u00e0 prese dai Longobardi nella campagna romana. \nSentendosi abbandonato e in pericolo, nel 739 Gregorio fece una mossa che, sebbene non abbia sortito alcun risultato immediato, avrebbe indirizzato gli avvenimenti della storia d'Europa per i secoli successivi: si rivolse a Carlo Martello, Maggiordomo di palazzo del regno franco di Austrasia e Neustria, chiedendo esplicitamente aiuto militare contro i Longobardi. Carlo accolse cordialmente i messi pontifici, accett\u00f2 i doni ma non pens\u00f2 minimamente di intervenire, sia perch\u00e9 era personalmente imparentato con la casa regnante longobarda, sia perch\u00e9 la presenza longobarda in Italia costituiva una sorta di \"cuscinetto\" tra i regni franchi e l'impero bizantino, la cui eccessiva vicinanza si sarebbe potuta rivelare pericolosa, e sia anche perch\u00e9 al momento era impegnato nella guerra contro gli Arabi che dalla Spagna erano penetrati in Francia. Con una seconda lettera, inviata nel 741, il papa gioc\u00f2 la carta estrema: offr\u00ec a Carlo Martello, in cambio dell'aiuto militare, addirittura il titolo di \"consul\" dell'Urbe (cio\u00e8, in pratica, la responsabilit\u00e0 della giurisdizione militare di Roma): era evidentemente un grosso errore politico, in quanto la citt\u00e0 era pur sempre, anche se nominalmente, sotto la giurisdizione imperiale. Per Carlo avrebbe significato la guerra anche contro Costantinopoli, oltre che contro i Longobardi, e ovviamente rifiut\u00f2.\nEvangelizzazione dell'Europa settentrionale.\nContemporaneamente all'attivit\u00e0 politico-diplomatica, le iniziative di Gregorio furono volte alla prosecuzione dell'impegno del suo predecessore nell'evangelizzazione dell'Europa settentrionale, che Gregorio II aveva affidato al monaco anglosassone Wynfrith (ribattezzato Bonifacio), il quale, ottenuto il pallio vescovile e appoggiato pienamente nella sua missione da Carlo Martello, nel 738 aveva assunto i poteri di Vicario della Chiesa di Roma nella Baviera, ormai completamente cristianizzata. Bonifacio comunque non trascur\u00f2 la Chiesa anglosassone, concedendo il pallio anche ad Ecgbert, arcivescovo di York, ed a Tatwin, arcivescovo di Canterbury. Per la loro importante opera missionaria ottennero il [pallio anche Willibald, in Boemia, e Beda in Inghilterra. Per contrastare le ultime resistenze di paganesimo nel nord Europa papa Gregorio spost\u00f2 la festa di Tutti i Santi dal 13 maggio al 1\u00ba novembre, allo scopo di sovrapporla alla festa celtica di Samhain (Halloween). \nGregorio viet\u00f2 ai cristiani la consumazione di carne di cavallo, definita in una lettera scritta a Wynfrith-Bonifacio nel 732, in risposta a vari quesiti del missionario sull'evangelizzazione dei popoli del nord Europa, un cibo \"immundum et execrabile\": chi l'avesse mangiata avrebbe dovuto fare penitenza, dato che la consumazione di carne equina aveva connotazioni legate con il paganesimo.\nGregorio III mor\u00ec il 28 novembre 741, prima di conoscere la seconda risposta negativa di Carlo Martello alla sua richiesta d'aiuto, e fu sepolto in San Pietro.\nCulto.\nPapa Gregorio III \u00e8 venerato come santo dalla Chiesa cattolica e dalle Chiese ortodosse, e la sua memoria liturgica cade il 10 dicembre.\nIl \"Martirologio Romano\" cos\u00ec lo ricorda: "}
{"id": "46324", "revid": "6923", "url": "https://it.wikipedia.org/wiki?curid=46324", "title": "Schermi Apple", "text": "Apple Inc. attualmente vende una linea di display TFT e ha una linea di computer basati su un display CRT.\nSchermi CRT.\nLa storia degli schermi prodotti da Apple parte nel 1977 con la distribuzione del monitor per l'Apple II Apple CRT Displays presentato il 1977. Il monitor era in grado di visualizzare 80 x 24 caratteri in modo monocromatico. Quando venne distribuito l'Apple III venne distribuita anche lo schermo corrispondente. Nel 1983 venne distribuito il monitor monocromatico per le macchine iie e iic, questo display erano monocromatico ma dotato di un'alta risoluzione. Sopportava 192x60 caratteri ed erano di 12 pollici. La linea per Apple II comprendeva anche n monitor a colori, il primo display in grado di mostrare i colori venne distribuito nel 1983 si chiamava AppleColor 100 e venne anche distribuito l'AppleColor Composite Monitor IIe che era in grado di mostrare solo caratteri. L'AppleColor RGB venne presentato nel 1986 e aveva una risoluzione di 640x200. L'Apple Color High resolution venne introdotto nel 1987 e era l'ultimo display compatibile con l'Apple II. Solo l'AppleIIGS lo sopportava, aveva una risoluzione di 640x480.\nLa seconda generazione di schermi venne inclusa negli Apple Macintosh. Inizialmente si utilizzava un disply di 9\" monocromatico con una risoluzione di 512x384 punti. Tutti i modelli derivati da quello classico avranno questo schermo. Il primo computer col supporto per lo schermo esterno \u00e8 stato il Macintosh II. Questo computer aveva un case espandibile come quello di un IBM-compatibile e quindi non era dotato di monitor integrato. Ma utilizzando gli slot e riempiendoli di schede grafiche era in grado di gestire fino a sette schermi contemporaneamente. Gli schermi da 12\", 16\" e 21 sopportavano le risoluzioni di 560x384, 832x623 e in modo monocromatico 1152x870. Il monitor monocromatico era stato creato per l'industria dell'editoria, per un impaginatore \u00e8 molto utile potere vedere a schermo un'anteprima in alta risoluzione delle pagine da stampare. Il monitor da 12\" invece \u00e8 stato creato per il mercato di fascia bassa.\nLa terza generazione di schermi venne presentata nel 1992 e il suo primo esponente era il Macintosh Color Display il primo schermo prodotto da Apple di tipo Trinitron. Il primo monitor che includeva anche delle casse integrate fu l'AudioVision 14\". Venne presentato dato che il settore del multimedia si stava espandendo e era sorta la necessit\u00e0 di avere un'uscita audio anche nel mercato professionale. Il mercato venne diviso in due segnmenti, il primo necessitava di schermi con capacit\u00e0 multimediale e gli schermi AppleVision erano rivolti verso questo mercato, il secondo segmento non desiderava le casse integrate nel monitor dato che tendevano a distorcere i colori e erano considerare dei giocattoli, per questo mercato erano disponibili degli schermi AppleVision senza casse. La serie AppleVision fu rinominata da Steve Jobs ColorSync quando ritorno al vertice dell'Apple. Jobs decise anche di sfoltire la linea e elimino tutti i modelli ad eccezione del modello da 17\" e 20\".\nLa quarta generazione venne distribuita in contemporanea con i Power Macintosh G3 Blu e Bianco. Era caratterizzata da una plastica traslucida (inizialmente bianca e blu, poi nera e grigia dopo l'introduzione del Power Macintosh G4). Gli schermi erano disegnato con la stessa linea traslucida degli iMac. Gli schermi Apple Studio Display erano CRT disponibili nei modelli da 17\" e da 21\", utilizzavano la tecnologia Trinitron L'ultimo schermo CRT prodotto da Apple \u00e8 Apple Studio Display, presentato col Power Mac Cube, era costruito con della plastica trasparente che ricordava il cube e era dotato del nuovo connettore che riuniva video e alimentazione in un solo cavo, in pi\u00f9 di due USB sulla parete destra del monitor per il collegamento della tastiera, e di un'ulteriore periferica.\nSchermi TFT.\nIl primo modello di monitor TFT presentato da Apple \u00e8 l'LCD IIc Flat Panel Display che venne presentato nel 1985 e era progettato per l'Apple II. Ma lo schermo era costoso, aveva una risoluzione strana e non ha mai venduto bene. Venne abbandonato nel 1990.\nLa seconda generazione di schermi TFT venne presentata il 17 marzo 1998 con l'Apple Studio Display, un monitor da 15\" con risoluzione di 1028x768. \u00c8 interessante notare che questo schermo utilizzava della plastica traslucida per il case come iMac. Nel gennaio 1999 i colori diventeranno blu e bianco, per meglio adattarsi al Power Macintosh G3. L'anno successivo i colori cambiano nuovamente per adattarsi alla linea del nuovo Power Macintosh G4 e il connettore passa da il solito VGAa un connettore DVI.\nLa terza generazione di schermi venne introdotta nel 1999 con l'Apple Cinema Display, un generoso monitor da 22\" widescreen che venne presentato in contemporanea con i Power Macintosh G4 Inizialmente il monitor era vendibile solo come opzione del Power Macintosh G4 e utilizzava il connettore DVI. Il monitor aveva una risoluzione di 1699x1024, il design ricordava molto lo Studio Display e l'iMac. Nel 2000 il Cinema Display da 22\" venne presentato, oltre ad avere una dimensione superiore del predecessore, era dotato del nuovo connettore Apple e venne modificato anche il Cinema Display per includervi il nuovo connettore. Nel 2001 venne presentato lo Studio Display da 17\" con una risoluzione di 1280x1024. Nel 2002 Apple presenta il Cinema Display HD, un monitor widescreen da 23\" con risoluzione di 1920x1200. Nel 2003 Apple presenta il Cinema Display da 20\" che rimpiazza il monitor da 22\" dismesso. Il 20\" ha una risoluzione di 1680x1050.\nLa quarta generazione degli schermi TFT viene presentata nel 2004 e sono tre modelli. Vengono presentati gli schermi da 20\", 23\" e 30\", i monitor sono racchiusi in un sottile involucro di alluminio e seguono lo stile dei Power Mac G5. Lo schermo da 20\" ha una risoluzione di 1680x1050 punti, il 23\" ha una risoluzione di 1920x1200 punti e il 30\" ha una risoluzione di 2560x1600. Il 30\" richiede uno speciale connettore DVI doppio dato che un singolo connettore DVI non \u00e8 in grado di trasmettere tutte le informazioni visualizzabili dal monitor. Apple vende la nuova NVIDIA GeForce 6800 Ultra DDL come opzione dei Power Mac G5. Questa scheda grafica \u00e8 dotata di due DVI doppi e quindi \u00e8 in grado di controllare simultaneamente due monitor da 30\" e quindi pu\u00f2 gestire fino a 8,2 milioni di punti simultaneamente."}
{"id": "46331", "revid": "125917740", "url": "https://it.wikipedia.org/wiki?curid=46331", "title": "Golfo di Taranto", "text": "Il golfo di Taranto \u00e8 la porzione di mar Ionio compresa tra Punta Meliso di Santa Maria di Leuca (LE) e Punta Alice di Cir\u00f2 Marina (KR). \u00c8 il golfo pi\u00f9 grande d'Italia. La zona centrale presenta una depressione, la \"valle di Taranto\", che raggiunge i 1500 m di profondit\u00e0. La linea di base che lo racchiude \u00e8 lunga 60 miglia marine.\nGeografia.\nIl golfo \u00e8 formato dalle coste ioniche di tre regioni: Puglia, Basilicata e Calabria, e delle corrispondenti province di Lecce, Taranto, Matera, Cosenza e Crotone.\nAll'interno del golfo si trovano le Isole Cheradi, nonch\u00e9 il terminal container di Taranto, e le stazioni di nautica da diporto di Taranto, Campomarino di Maruggio (TA), Gallipoli (LE) e Santa Maria di Leuca (LE).\nStoria.\nGiuridicamente, il golfo \u00e8 definito \"baia storica\" dal Decreto presidenziale n. 816 del 26 aprile 1977 e pertanto l'Italia lo ha sempre considerato come un mare interno facente parte delle acque territoriali sotto la completa giurisdizione dello stato. Il titolo storico posto a base del provvedimento italiano di chiusura del golfo, pu\u00f2 essere individuato nel possesso dell'area da parte dei sovrani territoriali che si sono avvicendati nella zona, il cui esercizio fu reso possibile dalla conformazione del golfo, profondamente indentato tra la Puglia e la Calabria, e quindi controllabile dalle popolazioni locali in relazione alle loro esigenze di difesa e di sfruttamento economico. Esempio di tale possesso, \u00e8 costituito dal trattato tra Taranto e Roma del 303 a.C. citato dallo storico Appiano, che vietava ai Romani di entrare nel golfo oltrepassando Capo Lacinio, la cui violazione da parte romana costitu\u00ec nel 282 a.C. motivo di guerra tra le due citt\u00e0. \nL'esistenza di diritti di sfruttamento esclusivi \u00e8 anche attestata da vari atti risalenti al periodo del Vicereame spagnolo del Regno di Napoli, a partire dal XVI secolo, ed al successivo Regno delle Due Sicilie, con cui fu riconosciuta alla popolazione tarantina la privativa della pesca nel golfo assoggettandola al pagamento di tributi doganali. Durante la I Guerra Mondiale, con Decreto legislativo del 24 agosto 1915 n. 1312, ne fu inoltre decretato il divieto di navigazione per ragioni militari.\nIl provvedimento italiano di chiusura del golfo attuato nel 1977 \u00e8 stato contestato nel 1981 dal Regno Unito e nel 1984 dagli Stati Uniti d'America essendo ritenuto carente dei requisiti che il diritto internazionale richiede per la formazione di un valido titolo storico. La disputa, comunque, sembra essere abbandonata da tempo, anche per il perdurare delle relazioni militari tra i governi interessati: nel Golfo di Taranto ha infatti sede un'importante base navale italiana e quindi indirettamente della NATO. Nel 2017, il Dipartimento della Difesa degli Stati Uniti d'America elenca lo status di \"baia storica\" del Golfo tra i casi di \"eccessiva rivendicazione marittima\" nell'annuale rapporto sulla libert\u00e0 di navigazione, in riferimento all'anno 2016. Si tratta della prima menzione dell'Italia nel report dal 1991.\nRiferimenti in gastronomia.\nIl golfo associa il suo nome ad uno dei prodotti italiani ad indicazione geografica protetta: la clementina del golfo di Taranto, un incrocio tra il mandarino e l'arancio."}
{"id": "46335", "revid": "1565034", "url": "https://it.wikipedia.org/wiki?curid=46335", "title": "Papa Zaccaria", "text": "Biografia.\nPontificato.\nPoco si sa della sua vita precedente all'elezione al Soglio pontificio. Proveniente da una famiglia greca della Calabria, era stato diacono lavorando in stretta collaborazione con Gregorio III, al quale succedette il 29 novembre 741. La consacrazione avvenne il 10 dicembre, senza aspettare la conferma dell'esarca di Ravenna, che rivestiva questa funzione in quanto rappresentante del potere bizantino in Italia. Il gesto non aveva per\u00f2 alcuna connotazione polemica o di sfida, in quanto il nuovo pontefice era comunque conosciuto come abile diplomatico e persona conciliante.\nRelazioni con i re Longobardi.\nDurante il pontificato di Zaccaria, era re dei Longobardi Liutprando. Poco tempo prima il duca di Spoleto Trasamondo II aveva mostrato tendenze indipendentiste rispetto al monarca, trattando direttamente col nuovo papa, cui aveva donato alcuni territori dell'Italia centrale. Liutprando aveva reagito invadendo Spoleto e conquistando quattro \"castra\" della campagna romana, ma appena rientrato nella sua capitale Trasamondo, che in passato era stato protetto da Gregorio III dall'ira di Liutprando, aveva ripreso Spoleto.\nLiutprando era intenzionato a riprendere nuovamente Spoleto e punire Roma per l'alleanza con il duca. Papa Zaccaria, mancando l'aiuto dei Franchi cui si era inutilmente rivolto Gregorio III, ignorato dal nuovo imperatore di Costantinopoli Artavasde (usurpatore del legittimo erede al trono Costantino V), si trov\u00f2 costretto a sospendere l'alleanza con Trasamondo e a rivolgersi direttamente al re Liutprando, che incontr\u00f2 a Terni nella primavera del 742. Il pontefice ottenne la promessa della restituzione di tutti i prigionieri, dei quattro castelli occupati nella campagna romana e una tregua ventennale fra Roma ed i Longobardi. In cambio, la milizia di Roma, ormai al comando del papa e non pi\u00f9 dell'esarca di Ravenna, avrebbe dovuto aiutare l'esercito longobardo nella riconquista di Spoleto. Zaccaria accett\u00f2, e Trasamondo ebbe salva la vita a condizione di chiudersi in un monastero.\nDopo aver conquistato Spoleto l'azione del re longobardo non si ferm\u00f2 ma si spinse fino alla conquista del ducato di Benevento che, come quello di Spoleto, aveva dato cenni d'insofferenza al potere del re. Nonostante che Liutprando non avesse mantenuto le promesse fatte al papa, Zaccaria lo incontr\u00f2 nuovamente, sempre a Terni, e questa volta ottenne quanto voleva. Non solo, ma ebbe in pi\u00f9 anche la Sabina e le citt\u00e0 di Narni, Osimo, Ancona e Numana.\nA breve distanza dall'ultimo incontro, Liutprando intraprese una campagna contro le citt\u00e0 della Pentapoli bizantina. Assediato in Ravenna dal re longobardo, l'esarca Eutichio si rivolse al papa, che di nuovo part\u00ec da Roma. Dapprima raggiunse Ravenna e, di qui, invi\u00f2 al sovrano longobardo la richiesta di un incontro. Zaccaria incontr\u00f2 Liutprando a Pavia, il 28 giugno 742, riuscendo a convincerlo a desistere dall'impresa.\nLiutprando mor\u00ec nel gennaio 744. Gli successe Rachis, che conferm\u00f2 la tregua ventennale e nel 749, dopo un inizio di campagna militare in Italia centrale che ancora una volta Zaccaria riusc\u00ec a bloccare, si ritir\u00f2 nell'Abbazia di Montecassino.\nRelazioni con l'imperatore d'Oriente.\nIl ruolo avuto da Zaccaria nel dissuadere Liutprando dalla conquista della Pentapoli gli valse probabilmente la riconoscenza successiva dell'imperatore bizantino Costantino V che, al suo ritorno sul trono nel 743, dopo la parentesi del regno dell'usurpatore Artavasde, don\u00f2 alla Chiesa di Roma due possedimenti bizantini nel Lazio: Norma e Ninfa (nella zona dell'attuale Cisterna di Latina). I rapporti tra Roma e Costantinopoli rimasero comunque buoni, nonostante la fede iconoclasta dell'imperatore, forse proprio perch\u00e9 durante il pontificato di Zaccaria la questione dell'iconoclastia non venne mai affrontata a fondo.\nRelazioni con i Franchi.\nNel 751 l'Esarcato d'Italia cadde sotto l'ennesimo assalto dei Longobardi, guidati da re Astolfo. Questa volta Zaccaria comprese che la fermezza del nuovo re non gli avrebbe consentito alcun margine di mediazione. Consapevole che Asfolfo avrebbe presto marciato su Roma, Zaccaria si mise nuovamente in cerca di alleati. Si rivolse subito ai Franchi. Pipino il Breve governava di fatto il regno al posto del legittimo sovrano merovingio Childerico III come Maggiordomo di palazzo, ma egli aspirava al trono. Valutando favorevolmente le circostanze, Pipino fece la prima mossa: sped\u00ec a Zaccaria alcune lettere e, all'insaputa del suo re, ma col beneplacito di tutti i Franchi, invi\u00f2 una delegazione a Roma, guidata da san Burcardo, vescovo di W\u00fcrzburg e Fulrado, abate di Saint-Denis. I due inviati proposero al pontefice un quesito, chiedendogli se il titolo di re appartenesse a chi esercitava il potere o a chi era di sangue reale. Il pontefice rispose che doveva essere re colui che effettivamente esercitava il potere.La risposta segn\u00f2 la fine della dinastia merovingia. Childerico III fu deposto mentre Pipino il Breve, con la regina Berta, fu unto e incoronato, a Soissons, re dei Franchi, da san Bonifacio, vescovo di Magonza.\nLa deposizione di Childerico fu eseguita secondo l'uso germanico: gli furono rasati i capelli. Invece l'\"unzione\" del nuovo re fu fatta con uno speciale olio benedetto. Tale atto, estraneo al mondo germanico o romano, si rifaceva all'unzione dei re d'Israele presente nella Bibbia. La nuova sacralit\u00e0 arrogata dai carolingi era \"pi\u00f9 alta\" della tradizionale sacralit\u00e0 con risvolti pagani arrogata dai merovingi.\nGoverno della Chiesa.\nNel 745 Zaccaria convoc\u00f2 a Roma un sinodo locale, chiamato ad esprimersi sulla condanna, gi\u00e0 espressa dal vescovo Wynfrith-Bonifacio, di Adalberto, arcivescovo di Magdeburgo, accusato di compiere opere di magia tramite l'invocazione di angeli, pratica non riconosciuta dalle Scritture. Il sinodo conferm\u00f2 la condanna e sospese Adalberto dalle sue funzioni.\nGoverno di Roma.\nAbile amministratore, Zaccaria seppe controllare molto bene le milizie papali e l'amministrazione civile dell'Urbe. Svilupp\u00f2 inoltre il sistema della \"domus cultae\", l'assegnazione a fittavoli di terre incolte e abbandonate di propriet\u00e0 della Chiesa. Fece restaurare e abbellire inoltre numerose chiese e in particolare il Palazzo del Laterano, ove riport\u00f2 la residenza papale.\nMorte e sepoltura.\nZaccaria mor\u00ec a Roma il 15 marzo 752 all'et\u00e0 di 73 anni, e fu sepolto in San Pietro.\nOpere.\nUomo di grande erudizione, tradusse i \"Dialoghi\" del predecessore Gregorio Magno per i monasteri greci di Roma e d'Italia. Di lui rimangono diverse lettere e i decreti.\nCulto.\n\u00c8 celebrato come santo dalla Chiesa cattolica e la sua commemorazione liturgica ricorre il 15 marzo.\nCos\u00ec lo ricorda il \"Martirologio romano\":\n\u00ab15 marzo - A Roma, san Zaccaria, papa, che argin\u00f2 la veemenza dell'invasione longobarda, indic\u00f2 ai Franchi quale fosse il giusto governo, dot\u00f2 di chiese i popoli germanici e tenne salda l'unione con la Chiesa d'Oriente, governando la Chiesa di Dio con somma accortezza e prudenza.\u00bb"}
{"id": "46337", "revid": "92723", "url": "https://it.wikipedia.org/wiki?curid=46337", "title": "Papa Stefano (eletto)", "text": "Pur essendo stato eletto, non \u00e8 considerato papa dalla Chiesa cattolica a causa della sua mancata consacrazione: per questo la numerazione dei suoi successori riprende talvolta con lo stesso nome e numero.\nBiografia.\nPresbitero romano, Stefano fu uno dei 22 cardinali creati da papa Zaccaria: nel 745 fu creato cardinale presbitero con il \"Titulus\" della chiesa di San Crisogono.\nFu eletto papa all'unanimit\u00e0 la notte del 22 marzo 752 (pochi giorni dopo la morte di Zaccaria o la notte stessa). Insediato nel palazzo del Laterano, pot\u00e9 prendere immediatamente possesso della cattedra di San Pietro poich\u00e9 non si attendeva il consenso di alcun sovrano, ma solo la consacrazione. Eletto il 22, il 23 per\u00f2 cominci\u00f2 a stare male. Due giorni dopo (25 marzo), mentre era a letto a causa della sua indisposizione, proprio mentre stava dando ordini ai suoi familiari su come sbrigare alcune faccende domestiche, all'improvviso perse l'uso della parola ed ebbe un ictus. Il giorno seguente (26 marzo) mor\u00ec, prima d'esser consacrato vescovo e incoronato papa.\nEssendo morto appena quattro giorni dopo l'elezione al pontificato, Stefano non ha lasciato importanti ricordi di s\u00e9; il suo pontificato, tra l'altro non ancora iniziato, di soli quattro giorni, \u00e8 di sicuro il pi\u00f9 breve della storia.\nFonti su Stefano (II).\nIl \"Liber Pontificalis\" menziona Stefano brevemente e non lo considera pontefice, non lo vede come successore di Zaccaria e predecessore di Stefano II; allo stesso modo si comportano tutte le fonti coeve.\nAlcuni compilatori dell'elenco papale ancora oggi non lo contano come tale escludendolo dal conteggio dei papi di nome Stefano, dato che allora il pontificato iniziava con la consacrazione e non con l'elezione: era la consacrazione, non l'elezione, che faceva il papa. Poteva essere eletto anche un laico, che per\u00f2 subito dopo l'elezione doveva essere consacrato vescovo, e Stefano non era ancora cardinale vescovo, ma cardinale presbitero: in fin dei conti, un semplice presbitero con un \"Titulus\", ovvero un titolo cardinalizio.\nAll'epoca, infatti, per divenire papa, bisognava avere due requisiti fondamentali:\nStefano, morendo dopo soli quattro giorni, non soddisfece alcuno dei due requisiti fondamentali, e il tedesco Frederic de Lorrain (anche lui, come Stefano, cardinale di San Crisogono), trecentosei anni dopo, prese il nome pontificale di \"Stephanus Papa Nonus\" anzich\u00e9 Stephanus Papa Decimus, e nessuno dei contemporanei giudic\u00f2 errato ci\u00f2, essendo nota la storia di Stefano eletto.\nLa controversa numerazione dei papi di nome Stefano.\nDal XVI secolo Stefano (II) fu incluso nell'Annuario Pontificio, per essere escluso di nuovo dal 1961. Gli storici moderni tendono a includerlo, mentre la Chiesa mantiene l'orientamento di non considerarlo tra i papi. Talvolta i successori omonimi sono indicati con una doppia numerazione: ad esempio l'immediato successore pu\u00f2 essere indicato come Stefano II (III), com'\u00e8 oggi nell'Annuario Pontificio che, con la doppia numerazione, non esclude la possibilit\u00e0 di riconsiderare un giorno Stefano II come pontefice, tant'\u00e8 che - vi si trova scritto - nell'anno 752 furono eletti due papi Stefano II.\nDal 1996, con la costituzione \"Universi Dominici Gregis\" promulgata da papa Giovanni Paolo II, vi sono stati aggiornamenti sul regime da tenere durante la vacanza della sede apostolica e l'elezione del romano pontefice. Da quella data Stefano eletto, per il diritto canonico, non pu\u00f2 essere ritenuto papa, perch\u00e9 se il papa neoeletto \u00e8 privo del carattere episcopale, solo dal momento in cui viene ordinato vescovo (cosa che deve accadere subito dopo l'elezione) diventa, per opera dello Spirito Santo, vero papa a tutti gli effetti, coerentemente con il concetto per cui il papa \u00e8 tale perch\u00e9 \u00e8 il vescovo di Roma e non il contrario (\"Universi Dominici Gregis\", parte seconda, capitolo VII, paragrafi 88-90).\nNella basilica di San Pietro in Vaticano v'\u00e8 una tavola di pietra che reca incisi i nomi e la data di morte di tutti i papi ivi sepolti, da Pietro apostolo (33-67) a Giovanni Paolo II (1978-2005); tutti i papi di nome Stefano ivi sepolti, da Stefano II (III) (752-757) a Stefano VIII (IX) (939-942) hanno la numerazione con aggiunta un'unit\u00e0 in pi\u00f9, come a lasciare aperta la possibilit\u00e0 che Stefano eletto (752) sia tra i papi.\nLa numerazione dei Papi di nome Stefano con un'unit\u00e0 in pi\u00f9 tra parentesi \u00e8 presente in quasi tutti gli elenchi papali esistenti oggi, anche quelli che escludono Stefano eletto, a testimoniare che esiste tuttora un margine di dubbio sulla legittimit\u00e0 o no di questo pontefice.\nLa numerazione dei papi inizi\u00f2 a partire dal X secolo (forse con Giovanni XII); tutti i papi precedenti (e perci\u00f2 pure i primi nove Stefano) furono numerati a posteriori. L'unico Stefano che diede a s\u00e9 stesso il numero fu Stefano IX (X) (1057-1058), l'abate tedesco Frederic de Lorraine che, per tutto il suo breve pontificato, si chiam\u00f2 e si fece chiamare sempre Stefano IX e firm\u00f2 tutti i suoi documenti con \"Stephanus Nonus Papa\"."}
{"id": "46353", "revid": "1543377", "url": "https://it.wikipedia.org/wiki?curid=46353", "title": "Tarawa", "text": " \nTarawa \u00e8 un atollo corallino appartenente all'arcipelago delle Isole Gilbert, situato nella Repubblica di Kiribati, nell'Oceano Pacifico. \u00c8 la pi\u00f9 grande isola, per la popolazione, e la seconda per dimensione, dell'arcipelago delle Gilbert, nonch\u00e9 sede della capitale amministrativa della repubblica di Kiribati (Tarawa Sud). In passato \u00e8 stato inoltre capitale della colonia britannica delle Isole Gilbert ed Ellice. Famosa soprattutto per essere stato il teatro della battaglia di Tarawa nel 1943, durante la Seconda guerra mondiale.\nGeografia.\nL'atollo di Tarawa \u00e8 formato da circa 24 isole o isolette, tutte abitate. La pi\u00f9 grande (Tarawa Sud) si estende da Bonriki (nell'angolo sud-est dell'atollo) fino a Bairiki, e insieme all'isola di Betio, la principale citt\u00e0 e il porto, delimita il lato meridionale della laguna. Una strada rialzata (detta \"Japanese Causeway\") collega Bairiki con Betio. Il centro abitato pi\u00f9 grande, Bikenibeu, e l'unico aeroporto dell'isola (Aeroporto Internazionale di Bonriki), sono situati a Tarawa Sud. Tarawa Nord, la parte nord \u00e8 invece pi\u00f9 isolata e meno abitata, anche perch\u00e9 nessun ponte la collega al resto dell'atollo, ad eccezione di Buota, collegata con Bonriki dal 1995.\nIsole e villaggi.\nOgni isola (in gilbertese: \"aba\", terra) \u00e8 considerata come un villaggio o un insediamento a s\u00e9 stante. Betio \u00e8 la pi\u00f9 grande citt\u00e0, seguita da Bikenibeu e Teaoraereke: Tarawa Sud concentra pi\u00f9 della met\u00e0 della popolazione delle intere Kiribati.\nDemografia.\nLa popolazione, 28.802 abitanti nel 1990, per la maggior parte gilbertese al 95,9% \u00e8 probabilmente eccessiva per la capacit\u00e0 portante delle isole e non \u00e8 colpita dalla fame solo grazie agli aiuti internazionali, specie del Regno Unito, del Giappone, della Nuova Zelanda e dell'Australia.\nAmministrazione.\nL'atollo ha tre suddivisioni amministrative:\nIl principale centro amministrativo della Repubblica di Kiribati si trova a Bairiki. Il parlamento si riunisce sull'isoletta di Ambo, a Tarawa Sud, mentre alcuni uffici amministrativi sono a Betio e Bikenibeu ed uno a Kiritimati.\nStoria.\nDurante la Seconda Guerra Mondiale, il 10 dicembre 1941, Tarawa fu occupata dai Giapponesi, che installarono un aeroporto a Betio. Il 20 novembre 1943 i marines statunitensi sbarcarono sull'isola e ne iniziarono la conquista a prezzo di forti perdite, dal momento che i Giapponesi avevano creato una fitta rete di fortificazioni. L'isola fu presa dopo 76 ore di sanguinosi scontri, con circa morti da entrambe le parti.\nEconomia.\nL'economia di Tarawa, come quella di tutta la nazione di Kiribati, \u00e8 poco sviluppata, in quanto mancano rilevanti risorse naturali. Circa il 20% del PIL deriva dal turismo ed un altro 20-25% da aiuti esteri. Il porto pi\u00f9 grande, attraverso cui vengono esportate principalmente copra e pesce, si trova a Betio."}
{"id": "46354", "revid": "1154737", "url": "https://it.wikipedia.org/wiki?curid=46354", "title": "Pinophyta", "text": "La divisione Pinophyta include la grande maggioranza delle piante chiamate comunemente conifere (che significa \"portatrici di coni\", cio\u00e8 di strobili) perci\u00f2 possono essere considerati sinonimi. Sono piante vascolari (Tracheobionta), con semi (Spermatophyta) contenuti in un cono, legnose, perlopi\u00f9 alberi e solo pochi arbusti. Sono spesso dominanti nel loro ambiente al punto che varie specie di conifere possono essere trovate allo stato naturale in quasi tutte le parti del mondo. Rivestono una grande importanza economica, specialmente per la lavorazione del legno strutturale e la produzione di carta.\nTassonomia e nomenclatura.\nIl nome della divisione corrente Pinophyta deriva dalle regole della classificazione scientifica che richiedono per la nomenclatura che i nomi delle gerarchie pi\u00f9 alte siano basati sul nome del genere tipo, \"Pinus\" in questo caso. Prima di questo, la classificazione usava nomi come \"Coniferophyta\", \"Coniferales\" o \"Coniferae\".\nLa divisione contiene solo una classe di piante viventi, Pinopsida. Le altre sono estinte. La suddivisione delle Pinopsida in pi\u00f9 ordini \u00e8 stata proposta molte volte. La pi\u00f9 frequente era quella basata su due ordini, Taxales (solo Taxaceae) e Pinales (il resto). Ma recenti analisi genetiche hanno mostrato che questa interpretazione non \u00e8 monofiletica: le Pinales hanno antenati distinti rispetto alle altre famiglie. Perci\u00f2 si dovrebbe dividere le Pinopsida in tre ordini: Pinales contenenti solo le Pinaceae, Araucariales contenenti Araucariaceae e Podocarpaceae e Taxales contenenti le altre famiglie, ma questa distinzione non \u00e8 ancora entrata nel linguaggio botanico comune, che preferisce di solito raggruppare le famiglie nell'unico ordine Pinales, a dispetto delle loro differenze morfologiche e filogenetiche.\nLe conifere, Pinophyta appunto, sono ora considerate universalmente come una divisione contenente da sei a otto famiglie, per un totale di 65-70 generi e 600-650 specie. Talvolta le Cephalotaxaceae sono state incluse nelle Taxaceae, e alcuni autori sostengono che le Phyllocladaceae dovrebbero esser tenute distinte dalle Podocarpacee. Tempo fa le Taxodiaceae erano riconosciute spesso come famiglia autonoma, ma oggi sono normalmente incluse nelle Cupressaceae.\nLe conifere sono un gruppo antico, con fossili che risalgono a 300 milioni di anni fa, dal periodo Paleozoico al Carbonifero; anche molti dei generi moderni sono riconoscibili da fossili di 60-120 milioni di anni fa. Altre classi e generi, ora estinti, sono stati trovati come fossili, in particolare dal tardo Paleozoico alle ere mesozoiche. Le conifere fossili includono molte forme differenti, le pi\u00f9 nettamente distinte sono alcune conifere erbacee senza un fusto legnoso. I principali gruppi di conifere fossili includono le Cordaitales, Vojnovskyales, Voltziales e anche le Czekanowskiales (forse pi\u00f9 vicine alla famiglia delle Ginkgophyta).\nMorfologia.\nTutte le conifere attuali sono piante legnose e molte sono alberi, la maggioranza dei quali ha un tronco singolo con rami laterali. La misura delle conifere mature pu\u00f2 variare da meno di un metro a oltre 100 metri. Gli esseri viventi pi\u00f9 alti, pi\u00f9 grossi, pi\u00f9 massicci e antichi sono conifere. Il pi\u00f9 alto \u00e8 una sequoia della California (\"Sequoia sempervirens\") alta 112,34 metri. Il pi\u00f9 grosso \u00e8 una sequoia gigante (\"Sequoiadendron giganteum\"), con un volume di 1486,9 metri cubici. Il pi\u00f9 massiccio, con il tronco pi\u00f9 largo in assoluto, \u00e8 un \"Taxodium mucronatum\" con un diametro del tronco di 11,42 metri. Il pi\u00f9 vecchio \u00e8 un \"Pinus longaeva\" che ha 4700 anni.\nFogliame.\nLe foglie di molte conifere sono aghi lunghi e sottili, ma altre hanno foglie piatte a scaglie triangolari. Alcune, specialmente nelle famiglie Araucariaceae e Podocarpaceae hanno foglie larghe. Nella maggioranza dei casi, le foglie sono disposte a spirale, con l'eccezione di molte delle Cupressaceae ed un genere delle Podocarpaceae (Nageia), dove sono disposte in paia opposte o in circoli di 3-4 foglie. In molte specie con foglie disposte in spirale la base della foglia \u00e8 girata per presentare le foglie su un unico piano orizzontale, in modo da massimizzare la ricezione della luce solare.\nGli stomi sono in linee o a toppe sulle foglie, possono essere chiusi quando \u00e8 molto secco o freddo. Le foglie sono spesso di colore verde scuro, per assorbire il massimo d'energia solare alle alti latitudini o nella fitta ombra della foresta.\nLe conifere da aree calde con molto irraggiamento solare, come per esempio il pino calabro (\"Pinus brutia\"), spesso hanno foglie di un verde pi\u00f9 brillante, mentre altre come il peccio del Colorado (\"Picea pungens\") hanno una copertura di cera di colore glauco per riflettere la luce ultravioletta. Nella grande maggioranza dei casi le conifere sono sempreverdi e le foglie possono rimanere per molti anni sulla pianta ma tre generi \"Larix\", \"Taxodium\" e \"Metasequoia\" perdono le foglie d'autunno rimanendo spogli durante tutto l'inverno. In alcuni generi il fogliame giovanile appare differente da quello adulto.\nRiproduzione.\nLe conifere di solito sono piante monoiche, ma alcune sono sottodioiche o dioiche. I semi delle conifere si sviluppano in un cono protettivo chiamato strobilo. Gli strobili impiegano dai quattro mesi ai tre anni per raggiungere la maturit\u00e0 e possono variare da 2\u00a0mm a 600\u00a0mm in lunghezza. In alcuni casi, come nei generi \"Cedrus\" e \"Abies\", il cono si disintegra, in altri casi si apre solamente per rilasciare i semi. Non tutti i coni sono duri e legnosi: in alcuni casi possiedono una parte carnosa che pu\u00f2 essere utilizzata dagli uccelli per spandere i semi.\nLa fecondazione avviene in questo modo. I coni maschili hanno strutture chiamate microsporangi che producono un polline giallastro. Il polline viene rilasciato e portato dal vento verso i coni femminili. I grani di polline delle pinofite attuali producono tubi di polline come quelli delle angiosperme. Quando un grano di polline raggiunge un cono femminile, la cellula spermatica in esso contenuta feconda la cellula uovo presente nel cono macrosporangiato. Lo zigote risultante poi si sviluppa in un embrione che, insieme al suo tegumento circostante, diventa un seme. Alla fine il seme finisce a terra e, se le condizioni lo permettono, forma una nuova pianta.\nAltre caratteristiche.\nSebbene il numero totale delle specie sia relativamente piccolo, le conifere sono d'immensa importanza ecologica: sono le piante che dominano in vastissime aree, in particolare nelle foreste boreali dell'emisfero settentrionale, ma anche in climi simili sulle montagne delle zone pi\u00f9 meridionali.\nMolte conifere producono resine profumate, secrete per proteggersi da insetti e funghi. La resina fossilizzata si trasforma in ambra."}
{"id": "46357", "revid": "124955482", "url": "https://it.wikipedia.org/wiki?curid=46357", "title": "Ginnasio", "text": "Il ginnasio (voce dotta dal latino \"gymnasium\", a sua volta dal greco antico \u03b3\u03c5\u03bc\u03bd\u03ac\u03c3\u03b9\u03bf\u03bd, da \u03b3\u03c5\u03bc\u03bd\u03cc\u03c2, 'nudo') era il luogo dove i giovani praticavano esercizi atletici. Era sinonimo del cretese \u03b4\u03c1\u03cc\u03bc\u03bf\u03c2, 'luogo dove si corre'.\nIl ginnasio della Grecia antica.\nFunzione e organizzazione.\nNell'antica Grecia era il luogo dove i giovani si allenavano per le gare atletiche e si esercitavano nudi nei giochi ginnici. \nDivenne, con il passare del tempo, anche un luogo per il ritrovo e l'educazione. \nIn esso si potevano tenere conferenze, lezioni, banchetti e anche rappresentazioni teatrali.\nNell'et\u00e0 ellenistica il ginnasio costituisce il centro dell'educazione dei ragazzi dai dodici ai diciotto anni. Per quanto riguarda l'istruzione primaria, il mondo ellenico antico mostra un panorama molto variegato: ad Atene sembra che il compito di istruire i bambini sui primi rudimenti della lettura e della scrittura ricadesse sulla famiglia, alcune sporadiche testimonianze attestano, per\u00f2, l'esistenza di scuole anche per questa fascia di et\u00e0, ad esempio in Beozia e nella Ionia. Sembra quindi che ogni polis si regolasse a modo proprio. \nNell'et\u00e0 ellenistica le fonti letterarie e archeologiche disegnano, invece, un quadro piuttosto omogeneo e il ginnasio diventa la sede principale dell'istruzione sia letteraria, sia fisica dei ragazzi.\nLe testimonianze principali sono fornite dalle epigrafi, secondo le quali i ragazzi erano distribuiti in due cicli di studi, secondo l'et\u00e0:\nDopo i diciotto anni i ragazzi acquistano i pieni diritti di cittadinanza e intraprendono l'istruzione militare come \"efebi\".\nA Pergamo questa distinzione \u00e8 confermata dalla presenza di tre ginnasi, uno per i \"paides\", uno per i \"neoi\" e uno per gli \"efebi\".\nNella maggior parte dei casi all'istruzione dei \"paides\" sovrintende un pedotribo, a quella dei \"neoi\" un ginnasiarca, mentre a un magistrato superiore, il pedonomo, compete il controllo di tutto il sistema educativo. I maestri possono essere coadiuvati da altri insegnanti, quali il maestro di musica, di tiro con l'arco o con il giavellotto, e da uno o pi\u00f9 \"grammatodidaskaloi\", esperti di grammatica. Al ginnasiarca spetta la guida del ginnasio, che spesso \u00e8 regolamentato da una legge emanata dall'assemblea popolare della polis, detta legge ginnasiarchica, finalizzata a regolamentare le procedure di assunzione dei maestri, l'organizzazione e la tipologia degli studi, l'amministrazione del luogo. \nTalvolta il ginnasio tende a rivendicare la propria autonomia, anche a scapito della volont\u00e0 di controllo della polis, insistendo a scegliersi da solo il ginnasiarca od opponendosi all'applicazione della legge ginnasiarchica. In alcuni casi il ginnasio, quale luogo di aggregazione della giovent\u00f9, si \u00e8 trasformato in nucleo di rivolta sociale, come avvenne a Creta, nella citt\u00e0 di Lyttos, devastata per diversi giorni, verso la fine del III secolo a.C., dalla ribellione dei giovani contro i vecchi, nata proprio negli spazi del ginnasio.\nStruttura architettonica.\nIl ginnasio era un edificio tipico della cultura ellenistica, la cui presenza era fondamentale per attribuire a una borgata il \"titolo\" di polis. Significativa in questo senso \u00e8 l'esitazione di Pausania, nel suo racconto di viaggio, a chiamare polis una cittadina che incontra sul suo cammino e che descrive priva di edifici amministrativi, fontane e ginnasio.\nIl ginnasio in epoca ellenistica era dunque molto diffuso nella maggioranza dei territori conquistati da Alessandro Magno, tanto che si trovano i resti di questi edifici tanto in Grecia quanto fino in Afghanistan. Vi erano per\u00f2 alcune eccezioni, territori dove questo tipo di edificio non ebbe mai molto successo, se non addirittura fu apertamente osteggiato, questo per lo pi\u00f9 a causa dei costumi dei popoli preesistenti all'arrivo delle armate macedoni. Un caso esemplare in questo senso \u00e8 la Giudea, dove i ginnasi furono apertamente osteggiati in quanto ritenuti immorali rispetto ai costumi ebraici.\nAnche a livello architettonico si pu\u00f2 dire che il ginnasio \u00e8 un edificio strettamente greco-ellenistico che soprattutto non ebbe seguito nel mondo romano. Vitruvio infatti nel suo trattato ce ne parla in modo riassuntivo, premettendo che si tratta di un edificio caratteristico del mondo greco, che mai si \u00e8 diffuso, almeno non largamente, nel mondo latino, cosa che pu\u00f2 essere spiegata in vari modi, probabilmente per\u00f2 principalmente il ginnasio non ebbe generalmente mai successo tra i Romani a causa di un senso del pudore pi\u00f9 marcato che presso i Greci.\nVitruvio parla di un edificio diviso in due parti: una parte, la principale, \u00e8 la palestra, o ginnasio, lo spazio cio\u00e8 dove ci si allenava nella lotta, nel combattimento, ma dove anche ci si riuniva per discutere, tenere delle conferenze, parlare di filosofia (da notare spesso le scuole o le correnti di pensiero di grandi filosofi prendono nome proprio da dei particolari ginnasi, esempio \u00e8 l'accademia di Platone, che trae il suo nome proprio da un ginnasio dedicato ad Academo, ad Atene). La seconda parte invece sono le piste per la corsa (\"dr\u00f4moi\") che, quando erano presenti (non erano infatti un elemento fondamentale, seppur molto diffuso), potevano presentarsi sotto diverse forme.\nL'insieme di queste due parti, e non solo la parte principale, era detto ginnasio.\nLa palestra in senso stretto era di regola formata da una corte a peristilio al cui centro vi era la terra battuta su cui ci si allenava, e sotto i cui colonnati si aprivano stanze dai molteplici usi. Le epigrafi di dedica trovati sulle colonne, spesso per celebrare dei ginnasiarchi (magistrati addetti alla gestione del ginnasio), le iscrizioni di contabilit\u00e0 (come per esempio a Delo dove il ginnasio, situato sull'altro lato dell'isola rispetto alla citt\u00e0, \u00e8 descritto in dettaglio) nonch\u00e9 i resti archeologici ci danno qualche indizio sulla funzione di alcune di queste stanze. Vi era spesso un deposito per l'olio per ungersi, una sorta di spogliatoio dove depositare gli abiti, magazzini di vario tipo e una stanza in cui raccogliersi per discutere o tenere lezioni.\nDagli inventari inoltre scopriamo che spesso erano presenti offerte dei cittadini e non potevano mancare le statue delle due divinit\u00e0 protettrici del ginnasio: Ermes, che essendo il messaggero dai piedi alati \u00e8 protettore in particolare dei corridori, ed Eracle, protettore degli altri atleti.\nAbbiamo invece meno dettagli sulle piste per la corsa, infatti non essendoci stanze o locali, non vi era nulla da inventariare che potesse comparire nelle iscrizioni, e allo stesso modo, trattandosi per lo pi\u00f9 di tracciati in terra battuta, i resti archeologici sono piuttosto scarsi. Inoltre anche la descrizione che ne d\u00e0 Vitruvio \u00e8 piuttosto confusa e di difficile interpretazione. Quello che si pu\u00f2 dire \u00e8 che spesso erano presenti due tipi di piste, una formata da una semplice pista di terra battuta, l'altra protetta da un portico a colonnata. La loro lunghezza era di solito di uno stadio.\nBench\u00e9 ad alcuni ginnasi si trovi associato uno stadio vero e proprio, questa non \u00e8 tuttavia una caratteristica tipica e anzi gli archeologi tendono a vedere in questa associazione l'unione e la sovrapposizione di due costruzioni di epoca diversa: spesso la palestra venne costruita prima dello stadio."}
{"id": "46358", "revid": "363629", "url": "https://it.wikipedia.org/wiki?curid=46358", "title": "Seminario", "text": "Il seminario \u00e8 l'istituzione della Chiesa cattolica dedicata alla formazione dei candidati al presbiterato. Gli studenti del seminario sono chiamati seminaristi.\nI seminaristi vi ricevono preparazione culturale (principalmente filosofia e teologia), spirituale, umana e apostolica o pastorale, ma sono anche votati allo studio del latino.\nStoria.\nI seminari traggono la loro origine col decreto emanato nel 1563, nelle fasi conclusive del Concilio di Trento, quando si decise la loro istituzione per garantire ai candidati al presbiterato una maggiore preparazione culturale e una pi\u00f9 profonda formazione spirituale.\nIl primo seminario al mondo ad essere istituito, come risulta da una pubblicazione del 1939 dell'allora monsignor Angelo Roncalli, futuro Papa Giovanni XXIII, fu il seminario di Larino, aperto il 26 gennaio 1564, a soli 53 giorni dalla chiusura del Concilio di Trento, aperto dal Vescovo Monsignor Bellisario Balduino. \nFondamentale fu l'originario apporto di san Carlo Borromeo alla definizione istituzionale e materiale dei seminari. In qualit\u00e0 di arcivescovo di Milano eman\u00f2 un esemplare regolamento per gli istituti fondati nella sua provincia ecclesiastica, ed intraprese la costruzione di edifici di austera magnificenza grecizzante quali il Seminario Maggiore e il Collegio Elvetico di Milano, di singolare chiarezza geometrica, incentrati su ariosi, vasti cortili: modelli 'alti' per lo sviluppo, dal Seicento in poi, di una architettura seminariale nel mondo cattolico.\nOrganizzazione.\nI seminari possono essere diocesani, interdiocesani o regionali (quelli che formano i candidati del clero secolare) oppure religiosi (quelli che preparano i presbiteri delle congregazioni religiose), che per molti ordini e congregazioni prendono il nome di \"scuole apostoliche\".\nSi chiama \"seminario minore\" quello che ospita i ragazzi che frequentano le scuole secondarie; i seminaristi possono frequentare la vita comunitaria anche solo per qualche settimana nell'anno.\nSi chiama \"seminario maggiore\" quello dedicato al livello di studi universitario e consiste normalmente in almeno un quinquennio di studio e formazione. I primi due anni sono dedicati principalmente allo studio della filosofia, il triennio successivo \u00e8 dedicato principalmente allo studio della teologia. Per colui che, pur volendo accedere agli studi per il sacerdozio, non ha nel proprio curriculum studi di filosofia, latino e greco \u00e8 inoltre previsto un anno di propedeutica prima del quinquennio per recuperare le lacune in queste materie. La legislazione al riguardo \u00e8 affidata alle singole diocesi, per cui in alcuni seminari l'anno propedeutico \u00e8 esteso a tutti i seminaristi entranti, mentre in altri si analizzano le singole situazioni caso per caso. Nel mondo, al 2018, i seminaristi maggiori erano 115.880 (-2% dai 118.251 del 2013).\nIn Italia.\nNon tutti i seminari, attualmente in Italia, emettono titoli accademici riconosciuti. Alcuni funzionano come scuola interna mentre altri sono riconosciuti dallo stato che d\u00e0 validit\u00e0 giuridica al baccalaureato (corrispondente pontificio alla laurea italiana).\nIn Italia, al 31 dicembre 2014 , i seminaristi maggiori erano 2.453 compresi quelli provenienti dall'Ordinariato militare e dalla prelatura della Santa Croce e Opus Dei."}
{"id": "46359", "revid": "1803", "url": "https://it.wikipedia.org/wiki?curid=46359", "title": "Pezza ordinaria", "text": ""}
{"id": "46360", "revid": "1516566", "url": "https://it.wikipedia.org/wiki?curid=46360", "title": "Figura araldica", "text": "Figure \u00e8 un termine utilizzato in araldica per designare tutti quei mobili che rappresentano, in forma descrittiva o anche solo simbolica e convenzionale, oggetti o esseri viventi facenti parte sia del mondo reale (figure naturali), sia quelli derivanti dall'ingegno e dal lavoro dell'uomo (figure artificiali) sia, infine, quelli derivanti dall'immaginazione o da credenze filosofiche o religiose (figure chimeriche).\nNe sono dunque escluse tutte le forme geometriche che si fanno, di norma, rientrare sotto la denominazione di pezze araldiche."}
{"id": "46362", "revid": "1337338", "url": "https://it.wikipedia.org/wiki?curid=46362", "title": "Teatro elisabettiano", "text": "Il teatro elisabettiano \u00e8 stato uno dei periodi artistici di maggiore splendore del teatro britannico. Esso viene collocato tradizionalmente fra il 1558 e il 1625, durante i regni dei sovrani britannici Elisabetta I d'Inghilterra e Giacomo I d'Inghilterra. Il termine, nella sua accezione di teatro rinascimentale inglese, si estende ai fenomeni teatrali fioriti nel periodo che va dalla riforma anglicana alla chiusura dei teatri nel 1642 al sopraggiungere della Guerra Civile, comprendendo quindi anche buona parte del regno di Carlo I.\nLa produzione del periodo successivo al 1603, anno della morte della regina, \u00e8 talvolta definita in modo distinto come il teatro dell'et\u00e0 giacobita (\"jacobean\") e presenta caratteri differenti dal precedente, di cui \u00e8 l'evoluzione.\nIl teatro di tutto il periodo viene tradizionalmente associato a due grandi figure: la regina Elisabetta (1533-1603), da cui trae il nome, e il drammaturgo William Shakespeare (1564-1616), massimo esponente di questo periodo e uno dei maggiori autori teatrali in assoluto.\nAssieme agli aspetti economici della professione teatrale, il carattere del dramma mut\u00f2 verso la fine del periodo: sotto Elisabetta il dramma era un'espressione unitaria al di l\u00e0 dalla classe sociale coinvolta: la corte assisteva alle stesse rappresentazioni che la gente comune vedeva nei teatri pubblici, mentre con lo sviluppo dei teatri privati il dramma divenne pi\u00f9 orientato verso i gusti e valori di un pubblico di alto ceto. Con l'ultima parte del regno di Carlo V venivano scritti pochi nuovi drammi per il teatro pubblico, che si sosteneva sulle opere accumulate dei decenni precedenti.\nContesto storico.\nIl periodo elisabettiano coincide cronologicamente solo in parte col rinascimento europeo e meno ancora con quello italiano, recando in s\u00e9 forti accenti di manierismo e di barocco in quanto pi\u00f9 tardivo.\nQuesto periodo storico fu idealizzato dalla storiografia vittoriana e del primo Novecento come una sorta di \"et\u00e0 dell'oro\". Gli studi storici pi\u00f9 recenti tendono a ridimensionare questa visione idilliaca, sottolineando la povert\u00e0 della stragrande maggioranza della popolazione, il sostegno allo schiavismo e le grandi tensioni interne al paese che sfoceranno, quarant'anni dopo la morte di Elisabetta, nella guerra civile inglese.\n\u00c8 tuttavia opinione generale degli storici che l'et\u00e0 elisabettiana consent\u00ec all'isola un periodo di relativa pace, un governo che utilizz\u00f2 con parsimonia la tortura, una riduzione consistente delle persecuzioni religiose e un grado di libert\u00e0 e prosperit\u00e0 di gran lunga superiore alle monarchie precedenti e immediatamente successive.\nL'et\u00e0 elisabettiana segn\u00f2 l'ingresso dell'Inghilterra nell'et\u00e0 moderna sotto la spinta delle innovazioni scientifico-tecnologiche come la rivoluzione copernicana e delle grandi esplorazioni geografiche (\u00e8 l'inizio della colonizzazione inglese dell'America settentrionale). \"La tempesta\" di William Shakespeare, secondo una vecchia teoria, sarebbe ambientata in un'isola dei Caraibi, la cui popolazione (rappresentata simbolicamente dal \"selvaggio\" Caliban) \u00e8 stata sottomessa dalle arti magiche di Prospero, cio\u00e8 dalla tecnologia e dal progresso dei colonizzatori europei. Molto pi\u00f9 ragionevolmente, le isole dei Caraibi fornirono da spunto per delineare alcune caratteristiche all'isola della stessa opera, nella fase di rifinitura della commedia.\nL'ascesa al trono di Elisabetta I, dopo il tragico quinquennio di regno di Maria la cattolica, si caratterizz\u00f2 per un consolidamento del protestantesimo e uno sviluppo deciso dei commerci e delle conquiste territoriali del regno. Il distacco dall'orbita del papato e del Sacro Romano Impero, con la sconfitta di Filippo II di Spagna e della sua \"Invencible Armada\" (1588), il maggior benessere economico dovuto all'espansione dei commerci oltre Atlantico, suggellarono il trionfo di Elisabetta e la nascita dell'Inghilterra moderna.\nUna nuova classe mercantile acquistava potere e con i commerci aumentarono anche gli scambi culturali con l'estero. Si accrebbe l'interesse verso le \"humanae litterae\" e quindi verso l'Italia, dove gli intellettuali fuggiti da Costantinopoli (1453) avevano portato con s\u00e9 gli antichi manoscritti dei grandi classici greci e latini facendo esplodere un interesse senza precedenti per l'antichit\u00e0 greco-romana e lo studio della lingua ebraica.\nNasceva allora in Italia l'umanesimo (a vocazione soprattutto filologica e archeologica), destinato a maturare nel XVI secolo nel rinascimento, con la creazione di un'arte e un'architettura moderna e un rinnovamento tecnologico su larga scala (si pensi soltanto a Leonardo da Vinci). Se in Italia il rinascimento si esaur\u00ec verso la met\u00e0 del XVI secolo, nell'Europa settentrionale (dove arriva pi\u00f9 tardi) esso perdur\u00f2 fino ai primi decenni del XVII secolo.\nUn fattore sociale che segn\u00f2 la nuova realt\u00e0 inglese, oltre alla crescente intraprendenza dei commercianti, fu l'aumento della popolazione.\nLe differenze economiche tra i ceti ricchi e i meno abbienti durante la dinastia Tudor si approfondirono. La crescita demografica e l'emigrazione dalle campagne investirono Londra, che quadruplic\u00f2 la sua popolazione in meno di un secolo. Nel 1600 la capitale contava circa 200.000 abitanti. Lo sviluppo del teatro inglese di quest'epoca ha il suo centro proprio a Londra, diffondendosi poi nella provincia.\nOrigini.\nNel periodo immediatamente precedente all'era del teatro elisabettiano, erano molto diffuse le rappresentazioni sacre, i \"Corpus Christie plays\" e i \"Miracle plays\", interrotti solo dal re scismatico Enrico VIII (1548), e definitivamente messi al bando sotto Elisabetta. Vennero rappresentati in oltre centoventicinque citt\u00e0 britanniche e per alcune loro caratteristiche, come il passaggio improvviso dal serio al comico e viceversa, la narrazione per episodi priva della classica strutturazione dei cinque atti tradizionali, anticiparono il teatro elisabettiano. Quest'ultimo fu maggiormente influenzato, invece dalle \"Moralities\", testi allegorici con fini educativi che seppur legati alla sfera sacra, introdussero il gusto della visualizzazione di concetti astratti, ottenuta grazie a figure simboliche, ovverosia personaggi che rappresentano idee o atteggiamenti.\nInoltre un altro filone teatrale, questa volta laico, precedette quello elisabettiano: gli \"Interludes\" (\"interludi\"), che ebbero l'apice del loro successo dalla met\u00e0 del Quattrocento fino alla seconda met\u00e0 del Cinquecento, il cui protagonista era solitamente il monarca, l'ambientazione era Londra, la trama insisteva sull'enfatizzazione della felicit\u00e0 terrena. Fondamentale fu la nascita dei cosiddetti minidrammi, influenzati dalle opere latine e classiche che inventeranno il metro del teatro in versi che caratterizzer\u00e0 la produzione successiva.\nLe compagnie di attori sotto la protezione dei casati nobiliari, che eseguivano periodicamente rappresentazioni nelle corti e in altri luoghi, esistevano anche prima del regno di Elisabetta, e prepararono la strada agli attori professionisti del teatro elisabettiano. \nI sovrani Tudor si circondarono spesso di artisti, giullari, musicisti e attori. Enrico VII manteneva a corte una piccola compagnia di attori, i King's Players (\"Lusores Regis\"), allo scopo di intrattenere e divertire gli ospiti. I nobili pi\u00f9 potenti, come il duca di Northumberland o quello di Buckingham, non erano da meno nell'affermare il proprio prestigio arruolando attori e menestrelli, impegnandoli in sfarzose celebrazioni, in occasione delle festivit\u00e0 natalizie o per inaugurare un nuovo palazzo. Gli attori, pedine nei giochi politici, legavano il proprio successo a quello del protettore, di cui portavano la \"livrea\". Spesso venivano 'prestati' ad altre corti, allo scopo di accrescere il prestigio del proprio mecenate, e compivano viaggi nei quali a volte erano impiegati anche come informatori. Le lotte di potere e le rivalit\u00e0 tra la monarchia e le casate pi\u00f9 potenti diventarono argomento degli stessi drammi rappresentati, in una finzione che rifletteva e si confondeva con la realt\u00e0.\nLe tourn\u00e9e di queste compagnie di attori \"in livrea\" soppiantarono gradualmente le altre forme di rappresentazione sacre e profane. Un articolo della \"Poor Law\" (legge sui poveri) del 1572 elimin\u00f2 le rimanenti compagnie che operavano senza una formale protezione, equiparandole al vagabondaggio.\nLe autorit\u00e0 di Londra furono generalmente ostili alle pubbliche rappresentazioni. Nonostante le protezioni reali e nobiliari, i teatri pubblici della citt\u00e0 furono edificati nelle \"liberties\" fuori dalla giurisdizione comunale, quali il quartiere di Southwark, e per mettersi al riparo dai divieti le compagnie dovettero ricorrere frequentemente allo stratagemma di presentare le rappresentazioni come semplici prove di spettacoli destinati alla corte reale.\nA Londra, citt\u00e0 in forte espansione nella quale fiorivano le attivit\u00e0 economiche, l'edificazione e la gestione di un teatro assunse il carattere allora inedito di impresa commerciale autonoma, facendo emergere la figura dell'impresario. Lo scrittore, poeta e drammaturgo Thomas Dekker giunse ad equiparare i teatri alla Borsa Reale di Londra costruita nel 1565 da Thomas Gresham, affermando come le Muse si fossero \u00abtrasformate in mercanti, scambiandosi la merce leggera delle parole\u00bb\nInteresse per l'Italia.\nQuesta voglia di rinnovamento e di modernit\u00e0 si diffuse anche a Londra. Neanche i sinistri resoconti di presunti viaggi nel paese di Niccol\u00f2 Machiavelli, come il \"Viaggiatore sfortunato\" di Thomas Nashe, parvero diminuire l'entusiasmo del grande pubblico: l'amoralit\u00e0 de \"Il Principe\" e le voci delle congiure papali contribuirono invece a tenere vivo l'interesse per l'Italia. Proprio nella capitale vi era una cospicua comunit\u00e0 di immigrati italiani (molti dei quali drammaturghi e attori): con essi Shakespeare, Christopher Marlowe, il secondo pi\u00f9 grande drammaturgo, e i contemporanei dovettero probabilmente intrattenere rapporti di amicizia e di frequente collaborazione professionale.\nIl successo di Seneca.\nNell'et\u00e0 di Shakespeare erano in pochi a leggere i drammi in latino e meno ancora in greco, lingua che solo allora si cominciava a conoscere. Le opere di Seneca, gi\u00e0 oggetto di grande interesse per gli umanisti italiani si diffusero perci\u00f2 soprattutto attraverso adattamenti italiani che si discostano non poco dallo spirito dell'originale. Furono inserite nella rappresentazione quelle scene di violenza e crudelt\u00e0 che dall'autore erano invece affidate al racconto di testimoni. Ma fu proprio la versione italianizzata, dove il male \u00e8 presentato nella sua interezza, a piacere ai drammaturghi elisabettiani e a incontrare l'interesse del pubblico.\nLa tragicommedia e il romanzesco.\nUn dramma molto legato all'effetto di scena e che fa presa sulle emozioni pi\u00f9 violente associa talora a s\u00e9 le passioni d'amore pi\u00f9 morbose: il quadro antico dipinto con mano tanto leggera \u00e8 restaurato con tinte tanto forti da cancellare quasi il tocco del suo artista. Non fu forse un caso che gli stessi drammaturghi rinascimentali lavorassero contemporaneamente ad opere di tipo \"misto\", come le pastorali o le tragicommedie, fusioni di commedia e tragedia, insieme di tragico, di comico e di romanzesco.\nLa contaminazione dei generi in voga nel rinascimento fu accolta anche dagli elisabettiani, le cui tragedie e commedie mantengono per\u00f2 un maggiore distacco ironico e realistico. \"La tempesta\" ha molto della tragicommedia, ma l'ironia e la comicit\u00e0 dei personaggi, la profondit\u00e0 dell'esplorazione filosofica le conferiscono pi\u00f9 respiro. Lo stesso pu\u00f2 dirsi di molte altre grandi commedie scespiriane ed elisabettiane, in cui il comico si mescola fatalmente al tragico, come d'altra parte avviene nel cinema moderno. Le battute del buffone di \"Re Lear\" e la follia dello stesso re caduto in disgrazia per il tradimento delle figlie a cui tutto aveva affettuosamente donato danno il necessario sollievo comico al pubblico facendo contemporaneamente risaltare, come per l'effetto del chiaroscuro, la tragedia personale di Lear e quella nazionale dell'Inghilterra dilaniata dalla guerra civile.\nI teatri.\nLa vita teatrale era ampiamente concentrata a Londra, ma le opere erano rappresentate in tutta Inghilterra da compagnie itineranti. Le compagnie inglesi si esibivano in tourn\u00e9e recitando opere inglesi anche in Paesi vicini come Germania e Danimarca.\nIl periodo in esame ha inizio prima della fondazione dei primi teatri permanenti. Vi erano all'inizio due tipi di spazi per la rappresentazione, i cortili degli \"inn\", locande economiche di provincia, e gli \"Inn of Court\", associazioni professionali per penalisti e giudici, come l'Inner Temple. Tali strutture continuarono a venire utilizzate anche dopo l'istituzione di teatri permanenti.\nIl primo teatro stabile inglese, il Red Lion, apr\u00ec nel 1567 ma ebbe scarso successo e vita breve. I primi teatri di successo, come The Theatre, aprirono nel 1576.\nL'istituzione di grandi teatri pubblici redditizi fu un fattore essenziale per successo del dramma inglese rinascimentale: una volta che tali strutture furono entrate in funzione, il dramma sarebbe diventato un fenomeno stabile e permanente e non pi\u00f9 transitorio. La loro costruzione fu richiesta quando il sindaco e la Corporation of London vietarono prima le rappresentazioni nel 1572 come misura contro la peste, e quindi espulsero formalmente tutti gli attori dalla citt\u00e0 nel 1575. Ci\u00f2 spinse alla costruzione di teatri stabili al di fuori della giurisdizione di Londra, nelle \"liberties\" di Halliwell/Holywell a Shoreditch e pi\u00f9 tardi Clink, e a Newington Butts, vicino al quartiere dei divertimenti stabilito a St. George's Fields nel Surrey.\nQuando nel Cinquecento sorsero i primi teatri nelle \"liberties\" fuori dalla \"City\" (sorta di zone franche non completamente assoggettate all'autorit\u00e0 comunale), essi conservarono molto della antica semplicit\u00e0 medievale. Senza l'aiuto di macchine o luci artificiali, gli attori inglesi svilupparono al massimo creativit\u00e0 e fantasia personale prima ancora che fossero scritte le prime grandi opere elisabettiane (Shakespeare si fece le ossa esordendo come attore, e cos\u00ec fecero molti altri).\nRicavato in origine da circhi dell'epoca per le lotte tra orsi o tra cani oppure da \"inn\", l'edificio teatrale consisteva in una costruzione molto semplice in legno o in pietra, spesso circolare e dotata di un ampio cortile interno chiuso tutt'intorno ma senza tetto. Tale corte divent\u00f2 la platea del teatro, mentre i loggioni derivavano dalle balconate interne della locanda. Quando la locanda o il circo divennero teatro, poco o nulla mut\u00f2 dell'antica costruzione: le rappresentazioni si svolgevano nella corte, alla luce del sole. L'attore elisabettiano recitava in mezzo, non davanti alla gente: infatti il palcoscenico si \"addentrava\" in una platea che lo circondava da tre lati (solo la parte posteriore era riservata agli attori restando a ridosso dell'edificio). Come nel Medioevo, il pubblico non era semplice spettatore, ma partecipe della rappresentazione scenica. L'assenza degli \"effetti speciali\" raffinava le capacit\u00e0 gestuali, mimiche e verbali dell'attore, che sapeva creare con maestria luoghi e mondi invisibili (le magie di Prospero ne \"La Tempesta\" alludono metaforicamente proprio a questa magia \"evocativa\"). E nello stesso tempo, lo spettatore sopperiva alla carenza della componente visiva con un'altrettanto raffinata fruizione, fatta di straordinaria sensibilit\u00e0 nei confronti della parola recitata e di vivida immaginazione.\nIl primo grande anfiteatro aperto al pubblico dell'et\u00e0 elisabettiana fu quello denominato semplicemente \"The Theatre\", \"Il teatro\", costruito dall'attore e impresario James Burbage e dal cognato John Brayne (proprietario del fallito Red Lion) nel quartiere periferico di Shoreditch nel 1576, su un terreno preso in affitto dal puritano Giles Allen (il quale venti anni pi\u00f9 tardi ne pretender\u00e0 la restituzione e la demolizione del teatro). Nello stesso anno la regina Elisabetta aveva infatti accordato ai Leicester's men di Burbage una licenza grazie alla quale essi erano esenti dal vigente divieto alle pubbliche rappresentazioni teatrali.\nIl prototipo per il nuovo teatro era stato il Red Lion, fatto costruire da Brayne nove anni prima, nel 1567, a Mile End, un villaggio ad est di Londra: nelle sue forme essenziali (uno spazio aperto recintato, con gallerie intorno e il palcoscenico sopraelevato), la sua impostazione strutturale influenz\u00f2 l'architettura teatrale successiva.\nIl teatro di Newington Butts venne fondato, probabilmente da Jerome Savage, tra il 1575 e 1577.\nSeguirono il Curtain Theatre (1577), il Rose (1587), lo Swan (1595), il Globe (del 1599, costruito con il legname del Theatre, dopo la rescissione del contratto di affitto del terreno), il Fortune (1600) e il Red Bull (1604).\nQuesti teatri erano alti tre piani e costruiti anch'essi intorno ad uno spazio aperto al centro. In genere la pianta era poligonale per ottenere un effetto circolare (anche se il Red Bull e il primo Fortune erano a pianta quadrata). I tre livelli di gallerie, rivolti all'interno, circondavano lo spazio aperto centrale. Il palcoscenico era essenzialmente una piattaforma circondata dai tre lati dal pubblico, sollevata dal terreno di un metro e mezzo circa e coperta da un tetto. Sul fondo erano collocate le porte di ingresso e uscita degli attori e le sedie per i musicisti. La parte superiore dietro al palcoscenico poteva essere utilizzata come balcone, come nella famosa scena di \"Romeo e Giulietta\", oppure come un luogo da cui un attore poteva arringare la folla, come in \"Giulio Cesare\". Gli scavi archeologici sulle fondamenta del Rose e del Globe alla fine del XX secolo hanno dimostrato che tutti i teatri di Londra presentavano differenze individuali, ma la loro funzione comune richiedeva un progetto generale simile.\nIn genere costruiti in legno, i primi teatri erano soggetti agli incendi. Quando nel giugno del 1613 il Globe and\u00f2 a fuoco, fu ricostruito con un tetto di tegole. Nel dicembre del 1621, quando il fuoco distrusse il Fortune, questo fu interamente ricostruito in mattoni. La capienza degli anfiteatri si aggirava tra i 1500 e i 3000 spettatori.\nUn modello differente fu sviluppato con il Blackfriars Theatre, ricavato da un ex convento, che cominci\u00f2 a essere utilizzato con regolarit\u00e0 nel 1599.\nIl Blackfriars era pi\u00f9 piccolo, confrontato con i precedenti, ed era interamente coperto. Assomigliava pi\u00f9 degli altri ad un moderno teatro. L'illuminazione interna era ottenuta con candele, che venivano sostituite durante uno o pi\u00f9 intermezzi del dramma.\nAltri piccoli teatri coperti seguirono, quali il Whitefriars (1608) e il Cockpit (1617). Questi teatri, pi\u00f9 raccolti, contenevano circa 500 spettatori, in un ambiente raccolto. Venivano detti \"privati\", bench\u00e9 fossero anch'essi aperti al pubblico: essendo molti di essi situati dentro le mura della citt\u00e0, era questo un ennesimo stratagemma per sfuggire alle rigide disposizioni della legge.\nAlla grande \"O di legno\" di cui si parla nel prologo dell\"Enrico V\" progressivamente si sostituiscono le sale dei palazzi barocchi, relegando gli anfiteatri a sede di spettacoli estivi o, come nel caso dello Hope, ai combattimenti tra cani e orsi.\nCon la costruzione del Salisbury Court Theatre nel 1629 vicino al luogo del dismesso Whitefriars, il pubblico londinese aveva sei teatri tra cui scegliere, tre dei quali ampi e a cielo aperto - il Globe, il Fortune e il Red Bull - e tre pi\u00f9 piccoli, \"privati\": il Blackfriars, il Cockpit e il Salisbury Court.\nIntorno al 1580, quando sia il Theatre sia il Curtain erano pieni, con il bel tempo la capacit\u00e0 totale dei teatri a Londra era di circa 5.000 spettatori.\nQuando furono costruiti i nuovi edifici e si formarono nuove compagnie, il numero di posti disponibili aument\u00f2 fino a superare i 10.000 spettatori dopo il 1610.\nMentre il dramma rinascimentale italiano si evolveva verso una forma di arte elitaria, il teatro elisabettiano diventava un grande contenitore che affascinava tutte le classi. Alle rappresentazioni che si svolgevano nei teatri pubblici potevano incontrarsi principi e contadini, uomini, donne e bambini, anche perch\u00e9 il biglietto era alla portata di tutti: i posti in piedi al centro del teatro costavano un penny; gli spettatori pi\u00f9 abbienti potevano sedersi nelle gallerie pagando due penny (oppure, con una somma superiore, potevano recarsi nei teatri coperti); la frequentazione del teatro era fortemente radicata nei costumi dell'epoca. Per questo ogni dramma doveva incontrare gusti diversi: quelli del soldato che voleva vedere guerre e duelli, quelli della donna che cercava amore e sentimento, quelli dell'avvocato che si interessava di filosofia morale e di diritto, e cos\u00ec via. Anche il linguaggio teatrale riflette questa esigenza, arricchendosi dei registri pi\u00f9 vari e acquistando grande flessibilit\u00e0 espressiva.\nLe tariffe minime non mutarono nel tempo: nel 1580, i cittadini pi\u00f9 poveri potevano acquistare l'ingresso al Curtain o al Theatre per un penny; nel 1640 l'ingresso al Globe o al Red Bull costava esattamente la stessa somma, mentre l'ingresso per i teatri \"privati\" ammontava a cinque o sei volte tanto.\nEsponenti.\nGli autori.\nLa popolazione in aumento di Londra, la ricchezza crescente di alcuni dei suoi cittadini e la crescente domanda di intrattenimento, frustrata dalla soppressione delle forme medioevali di spettacolo, produsse una letteratura drammaturgica di notevole variet\u00e0, qualit\u00e0 ed estensione. Il repertorio del teatro inglese si form\u00f2 in un lasso di tempo brevissimo, seguendo la necessit\u00e0 di dover offrire sempre nuovi spettacoli (le cui repliche consecutive erano sempre molto limitate) nei nuovi teatri che venivano via via edificati. Malgrado la maggior parte dei testi scritti per il palcoscenico elisabettiano siano andati perduti ne rimangono oltre 600, a testimonianza di un'epoca culturalmente vivace.\nGli uomini che inventavano questi drammi erano anzitutto autodidatti di modeste origini, nonostante alcuni di essi avessero avuto un'istruzione a Oxford o a Cambridge. Non vi sono donne, per quanto si sappia, che scrissero per il teatro in quest'epoca, anche se vi furono un pugno di aristocratiche impegnate in testi teatrali da lettura (\"closet drama\") o traduzioni drammaturgiche. Alcuni autori, come William Shakespeare, furono innanzitutto attori, tuttavia la maggior parte di essi non lo erano e a partire dal 1600 non \u00e8 noto il nome di alcun autore che abbia calcato le scene come attore per arrotondare le proprie entrate.\nQuella del drammaturgo era una professione impegnativa e tutt'altro che redditizia. Le voci sul diario dell'impresario Philip Henslowe mostrano che negli anni intorno al 1600 egli versava un minimo di 6 o 7 sterline per opera. Era probabilmente una tariffa bassa, anche se i migliori scrittori non potevano pretendere molto di pi\u00f9. Un drammaturgo, lavorando da solo, poteva in genere produrre per lo pi\u00f9 due pezzi teatrali l'anno. Dato che gli autori guadagnavano poco dalla vendita delle loro opere, per vivere dovevano scrivere moltissimo.\nIn un unico anno, il 1598, Thomas Dekker lavor\u00f2 su 16 collaborazioni per Henslowe, guadagnando 30 sterline, o un po' meno di 12 scellini a settimana, circa il doppio del reddito medio di un artigiano, uno scellino al giorno. I drammaturghi erano in genere pagati per stati di avanzamento nel corso della stesura e se infine il loro testo era accettato potevano inoltre ricevere i proventi di una giornata di rappresentazione. Essi tuttavia non godevano di alcun diritto d'autore su ci\u00f2 che scrivevano: quando il testo era stato venduto a una compagnia, questa lo possedeva e l'autore non aveva alcun controllo sulla scelta degli attori o sulla rappresentazione, n\u00e9 sulle successive revisioni e pubblicazioni.\nJohn Lyly, il primo drammaturgo elisabettiano a noi noto di una certa rilevanza, fu essenzialmente un autore di corte, poco interessato a sviluppare una drammaturgia adatta ad un pubblico popolare. Le sue opere erano destinate a compagnie di adolescenti che recitavano in teatri \"privati\" e le sue trame erano il pretesto per raffinate dissertazioni, scritte in un linguaggio ricercato. Il suo stile, detto \"eufuismo\", incoraggi\u00f2 la ricerca di un linguaggio ricco e colto, reso complesso da figure retoriche e da strutture simmetriche o ricorrenti. Un esempio della sua influenza sulla produzione successiva \u00e8 la commedia shakespeariana \"Pene d'amore perdute\".\nNon tutti i drammaturghi corrispondono tuttavia alle moderne immagini di poeti o intellettuali: Christopher Marlowe fu ucciso nel corso di una rissa in una taverna, Shakespeare si accompagnava a personaggi dei bassifondi di Londra e arrotondava le proprie entrate prestando denaro, mentre Ben Jonson uccise un attore in duello. Molti altri furono probabilmente soldati. Forse in nessun'altra epoca il dramma \u00e8 pi\u00f9 reale e tocca la sensibilit\u00e0 di tutti: cospirazioni, assassinii politici, condanne a morte e violenza sono all'ordine del giorno, anche perch\u00e9 il Rinascimento \u00e8 un'epoca di cambiamenti traumatici in tutta Europa. Per sfuggire alla censura i temi trattati sono sempre presentati come lontani o estranei, ma non mancano le fonti di ispirazione: in Italia, e soprattutto a Firenze, i complotti politici di palazzo e le guerre intestine hanno insanguinato le citt\u00e0, come si apprende dalle cronache e dalla novellistica italiana tradotta in inglese. Queste e altre vicende europee offrono ottimi spunti per rappresentare in modo esotico le tensioni con le quali convivono i cittadini del Regno. La grandezza dell'epoca contempla cos\u00ec la sua stessa crisi, che \u00e8 anche la crisi e il tramonto definitivo dell'et\u00e0 di mezzo.\nMarlowe compose opere su temi molto controversi, rompendo molti dei tab\u00f9 dell'epoca. Nei suoi drammi, tramite allegorie ben dissimulate in vicende apparentemente lontane nel tempo - come \u00e8 il caso dell'Edoardo II - egli affronta l'omosessualit\u00e0, le guerre intestine per la conquista del potere, il regicidio. \"Tamerlano il Grande\" (\"Tamburlaine the Great\", 1587) fu il dramma che lo consacr\u00f2 all'attenzione del pubblico inglese, messo in scena dagli Admiral's Men durante la guerra con la Spagna e interpretato con successo da Edward Alleyn. Il trionfo del re barbaro che annienta regni di raffinata cultura interpretava i sinistri timori del popolo inglese nei confronti di Filippo II di Spagna e della sua costruenda Invincibile Armata. Questa modalit\u00e0 narrativa provocatoria, apparentemente innocente ma facilmente decodificabile dal pubblico, non fu sanzionata n\u00e9 censurata e fu il modello a cui si attennero i drammaturghi successivi nell'affrontare tematiche politiche.\nSe le caratterizzazioni di Alleyn gi\u00e0 avevano reso necessaria una scrittura teatrale che si affidasse e offrisse spunti al talento dell'attore, con Shakespeare si assiste a una pi\u00f9 completa fusione tra il testo e la sua esecuzione. Shakespeare, a differenza di Marlowe, scrisse drammi corali, vere e proprie macchine teatrali in cui ogni personaggio contribuisce all'incisivit\u00e0 dell'insieme. Non si affid\u00f2 alla perizia del solo Richard Burbage (che pure fu in grado di veri e propri virtuosismi, innanzitutto vocali, alle prese con i personaggi maggiori) ma a quella di un gruppo affiatato. Si tratt\u00f2 del perfezionamento di un vero e proprio \"artigianato teatrale\", come gi\u00e0 riconobbe la studiosa britannica Muriel Bradbrook nell'intitolare un suo studio, appunto, \"Shakespeare l'artigiano\", nel quale la scrittura del copione procedeva di pari passo con il lavoro di palcoscenico, misurando i ruoli sugli interpreti, le cui doti migliori dovevano essere valorizzate nella costruzione dei personaggi. La maggior parte dei drammaturghi scrivevano, come Shakespeare, in versi.\nVita degli attori.\nLe compagnie di recitazione funzionavano sulla base un sistema di repertorio: a differenza delle produzioni moderne, che possono funzionare per mesi o anni di seguito, le troupes raramente recitavano lo stesso pezzo due giorni di fila. \"A Game at Chess\" di Thomas Middleton ebbe ben nove recite consecutive nell'agosto 1624 prima che fosse chiuso dalle autorit\u00e0, ma ci\u00f2 fu dovuto al contenuto politico del dramma e fu un fenomeno unico, senza precedenti e irripetibile. Considerando la stagione 1592 dei Lord Strange's Men al Rose in quanto pi\u00f9 rappresentativa: tra il 19 febbraio e il 23 giugno la compagnia recit\u00f2 per sei giorni alla settimana, meno il Venerd\u00ec Santo e altri due giorni, esibendosi in 23 opere differenti, alcune solo una volta, e 15 volte il loro pezzo pi\u00f9 popolare della stagione, \"The First Part of Hieronimo\" (tratta da \"The Spanish Tragedy\" di Kyd).\nLe compagnie non rappresentavano mai lo stesso spettacolo due giorni di fila e raramente lo stesso spettacolo due volte alla settimana.\nPer costruire un personaggio vero, umanamente vicino alla gente, non era in uso l'abitudine, che diverr\u00e0 via via prassi nel teatro romantico e nel teatro borghese, di una precisa fedelt\u00e0 al periodo storico dal punto di vista scenografico e costumistico. Impiegare delle attrici era inoltre proibito dalla legge, e lo fu per tutto il Seicento, anche dopo la dittatura puritana. I personaggi femminili erano dunque rappresentati da adolescenti maschi, ma questo non diminu\u00ec il successo delle rappresentazioni, provato dai testimoni dell'epoca e dalle continue proteste contro le compagnie teatrali da parte degli amministratori puritani della \"City\".\nSolo la protezione accordata alle troupe dai pr\u00ecncipi e dai reali - se l'attore vestiva la loro livrea non poteva essere infatti arrestato - pot\u00e9 salvare Shakespeare e i suoi compagni dalle condanne di empiet\u00e0 lanciate dalle municipalit\u00e0 puritane. I nomi di molte compagnie teatrali derivano proprio da questa forma di patrocinio: \"The Admiral's Men\" e \"The King's Men\" erano appunto \"gli uomini dell'ammiraglio\" e \"gli uomini del sovrano\". Una compagnia che non avesse avuto un potente \"sponsor\" alle spalle poteva andare incontro a serie difficolt\u00e0 e vedersi cancellati gli spettacoli da un giorno all'altro.\nA questi problemi si aggiungevano, per gli attori, i salari molto bassi.\nInnovazioni rispetto al teatro continentale.\nL'era elisabettiana tuttavia non si limit\u00f2 ad adattare i modelli: rinnov\u00f2 felicemente il metro col \"blank verse\", o pentametro giambico, che ricalca abbastanza fedelmente quello latino senechiano, liberando il dialogo drammatico dall'artificiosit\u00e0 della rima, mentre rest\u00f2 la regolarit\u00e0 dei cinque piedi del verso. Il \"blank verse\" fu introdotto dal Conte di Surrey quando nel 1540 pubblic\u00f2 una traduzione dellEneide\" usando proprio questa forma metrica, ma si dovette aspettare il \"Gorboduc\" di Sackville e Norton (1561) perch\u00e9 esso entrasse nel dramma (e far\u00e0 poi furore nell'epopea biblica di John Milton, il \"Paradiso perduto\" del 1667). L'idea di usare un metro simile era venuta al Surrey proprio dalla traduzione in versi sciolti dellEneide\" del Caro. Il teatro elisabettiano introdusse anche tutta una serie di tecniche teatrali d'avanguardia che vennero utilizzate secoli pi\u00f9 tardi dal cinema e dalla televisione. Il palcoscenico inglese della fine del Cinquecento (soprattutto in Shakespeare) si serve di un frequente e rapido susseguirsi di scene che fanno passare presto da un luogo all'altro saltando ore, giorni, mesi con un'agilit\u00e0 quasi pari a quella del cinema moderno. Il \"blank verse\" gioca una parte non indifferente conferendo alla poesia la spontaneit\u00e0 della conversazione e la spigliatezza della recitazione.\nLa \"Poetica\" di Aristotele, che defin\u00ec le unit\u00e0 di tempo e di azione (l'unit\u00e0 di luogo \u00e8 un'aggiunta degli umanisti) nel dramma, riusc\u00ec ad imporsi meglio nel Continente: solo alcuni classicisti di stampo accademico come Ben Jonson ne seguirono alla lettera i precetti, ma questi personaggi non hanno la vita di quelli di Shakespeare, rimanendo (soprattutto nel caso di Jonson) dei \"tipi\" o delle \"maschere\". Fu proprio grazie alla rinuncia delle \"regole\" che il teatro elisabettiano pot\u00e9 sviluppare quelle forme nuove nelle quali Shakespeare, Beaumont, Fletcher, Marlowe e molti altri trovarono campo fertile per loro genio.\nModernit\u00e0 e realismo dei personaggi.\nLa rilettura elisabettiana dei classici port\u00f2 dunque una ventata di innovazione a storie ormai millenarie, esaltando anzi le qualit\u00e0 universali dei grandi personaggi storici o leggendari. Oltre allo stile e alle tecniche, anche le tematiche sociali sono affrontate in modo moderno, in tutta la loro complessit\u00e0 psicologica infrangendo consolidati tab\u00f9 sociali (sessualit\u00e0, morte, cannibalismo, follia). Si pensi all'amore \"proibito\" tra \"Romeo e Giulietta\", due ragazzi di quattordici anni che decidono in pochi giorni di sposarsi e fuggire di casa; si pensi alla rappresentazione del suicidio degli amanti. Nel \"Re Lear\" l'abbandono del vecchio re da parte delle figlie \u00e8 il tema dominante. Qualit\u00e0 queste che, lungi dal \"peggiorare\" i personaggi, li rendono pi\u00f9 simili a noi, dimostrando come questa epoca ci tocchi ancora profondamente.\nIl teatro nel teatro.\nChe il teatro elisabettiano sia un \"teatro aperto\" non solo nel suo significato pi\u00f9 letterale sembra dimostrato anche dal senso di autoironia degli attori e dei drammaturghi elisabettiani. L'attore ama parlare al pubblico \"tra le righe\", magari per prendere in giro il personaggio stesso che sta recitando, anticipando il distacco ironico del teatro di Bertolt Brecht. Per questo genere di attore il drammaturgo elisabettiano inventa il \"teatro nel teatro\". Lo si \u00e8 visto nella \"maschera\" de \"La tempesta\", ma l'esempio pi\u00f9 emblematico \u00e8 forse quello dell\"'Amleto\", in cui il giovane erede al trono di Danimarca ingaggia una troupe di attori itineranti per fare rappresentare di fronte agli occhi di Claudio, sospettato di avere ucciso suo padre, un dramma che ne ricostruisce il presunto assassinio. Al finale a sorpresa Claudio si alza sconvolto e terrorizzato, lasciando la corte. Da qui il giovane Amleto si convincer\u00e0 della colpevolezza del patrigno, architettando la sua uccisione. Anche la versione originale de \"La bisbetica domata\" \u00e8 strutturata come un teatro nel teatro: la commedia si apre infatti con la scena nella quale l'ubriacone Sly viene convinto da un Lord di essere in realt\u00e0 un ricco signore addormentato per anni, e viene quindi invitato a vedere una rappresentazione di attori girovaghi dal titolo \"La bisbetica domata\".\nPotremmo trovare tanti altri esempi di questo tipo tra gli elisabettiani, in seguito ripresi con successo con il \"cinema nel cinema\", ma anche col \"teatro nel cinema\".\nInfluenza nei secoli.\nMentre il teatro elisabettiano conserv\u00f2 la sua semplicit\u00e0 strutturale, quello continentale, sull'esempio italiano, diventava dipendente dagli \"effetti speciali\" (si pensi alle macchine da scena e perfino agli automi inventati da Leonardo). Da qui al teatro \"illusionistico\" moderno il passo fu breve. Vero \u00e8 che a partire dal Novecento numerose sono state le avanguardie che hanno introdotto soluzioni nuove (come il Futurismo, il Dadaismo, il Surrealismo e il Bauhaus), ma raramente il grande pubblico si \u00e8 sentito coinvolto da queste iniziative e si pu\u00f2 dire che resti ancora molta strada da percorrere per portare nel teatro la popolarit\u00e0 del cinema e della televisione.\nUn teatro che si fa cinema.\nChe il teatro elisabettiano e Shakespeare in particolare fossero in anticipo sui tempi pare dimostrato - afferm\u00f2 Anthony Burgess - dal successo delle trasposizioni cinematografiche e delle drammatizzazioni televisive, quasi quei drammi fossero stati scritti proprio per lo spettatore moderno. \u00c8 noto il successo del \"Romeo e Giulietta\" di Zeffirelli (1968). Paradossalmente, tale adattabilit\u00e0 al cinema sembra essere dovuta proprio all'eredit\u00e0 medioevale lasciata dai misteri, dai miracoli e dalle moralit\u00e0, rappresentazioni di carattere popolare che si svolgevano prima sul sagrato delle chiese e poi nelle grandi piazze o nelle fiere. L\u00ec la mancanza di fondali e costumi teatrali riponeva il successo della rappresentazione nelle mani dell'attore. La necessit\u00e0 di improvvisazione (spesso aiutata da un pizzico di umorismo) insieme alla mancanza di architetture teatrali sofisticate pi\u00f9 che mettere l'attore in crisi lo liberarono dalle eccessive costrizioni della messa in scena mentre alla mancanza di effetti speciali suppl\u00ec l'invenzione poetica ricreando nelle sue ricche descrizioni, un po' come avviene per la radio rispetto alla televisione ci\u00f2 che \"mancava\", arricchendo oltre misura il linguaggio drammatico.\nEcco alcuni film tratti dal teatro elisabettiano:"}
{"id": "46363", "revid": "1226", "url": "https://it.wikipedia.org/wiki?curid=46363", "title": "Teatro Elisabettiano", "text": ""}
{"id": "46366", "revid": "842", "url": "https://it.wikipedia.org/wiki?curid=46366", "title": "Power Macintosh G4 Cube", "text": ""}
{"id": "46367", "revid": "765341", "url": "https://it.wikipedia.org/wiki?curid=46367", "title": "Identit\u00e0 di Brahmagupta", "text": "In matematica, l'identit\u00e0 di Brahmagupta, detta anche identit\u00e0 di Fibonacci, afferma che il prodotto di due numeri, ognuno dei quali \u00e8 la somma di due quadrati di numeri naturali, si pu\u00f2 esprimere come somma di quadrati (ed in due modi distinti). In altre parole, l'insieme delle somme di due quadrati \u00e8 chiuso rispetto alla moltiplicazione. In particolare:\nAd esempio,\nQuesta identit\u00e0 \u00e8 utilizzata nella dimostrazione del teorema di Fermat sulle somme di due quadrati.\nL'identit\u00e0 \u00e8 valida in qualunque anello commutativo, ma \u00e8 particolarmente utile nell'insieme dei numeri interi.\nQuesta identit\u00e0 \u00e8 un caso speciale (\"n\" = 2) dell'identit\u00e0 di Lagrange. Brahmagupta dimostr\u00f2 ed utilizz\u00f2 un'identit\u00e0 pi\u00f9 generale:\nche mostra che l'insieme di tutti i numeri della forma formula_4 \u00e8 chiuso rispetto alla moltiplicazione.\nL'identit\u00e0 dei quattro quadrati di Eulero \u00e8 un'identit\u00e0 analoga con quattro quadrati anzich\u00e9 due. Inoltre, vi \u00e8 un'identit\u00e0 con otto quadrati, derivata dagli ottonioni, ma non ha implicazioni particolarmente interessanti per i numeri interi perch\u00e9 ogni numero naturale \u00e8 somma di quattro quadrati (vedi Teorema dei quattro quadrati). Essa \u00e8 correlata alla periodicit\u00e0 di Bott.\nStoria.\nQuest'identit\u00e0 \u00e8 stata scoperta dal matematico e astronomo indiano Brahmagupta (598-668), che la generalizz\u00f2. La sua opera \"Br\u0101hmasphu\u1e6dasiddh\u0101nta\" fu successivamente tradotta, dal Sanscrito, in arabo da Mu\u1e25ammad ibn Ibr\u0101h\u012bm al-Faz\u0101r\u012b, in seguito in persiano, e infine in latino nel 1126. L'identit\u00e0 riapparve nel 1225 all'interno del \"Liber Quadratorum\" di Leonardo Pisano, meglio noto come Fibonacci (1170-1250). Tuttavia, \u00e8 possibile che l'identit\u00e0 fosse gi\u00e0 nota a Diofanto di Alessandria nel III secolo (\"Arithmetica\" - III, 19).\nRelazione con i numeri complessi.\nSe \"a, b, c\" e \"d\" sono numeri reali, questa identit\u00e0 \u00e8 equivalente alla propriet\u00e0 della moltiplicazione dei valori assoluti dei numeri complessi:\ndato che\nelevando al quadrato entrambi i membri\ne ricorrendo alla definizione di valore assoluto,\nApplicazione all'equazione di Pell.\nNel suo contesto originale, Brahmagupta applic\u00f2 la sua scoperta alla soluzione dell'equazione di Pell,\nUsando l'identit\u00e0 nella forma pi\u00f9 generale\nosserv\u00f2 che, date due triple (\"x\"1,\u00a0\"y\"1,\u00a0\"k\"1) e (\"x\"2,\u00a0\"y\"2,\u00a0\"k\"2), soluzioni di \"x\"2\u00a0\u2212\u00a0\"Ny\"2\u00a0=\u00a0\"k\", allora anche\n\u00e8 una soluzione della medesima equazione.\nQuesto non permise soltanto di generare infinite soluzioni di \"x\"2\u00a0\u2212\u00a0\"Ny\"2\u00a0=\u00a01 partendo da una sola soluzione, ma anche, dividendo ogni membro per \"k\"1\"k\"2, di ottenere spesso soluzioni intere o \"quasi intere\". Il metodo generale per risolvere l'equazione di Pell, ad opera di Bhaskara nel 1150, chiamato metodo Chakravala, \u00e8 basato anche su questa identit\u00e0."}
{"id": "46368", "revid": "287204", "url": "https://it.wikipedia.org/wiki?curid=46368", "title": "Identit\u00e0 dei quattro quadrati di Eulero", "text": "In matematica, lidentit\u00e0 dei quattro quadrati di Eulero afferma che il prodotto di due numeri, ognuno dei quali scrivibile come somma di quadrati, si pu\u00f2 scrivere come somma di quadrati. In particolare:\nEulero scrisse di quest'identit\u00e0 il 12 aprile 1749 nella lettera CXXV a Goldbach. Essa si pu\u00f2 dimostrare con semplici passaggi di algebra elementare ed \u00e8 valida in ogni anello commutativo. Se le \"a\" e le \"b\" sono numeri reali, esiste una dimostrazione pi\u00f9 elegante: l'identit\u00e0 esprime il fatto che il valore assoluto del prodotto di due quaternioni \u00e8 uguale al prodotto dei loro valori assoluti, cos\u00ec come fa l'identit\u00e0 di Brahmagupta per i numeri complessi.\nL'importanza di questa identit\u00e0 nell'ambito della teoria dei numeri \u00e8 legata al suo uso nella dimostrazione di Lagrange del suo teorema dei quattro quadrati."}
{"id": "46371", "revid": "9", "url": "https://it.wikipedia.org/wiki?curid=46371", "title": "Faccia su Marte", "text": ""}
{"id": "46374", "revid": "57342", "url": "https://it.wikipedia.org/wiki?curid=46374", "title": "Mario Monicelli", "text": "Monicelli \u00e8 stato uno dei pi\u00f9 celebri registi italiani della sua epoca. Insieme a Dino Risi e Luigi Comencini, fu uno dei massimi esponenti della commedia all'italiana, che contribu\u00ec a rendere nota anche all'estero con film come \"I soliti ignoti\", \"La grande guerra\", \"L'armata Brancaleone\" e \"Amici miei\".\nCandidato per sei volte al Premio Oscar (due volte per la migliore sceneggiatura originale, quattro volte per il miglior film straniero), nonch\u00e9 vincitore di numerosi premi cinematografici, nel 1991 ricevette il Leone d'oro alla carriera alla Mostra internazionale d'arte cinematografica di Venezia.\nBiografia.\nLe origini.\nMario Monicelli nacque a Roma il 16 maggio del 1915 da una famiglia originaria di Ostiglia (in provincia di Mantova). Per lungo tempo, si \u00e8 ritenuto che la sua citt\u00e0 natale fosse Viareggio, finch\u00e9 il critico cinematografico Steve Della Casa, compiendo delle ricerche per la stesura del volume \"L'armata Brancaleone - Quando la commedia riscrive la storia\" e per il Dizionario Biografico Treccani, riport\u00f2 alla luce il fatto di come Monicelli fosse, in realt\u00e0, nato a Roma, pi\u00f9 precisamente nel quartiere di Prati in via della Croce. Sempre secondo Della Casa, pare che Monicelli stesso alimentasse l'equivoco per una sorta di forte affezione verso la citt\u00e0 toscana. Il luogo di nascita di Monicelli \u00e8 stato confermato da Luca Lunardini, sindaco di Viareggio, che ha dichiarato in proposito: \"\"\u00c8 vero: Mario Monicelli non \u00e8 nato fisicamente a Viareggio, non risulta iscritto alla nostra anagrafe\", aggiungendo come \"Da un punto di vista fisico, materiale, Monicelli non nacque a Viareggio ma a Roma; ma amava talmente tanto Viareggio che considerava questa citt\u00e0 il luogo in cui era nata la sua anima, quindi lui stesso. E perci\u00f2 elesse Viareggio a sua citt\u00e0 natale, come riportano tutte le enciclopedie e le biografie sulla base della testimonianza diretta raccontata dall'interessato\". Un'ulteriore conferma \u00e8 arrivata da Chiara Rapaccini, ultima compagna del regista, che ha confermato in un'intervista come il tutto non fosse altro che \"una beffa intenzionale di Mario, pi\u00f9 semplicemente qualcuno, all'inizio, aveva scritto che era di Viareggio e lui si \u00e8 divertito a lasciar correre, anche perch\u00e9 il suo rapporto con Viareggio era fortissimo\", aggiungendo che Roma, come corretto luogo di nascita del regista, fosse riportato anche sul suo passaporto.\nSuo padre, Tomaso Monicelli, era un giornalista, direttore de \"il Resto del Carlino\" e dell'\"Avanti!\", nonch\u00e9 critico teatrale e drammaturgo. Mise fine alla sua vita nel 1946 dopo alcuni fallimenti editoriali, sentendosi isolato dal regime fascista per aver osato criticarlo nei suoi articoli. La madre, Maria Carreri, era una donna molto intelligente sebbene di pochi studi. Il fratellastro Giorgio fu un traduttore ed editore, mentre il fratello Furio (1922-2011) fu uno scrittore, il quale raggiunse un buon successo all'epoca con il romanzo \"Il gesuita perfetto\". Monicelli era inoltre imparentato con la famiglia Mondadori: la sorella del padre, difatti, era la moglie di Arnoldo Mondadori e lo stesso Monicelli racconta di essere stato per molti anni buon amico di Alberto e Giorgio Mondadori. \nMonicelli trascorse dunque la sua infanzia a Roma, dove frequent\u00f2 le scuole elementari. Successivamente, si trasfer\u00ec con la famiglia a Viareggio, dove frequent\u00f2 le medie; frequent\u00f2 invece il ginnasio e due anni di liceo a Prato, al Convitto Nazionale Cicognini; si stabil\u00ec poi a Milano, dove fin\u00ec la terza liceo e inizi\u00f2 gli studi universitari. Nel capoluogo lombardo, Monicelli frequent\u00f2 Riccardo Freda, Remo Cantoni, Alberto Lattuada, Alberto Mondadori e Vittorio Sereni; insieme fondarono, con l'appoggio dell'editore Mondadori, il giornale \"Camminare\", in cui Monicelli si occupava di critica cinematografica. Monicelli raccont\u00f2 di come, nelle sue critiche, si accanisse molto sui film italiani, mentre, di contro, esaltasse i film americani e francesi, che amava molto, affermando che forse lo faceva per una sua velata forma di antifascismo. \"Camminare\" non dur\u00f2 molto poich\u00e9 il ministero della cultura popolare lo soppresse perch\u00e9 considerato di sinistra.\nIn seguito, Monicelli fece ritorno in Toscana, dove complet\u00f2 gli studi universitari laureandosi in lettere presso la Facolt\u00e0 di Lettere e filosofia dell'Universit\u00e0 di Pisa. Interessato al mondo della celluloide, rimand\u00f2 continuamente il momento di laurearsi fino alla chiamata alle armi, appena dopo la quale fu laureato poich\u00e9, come lo stesso Monicelli afferm\u00f2, \"bastava presentarsi alla laurea vestiti da militari e non occorreva n\u00e9 tesi n\u00e9 altro [...] Cos\u00ec \u00e8 stata la mia laurea, non so nemmeno se \u00e8 valida\"\". Nel 1934 gir\u00f2 il suo \"primo esperimento cinematografico\", ovvero il cortometraggio \"Cuore rivelatore\", ispirato all'omonima opera di Edgar Allan Poe, insieme ad Alberto Mondadori e Alberto Lattuada, con quest'ultimo in ruolo di scenografo poich\u00e9 allora studente di architettura. I tre lo inviarono ai Littoriali sperando invano che venisse poi proiettato nei Cineguf; il film venne bollato come esempio di \"cinema paranoico\". \nL'anno seguente Monicelli fu collaboratore artistico di Alberto Mondadori nel suo primo lungometraggio, \"I ragazzi di via Pal\" (1935), tratto dall'omonimo romanzo dell'ungherese Ferenc Moln\u00e1r, realizzato anch'esso nell'ambito del Cineguf milanese. Il film fu inviato a Venezia alla Mostra per le pellicole a passo ridotto, parallela alla Mostra Internazionale d'arte cinematografica; \"I ragazzi della via Paal\" fece guadagnare ai suoi realizzatori il primo premio e l'opportunit\u00e0 di lavorare nella produzione di un film professionale. Monicelli quindi pot\u00e9 saltare le varie fasi di formazione professionale e fu inviato, assieme a Mondadori, a lavorare come \"ciacchista\" nella produzione del film di Gustav Machat\u00fd \"Ballerine\", che si svolse a Tirrenia.\nSi accost\u00f2 al mondo del cinema , figlio del commediografo Giovacchino Forzano, fondatore a Tirrenia di moderni \"studios\" cinematografici sotto il nome di Pisorno, curiosa fusione dei nomi delle due citt\u00e0, eterne rivali, Pisa e Livorno, che Mussolini progettava di compiere. In questi anni, in Monicelli si and\u00f2 delineando quel particolare spirito toscano che sar\u00e0 determinante per la poetica cinematografica delle commedie del regista (molti scherzi della trilogia di \"Amici miei\" sono episodi che fanno realmente parte della sua giovinezza).\nSubito dopo \"Ballerine\", Monicelli trov\u00f2 lavoro, sempre come assistente, nel film di Augusto Genina \"Lo squadrone bianco\". In seguito svolger\u00e0 il medesimo ruolo di assistente in vari film, tra cui \"I fratelli Castiglioni\" di Corrado D'Errico; durante la produzione del film conobbe Giacomo Gentilomo, con cui gir\u00f2 due pellicole, \"La granduchessa si diverte\" e \"Cortocircuito\", nelle quali svolse ufficialmente per la prima volta l'incarico di aiuto-regista e anche di cosceneggiatore. \nSotto lo pseudonimo di \"Michele Badiek\", nel 1937 diresse il film amatoriale \"Pioggia d'estate\". Il film, in cui Monicelli ebbe il ruolo di regista, sceneggiatore e soggettista, vide la partecipazione di Ermete Zacconi e parte della sua famiglia, dell'apporto di molti amici e di molti concittadini. Egli afferm\u00f2 che questa esperienza fu importante per la sua formazione poich\u00e9 impar\u00f2 a \"\"scrivere per il cinema, a girare, a trattare con gli attori [...] E, soprattutto, a constatare, quando poi lo rivedevo in proiezione, che quello che mettevo in scena ogni giorno non corrispondeva se non in minimissima parte alle mie aspettative\". Nel frattempo fu anche il segretario dell'attrice spagnola Mar\u00eda Mercader, futura moglie di Vittorio De Sica. Nel libro dedicato a Monicelli dalla fondazione Pesaro Nuovo Cinema Onlus, si afferma nella biografia del regista che, dopo la laurea conseguita a Pisa nel 1941, Monicelli venne inviato l'anno seguente a Napoli per essere imbarcato per l'Africa; Monicelli riusc\u00ec per\u00f2 a rimandare l'imbarco finch\u00e9 l'8 settembre non gett\u00f2 l'uniforme e scapp\u00f2 a Roma, dove rimase nascosto.\nNell'opera semi-autobiografica \"L'arte della commedia\", Monicelli raccont\u00f2 che rimase nell'esercito arruolato nella cavalleria dal 1940 al 1943, cercando di evitare il trasferimento, temendo di essere inviato prima in Russia poi in Africa, finch\u00e9 l'esercito non si disfece; a quel punto scapp\u00f2 a Roma. Rimase nascosto nella capitale fino all'estate del 1944. A Roma frequent\u00f2 l'Osteria Fratelli Menghi, noto punto di ritrovo per pittori, registi, sceneggiatori, scrittori e poeti tra gli anni quaranta e settanta.\nL'esordio ufficiale: il lavoro in proprio e i successi.\nNel 1945 Monicelli fu aiuto-regista nel primo film di Pietro Germi, \"Il testimone\". In \"L'arte della commedia\", Monicelli raccont\u00f2 che tra lui e Germi si instaur\u00f2 un profondo legame; egli afferm\u00f2: \"Credo di essere stato uno dei pochissimi amici con cui aveva davvero confidenza\"\". Ad esempio di questo legame Monicelli raccont\u00f2 di due episodi. Quando Germi entr\u00f2 in un periodo di crisi dopo la morte della moglie, chiam\u00f2 Monicelli per dirigere il film che stava preparando (\"Signore &amp; signori\", del 1966), dicendogli che lui non poteva pi\u00f9 dirigerlo; a Monicelli piacque molto, ma comunque si rifiut\u00f2 e incoraggi\u00f2 Germi a fare il suo film. L'altro esempio \u00e8 quando Germi, impossibilitato a fare \"Amici miei\" per problemi di salute, chiam\u00f2 Monicelli per dirigerlo.\nNel 1946 Monicelli fu scelto, insieme a Steno, da Riccardo Freda per realizzare la sceneggiatura di \"Aquila nera\". Il film ebbe molto successo e la coppia Monicelli-Steno fu chiamata per scrivere alcune gag e battute per il film \"Come persi la guerra\" di Carlo Borghesio, e prodotto da Luigi Rovere; da quel film, Monicelli e Steno formarono una coppia di sceneggiatori. La collaborazione con Steno, che durer\u00e0 fino al periodo tra 1952 e 1953, produrr\u00e0 alcune delle commedie pi\u00f9 interessanti del dopoguerra; tra queste vi \u00e8 \"Guardie e ladri\" (1951) con Tot\u00f2, film che al Festival di Cannes conquist\u00f2 il premio alla miglior sceneggiatura. In \"L'arte della commedia\", Monicelli afferm\u00f2 che il sodalizio tra i due si interruppe esattamente durante la realizzazione dei film \"Le infedeli\" e \"Tot\u00f2 e le donne\". Entrambi i film dovevano essere sceneggiati e girati a quattro mani da Steno e Monicelli, ma in realt\u00e0 quest'ultimo si occup\u00f2 solamente de \"Le infedeli\" poich\u00e9 si era stancato di fare solo film comici; Steno si occup\u00f2 invece di \"Tot\u00f2 e le donne\". Tutto questo avvenne senza che i produttori lo venissero a sapere perch\u00e9 altrimenti, racconta Monicelli, non avrebbero dato fiducia alla coppia di registi.\nFu sceneggiatore, insieme a Federico Fellini, anche per film di Pietro Germi: \"In nome della legge\" (scritto con Pinelli, Germi e Giuseppe Mangione). Nel 1957 Monicelli vinse il premio al miglior regista del Festival internazionale del cinema di Berlino con \"Padri e figli\". Considerato lo \"spartiacque\" nella sua carriera, fu \"I soliti ignoti\" (1958), film che segn\u00f2 l'avvio verso la cosiddetta \"commedia all'italiana\". L'anno dopo fu la volta di \"La grande guerra\" (1959), che vinse un Leone d'oro ad ex aequo con \"Il generale Della Rovere\" di Roberto Rossellini ed ottenne una candidatura all'Oscar al miglior film in lingua straniera. Nel 1963 Monicelli fu autore del film \"I compagni\", che ottenne la seconda candidatura ad un premio Oscar, quello alla migliore sceneggiatura originale. \"I soliti ignoti\", \"La grande guerra\" e \"I compagni\" sono tra i capolavori del regista viareggino.\n\"I soliti ignoti\", del quale Monicelli fu anche sceneggiatore assieme ad Age e Scarpelli e a Suso Cecchi D'Amico, rovesci\u00f2 per la prima volta la dialettica di \"Guardie e ladri\" con la quale lo stesso Monicelli (insieme a Steno che lo affianc\u00f2 alla regia) aveva impostato fin dal 1951 la rappresentazione del rapporto tra autorit\u00e0 e libert\u00e0, tra giustizia togata e semplice sopravvivenza delle classi pi\u00f9 umili. Quattro anni dopo, Monicelli ribalt\u00f2 i ruoli: in \"Tot\u00f2 e Carolina\" (1955) Tot\u00f2 non \u00e8 pi\u00f9 un ladruncolo ma un poliziotto, e la censura dell'epoca non prese affatto bene l'ironia intorno alle forze dell'ordine: il film sub\u00ec pesanti e talvolta inspiegabili tagli, e bench\u00e9 in tempi recenti ne sia stata restaurata la copia originale, continua a essere trasmesso nella versione \"epurata\" e inquinata da un demenziale titolo di testa imposto dalla censura di allora, francamente insultante anche solo nei confronti del livello attoriale di Tot\u00f2.\nCon \"I soliti ignoti\" Monicelli abbandon\u00f2 quindi la dialettica antagonista tra tutori e trasgressori della legge, rappresentando esclusivamente il lato mite, confusionario e frustrato di un manipolo di aspiranti ladri votati all'insuccesso. \"La grande guerra\", lontano dagli stereotipi classici della commedia, passa da un estremo all'altro del registro tragicomico affrontando un argomento doloroso e complesso come la tragedia della Prima guerra mondiale, ed \u00e8 impreziosito dalle memorabili interpretazioni di Alberto Sordi e Vittorio Gassman. \"I compagni\", film sulla storia del sindacalismo e, ancor prima, sulla fratellanza tra operai delle fabbriche, \u00e8 poco noto al grande pubblico ma molto apprezzato dalla critica (con Marcello Mastroianni, Renato Salvatori e Annie Girardot).\nNegli anni sessanta Monicelli si dedic\u00f2 anche a film a episodi: \"Boccaccio '70\" (1962), \"Alta infedelt\u00e0\" (1964) e \"Capriccio all'italiana\" (1968), anche se l'episodio da lui diretto in \"Boccaccio '70\" fu tagliato dal produttore Carlo Ponti, scatenando la protesta dei registi italiani che decisero quasi tutti di boicottare il Festival di Cannes del 1962, che avrebbe dovuto essere inaugurato appunto da questo film. Ne \"L'armata Brancaleone\" (1966) e, con minor efficacia, nel seguito intitolato \"Brancaleone alle crociate\" (1970), Monicelli mise in scena un singolare Medioevo tragicomico, costellato dall'uso di un'inedita lingua maccheronica divenuta memorabile nel cinema italiano. Il film del 1966 venne anche selezionato per il festival di Cannes.\nNel 1973 il film \"Vogliamo i colonnelli\" fu selezionato per il festival di Cannes. Tra gli altri film di rilievo occorre ricordare \"La ragazza con la pistola\" (1968), terza candidatura all'Oscar, \"Romanzo popolare\" (1974) e i primi due capitoli della trilogia di \"Amici miei\" (1975, 1982) - quello conclusivo (1985) verr\u00e0 infatti diretto da Nanni Loy. \"Caro Michele\" valse per Monicelli l'Orso d'argento al festival di Berlino nel 1976.\nIl film successivo, girato nel pieno degli anni di piombo, ne esprime il dramma ispirandosi a un'opera dello scrittore Vincenzo Cerami: \"Un borghese piccolo piccolo\" (1977) \u00e8 un'opera interamente e profondamente drammatica, estranea alle suggestioni tragicomiche delle opere precedenti e successive come \"Il marchese del Grillo\" (1981), che pure si avvale di un'ottima interpretazione dello stesso Sordi. \"Il marchese del Grillo\" gli fece vincere l'Orso d'argento per il miglior regista al festival di Berlino del 1982. Negli anni ottanta e novanta, lo sguardo del regista cambi\u00f2 ancora: dal maschilismo di \"Amici miei\" si passa all'esaltazione della donna contenuta nell'opera \"Speriamo che sia femmina\" (1985), con cui torn\u00f2 a ricevere ampi consensi di critica e pubblico. Il successivo \"Parenti serpenti\" (1991) present\u00f2 nuovamente una caustica rappresentazione del modello familiare attraverso la problematicit\u00e0 dei rapporti tra generazioni, culminante in un finale addirittura tragico e scioccante. Nel 1994 usc\u00ec nelle sale il grottesco \"Cari fottutissimi amici\", che vide come protagonista l'attore genovese Paolo Villaggio. La pellicola, presentata al Festival di Berlino nello stesso anno, si aggiudic\u00f2 un Orso d'argento, nella sezione \"menzione speciale\".\nMonicelli si dedic\u00f2 anche al teatro, sia in prosa che lirico, con alcune felici produzioni, soprattutto negli anni ottanta. Per la televisione produsse il cortometraggio \"Conoscete veramente Mangiafoco?\" (1981), con Vittorio Gassman, \"La moglie ingenua e il marito malato\" (1989) e \"Come quando fuori piove\" (2000), mentre come documentario \"\" (1999) e vari collettivi. Monicelli si prest\u00f2 occasionalmente a qualche cameo attoriale, in \"L'allegro marciapiede dei delitti\" (1979), \"Sotto il sole della Toscana\" (2003), \"SoloMetro\" (2007), dando anche la voce al nonno di Leonardo Pieraccioni ne \"Il ciclone\" (1996).\n\u00c8 da considerarsi probabilmente il regista che meglio di tutti ha interpretato lo stile e i contenuti del genere della Commedia all'italiana. Il suo attore di riferimento \u00e8 stato Alberto Sordi, da lui trasformato in attore drammatico in \"La grande guerra\" e \"Un borghese piccolo piccolo\", ma ebbe anche il merito di scoprire le grandi capacit\u00e0 comiche di due attori nati artisticamente come drammatici, Vittorio Gassman nei \"Soliti ignoti\" e Monica Vitti nella \"Ragazza con la pistola\". Il sorriso amaro che accompagna sempre le vicende narrate, l'ironia con cui ama tratteggiare le storie di simpatici perdenti, caratterizzano da sempre la sua opera. Forse non \u00e8 un caso che molti critici considerino \"I soliti ignoti\" il primo vero film della commedia all'italiana, e \"Un borghese piccolo piccolo\" l'opera che, con la sua drammaticit\u00e0, chiude idealmente questo genere cinematografico.\nCon l'avanzare dell'et\u00e0, Monicelli diminu\u00ec gradualmente la sua attivit\u00e0 ma senza mai fermarsi, grazie ad una forma fisica e mentale sempre buona. A dimostrazione di questo, a 91 anni torn\u00f2 al cinema con un nuovo film, \"Le rose del deserto\" (2006). In occasione della sua uscita, in un'intervista a Gigi Marzullo, confid\u00f2 di non aver alcuna paura della morte, ma di temere moltissimo il momento in cui avrebbe smesso di lavorare, perch\u00e9 si sarebbe annoiato moltissimo. In un'intervista del 2008 dichiar\u00f2 di aver abbandonato definitivamente l'attivit\u00e0 registica con il cortometraggio documentaristico \"Vicino al Colosseo... c'\u00e8 Monti\". Nonostante ci\u00f2, nel 2010 realizz\u00f2 \"La nuova armata Brancaleone\", un cortometraggio di protesta contro i tagli alla cultura e all'istruzione del governo, con la collaborazione del compositore Stefano Lentini, di Mimmo Calopresti in veste di sceneggiatore e di Renzo Rossellini come produttore. Il corto venne presentato durante l'Open Day al Cine-Tv Rossellini di Roma il 3 giugno 2010, dove furono presenti diversi giornalisti e politici, e oltre ai professori e ai ragazzi vi partecip\u00f2 anche lo stesso Monicelli. Nello stesso anno prese parte alla realizzazione del cortometraggio \"L'ultima zingarata\", omaggio al suo \"Amici miei\", in cui reinterpret\u00f2 il ruolo del professor Sassaroli.\nA partire dal 2009 il Bif&amp;st di Bari assegna un Premio intitolato a Mario Monicelli per la migliore regia tra i film del festival.\nVita privata.\nTra gli avvenimenti che segnarono di pi\u00f9 la sua vita ci fu senz'altro il suicidio del padre, Tomaso Monicelli, noto giornalista e scrittore antifascista, avvenuto nel 1946. A tal riguardo disse: \nIl 19 aprile 1988, poco dopo la fine delle riprese de \"I picari\", Monicelli ebbe un grave incidente stradale nei pressi di Bracciano. Il regista sub\u00ec la frattura di entrambi i femori, del bacino, degli avambracci e delle costole, e fu costretto a interrompere le sue attivit\u00e0 per diversi mesi.\nLa sua ultima compagna \u00e8 stata Chiara Rapaccini, conosciuta quando lui aveva 59 anni e lei 19. Hanno avuto una figlia, Rosa, quando lei ne aveva 34 e lui 74. Nel 2007 dichiarava di vivere da solo, di non sentire la lontananza di figli e nipoti (pur avendoli), di essere da qualche anno un elettore di Rifondazione Comunista e di avere pianto l'ultima volta alla morte del padre, mentre in un'intervista svelava, in particolare, il motivo per cui viveva da solo a 92 anni: \nIl 5 dicembre 2009 parl\u00f2 dal palco del No Berlusconi Day e di fronte ad una piazza gremita pronunci\u00f2 parole molto dure contro il governo e l'intera classe dirigente. Il 27 febbraio 2010 intervenne ancora una volta a sorpresa durante la manifestazione organizzata dal Popolo Viola contro il Legittimo impedimento. Il 25 marzo 2010 partecip\u00f2 all'evento \"Raiperunanotte\" con un'intervista, nella quale assunse posizioni molto critiche e cupe nei confronti della societ\u00e0 contemporanea: \nMario Monicelli, dopo essere lungamente stato socialista, fino a prima dell'elezione di Bettino Craxi a segretario, negli ultimi anni si dichiarava sostenitore di Rifondazione Comunista. Monicelli era ateo.\nLa morte.\nOrmai minato da un cancro alla prostata in fase terminale, la sera del 29 novembre 2010, verso le ore 21, Monicelli, a 95 anni, decise di togliersi la vita gettandosi nel vuoto dalla finestra della stanza che occupava nel reparto di urologia, al quinto piano dell'Ospedale San Giovanni Addolorata, dove era ricoverato. Dopo le commemorazioni civili tenutesi nella sua casa romana al Rione Monti e presso la Casa del cinema, il suo corpo venne cremato. Nel 2013 il cantautore toscano Appino, \"frontman\" degli Zen Circus, gli ha dedicato il brano \"Il testamento\", con particolare riferimento all'episodio della morte del regista."}
{"id": "46375", "revid": "1226", "url": "https://it.wikipedia.org/wiki?curid=46375", "title": "Volto di Cydonia", "text": ""}
{"id": "46376", "revid": "150308", "url": "https://it.wikipedia.org/wiki?curid=46376", "title": "Premio Bartolozzi", "text": "Il premio Bartolozzi \u00e8 un premio intestato alla memoria del matematico Giuseppe Bartolozzi, che viene assegnato dall'Unione Matematica Italiana a un matematico italiano che abbia gi\u00e0 ottenuto risultati di rilievo, e che non abbia superato l'et\u00e0 di 33 anni.\nIl premio ha cadenza biennale e viene assegnato da una commissione di 5 matematici nominati dall'Ufficio di Presidenza dell'Unione Matematica Italiana.\nElenco dei vincitori.\nDi seguito i nomi dei vincitori con la relativa affiliazione accademica al momento del conferimento del premio."}
{"id": "46395", "revid": "1226", "url": "https://it.wikipedia.org/wiki?curid=46395", "title": "Lutero", "text": ""}
{"id": "46396", "revid": "358232", "url": "https://it.wikipedia.org/wiki?curid=46396", "title": "Premio Vinti", "text": "Il premio Vinti \u00e8 un premio intestato alla memoria di Calogero Vinti, che viene assegnato dall'Unione Matematica Italiana a cultori di scienze matematiche.\nPossono partecipare al concorso i cultori di analisi matematica, aventi cittadinanza italiana, che non abbiano superato l'et\u00e0 di 40 anni.\nIl premio, di cadenza quadriennale, viene assegnato da una commissione nominata dall'Ufficio di Presidenza dell'Unione Matematica Italiana."}
{"id": "46397", "revid": "1610933", "url": "https://it.wikipedia.org/wiki?curid=46397", "title": "Falco pecchiaiolo", "text": ""}
{"id": "46398", "revid": "339392", "url": "https://it.wikipedia.org/wiki?curid=46398", "title": "HBCU", "text": ""}
{"id": "46411", "revid": "123394044", "url": "https://it.wikipedia.org/wiki?curid=46411", "title": "Michele Besso", "text": "Ebreo sefardita, lavor\u00f2 nello stesso ufficio brevetti di Albert Einstein e ne divenne amico intimo, confidente, e sostenitore, tanto che il grande fisico lo ebbe a definire come \u00ab\"la migliore cassa di risonanza in Europa\"\u00bb.\nEra il nipote di Marco Besso, presidente di Assicurazioni Generali.\nEinstein e Besso: l'aquila e il passero.\nLo storico articolo di Einstein \"Sull'elettrodinamica dei corpi in movimento\" - nel quale espose la teoria oggi conosciuta come Relativit\u00e0 ristretta - era un lavoro scientifico insolito, in quanto non riportava i normali riferimenti alla letteratura della fisica teorica.\nL'unica persona alla quale dava credito di aver contribuito al lavoro del 1905 era Michele Besso, che Einstein ringrazi\u00f2 scrivendo: \u00ab\" [...] concludendo, tengo a dire che l'amico e collega M. Besso mi ha costantemente prestato la sua preziosa collaborazione mentre lavoravo a questo argomento, e che gli sono debitore di parecchi interessanti suggerimenti\"\u00bb.\nBesso, che una volta Einstein descrisse come un perenne studente, aveva studiato ingegneria meccanica al Politecnico di Zurigo quando Einstein era nella sezione di Fisica. I due si erano incontrati in una serata musicale a Zurigo e rimasero amici per tutta la vita.\nEinstein abitava dalla famiglia Winteler in Svizzera. La figlia di Winteler, Maria, fu il primo amore di Einstein. La sorella di Einstein, Maja, spos\u00f2 il figlio di Winteler, Paolo, mentre Michele Besso spos\u00f2 la figlia pi\u00f9 grande di Winteler, Anna.\nNel 1904, presentato da Einstein, Besso inizi\u00f2 a lavorare all'Ufficio Brevetti Svizzero di Berna. \nQuando potevano i due amici discutevano a lungo di fisica e di matematica. Besso ebbe un ruolo molto importante come \u201ccassa di risonanza\u201d per Einstein e quando quest'ultimo si trasfer\u00ec a Zurigo e poi a Berlino i due studiosi continuarono ad incontrarsi spesso e mantennero una vivace corrispondenza.\nQuando, poco dopo essersi trasferito a Berlino nel 1914, Einstein mand\u00f2 sua moglie Mileva e i suoi due figli Hans Albert e Eduard di nuovo a Zurigo, Besso e sua moglie, Anna Besso-Winteler, ebbero il ruolo di intermediari tra i due partner in litigio quando il loro matrimonio si stava sciogliendo. Ebbero anche cura dei due figli della coppia quando Mileva si ammal\u00f2.\nNel 1913 Einstein e Besso collaborano a quello che \u00e8 considerato il primo tentativo di stesura della relativit\u00e0 generale, priva tuttavia del necessario formalismo tensoriale di cui Einstein si sarebbe servito due anni pi\u00f9 tardi, con la collaborazione, in questo caso, dell'amico e matematico nonch\u00e9 loro compagno di studi universitari Marcel Grossmann, per la definitiva e corretta stesura della teoria. Il manoscritto mostra che in questo caso Besso ebbe un ruolo molto maggiore di una cassa di risonanza. Nonostante abbia lasciato le parti pi\u00f9 difficili ad Einstein ebbe la responsabilit\u00e0 di redigere intere sezioni di calcoli. Pi\u00f9 in l\u00e0 negli anni, Besso descrisse la sua collaborazione scientifica con Einstein con una similitudine: Einstein era un'aquila e lui, Besso, un passero. Sotto l'ala dell'aquila, il passero era stato capace di volare pi\u00f9 in alto che da solo.\nIl manoscritto, che si sofferma in particolare sulla possibile soluzione al problema della precessione del perielio dell'orbita di Mercurio, uno dei punti di inconsistenza storicamente pi\u00f9 rilevanti nella classica teoria newtoniana della gravitazione, \u00e8 attualmente conservato al Mus\u00e9e des Lettres et Manuscrits di Parigi.\nVerso la fine della sua vita, Einstein ricevette una lettera dalla moglie del suo amico Michele Besso, che stava in Svizzera. Lei disse: \u00abSai, tu e Michele eravate amici a Berna, e Michele ha cos\u00ec tanto talento, come mai non ha mai realizzato niente?\u00bb. E Einstein rispose: \u00abMa naturalmente perch\u00e9 lui \u00e8 un uomo buono!\u00bb. \nEinstein si riferiva al fatto che i suoi due matrimoni erano stati dei fallimenti e guardando Michele e sua moglie vedeva quanto fossero innamorati.\nQuando Michele Besso mor\u00ec, Einstein mand\u00f2 una lettera alla sorella di Michele, commovente e notevole per la celebre definizione di tempo che diede nella frase di chiusura, quasi un commiato dalla scienza che aveva sancito e segnato il loro profondo legame, oltre che la vita dello stesso Einstein, che sarebbe morto appena un mese dopo: \u00ab\"Michele \u00e8 partito da questo strano mondo, un poco prima di me. Questo non significa nulla. Le persone come noi, che credono nella fisica, sanno che la distinzione fra passato, presente e futuro non \u00e8 che un'illusione, per quanto tenace\"\u00bb."}
{"id": "46412", "revid": "47767", "url": "https://it.wikipedia.org/wiki?curid=46412", "title": "Maggiorino", "text": "Origine e diffusione.\nDeriva da \"Maiorinus\", un soprannome tardo latino tratto dall'aggettivo \"maior\" o \"major\", \"maggiore\", \"pi\u00f9 grande\"; si trattava generalmente di un nome che veniva attribuito al primogenito della famiglia oppure al \"maggiore\" o \"pi\u00f9 grande\" fra due membri omonimi della stessa famiglia (la stessa logica fa da sfondo anche al nome Primo e a tutta una serie di \"cognomina\" romani ripresi poi nei nomi Secondo, Terzo, Quarto, e via dicendo).\nSi tratta di un nome tipicamente piemontese, riflesso del culto verso san Maggiorino.\nOnomastico.\nL'onomastico viene festeggiato il 27 giugno in ricordo di san Maggiorino, primo vescovo di Acqui."}
{"id": "46414", "revid": "599", "url": "https://it.wikipedia.org/wiki?curid=46414", "title": "Mathematics Subject Classification", "text": " &lt;ns&gt;0&lt;/ns&gt;\n &lt;revision&gt;\n &lt;timestamp&gt;2004-09-20T07:47:26Z&lt;/timestamp&gt;\n &lt;contributor&gt;\n &lt;username&gt;Alberto da Calvairate&lt;/username&gt;\n &lt;/contributor&gt;\n &lt;model&gt;wikitext&lt;/model&gt;\n &lt;format&gt;text/x-wiki&lt;/format&gt;"}
{"id": "46419", "revid": "1075510", "url": "https://it.wikipedia.org/wiki?curid=46419", "title": "Pieter van Musschenbroek", "text": "Fu membro di una famiglia di fonditori di ottone e di costruttori di strumenti scientifici. Studi\u00f2 nell'Universit\u00e0 di Leida dove, nel 1715, si addottor\u00f2 in medicina. Consegu\u00ec poi un dottorato in filosofia e si occup\u00f2 di matematica. Fu dapprima professore a Duisburg, poi a Utrecht e infine a Leida, dove insegn\u00f2 filosofia sperimentale succedendo a Willem Jacob 's Gravesande (1688-1742). Scrisse diversi trattati di fisica newtoniana, che divennero assai popolari e che si caratterizzarono per il sistematico ricorso ad apparati sperimentali. La sua fama attir\u00f2 in Olanda meridionale numerosi studiosi tra i quali l'abate Jean-Antoine Nollet (1700-1770). Jan van Musschenbroek (1684-1748), fratello di Pieter, fu l'artefice di molti degli strumenti illustrati nei testi di 's Gravesande.\nContribu\u00ec, nel 1736, al perfezionamento della lanterna magica, introducendo un dispositivo grazie al quale era possibile ottenere il movimento dell'immagine per mezzo della sovrapposizione di due pezzi di vetro. Pi\u00f9 precisamente, il movimento si otteneva azionando la cordicella o asticella che era fissata ad uno dei due pezzi di vetro, quello mobile, su cui era disegnata la parte della figura che si intendeva far muovere."}
{"id": "46430", "revid": "1305772", "url": "https://it.wikipedia.org/wiki?curid=46430", "title": "Cinetica chimica", "text": "La cinetica chimica \u00e8 quella branca della chimica che studia la velocit\u00e0 di reazione e i fattori che la influenzano. Il suo campo di studio si estende anche ai meccanismi implicati nella formazione dei prodotti finali.\nSpecie stabili e metastabili.\nIn natura esistono reazioni termodinamicamente consentite (e quindi con \u0394G&lt;0), ma talmente lente da non avvenire in pratica.\nUn esempio \u00e8 la combustione della carta in presenza dell'ossigeno e dell'aria: a temperatura ambiente, la reazione \u00e8 talmente lenta che occorrono decenni all'ossigeno per \"bruciare\" uno strato superficiale di carta, rendendola gialla e fragile. La carta \u00e8 definita per questo un composto metastabile, cio\u00e8 un composto instabile da un punto di vista termodinamico, ma stabile da un punto di vista cinetico.\nO ancora, il carbonio, la cui forma stabile \u00e8 la grafite (presente per esempio nelle mine delle matite) mentre il diamante ne \u00e8 una forma metastabile. Ma la trasformazione del diamante in grafite \u00e8 cos\u00ec lenta che praticamente il diamante rimane tale.\nLe reazioni cineticamente lente possono essere favorite utilizzando opportuni catalizzatori i quali abbassano l'energia di attivazione, aumentando il numero di urti efficaci diminuendo cos\u00ec i tempi di reazione chimica .\nCome avviene una reazione.\nAffinch\u00e9 avvenga una reazione chimica \u00e8 necessario che i reagenti possiedano un livello minimo di energia definita energia di attivazione. In queste condizioni, i legami originari che caratterizzano le molecole dei reagenti subiscono una scissione con formazione di nuovi legami che danno vita a un composto intermedio e metastabile, caratterizzato da elevata energia potenziale e definito \"complesso attivato\". Quindi, i nuovi deboli legami chimici appena formatisi subiscono un riarrangiamento definitivo formando i prodotti di reazione finali.\nGrafici come quello mostrato a lato si riscontrano comunemente in cinetica chimica e riportano la variazione dell'energia potenziale in funzione del decorso della reazione (la cosiddetta coordinata di reazione); sono utili per descrivere qualitativamente il percorso di una reazione. Spesso viene riportato, per ragioni esemplificative, solamente un massimo di energia potenziale (energia corrispondente al complesso attivato) ma nella realt\u00e0 tali massimi sono solitamente pi\u00f9 di uno.\nUn approccio pi\u00f9 elaborato si basa sullo studio delle superfici di energia potenziale.\nStudio cinetico di una reazione.\nUno studio cinetico della velocit\u00e0 di una reazione pu\u00f2 essere effettuato monitorando le concentrazioni delle specie presenti durante lo svolgersi della reazione e cercando una funzione matematica che approssimi al meglio questi valori. Ripetendo le misurazioni a diverse temperature si possono ricavare le condizioni ottimali in cui svolgere una reazione e alcuni parametri quali l'energia di attivazione o la costante di velocit\u00e0 di una reazione.\nA tale scopo sono di comune utilizzo dispositivi che permettono di realizzare la reazione utilizzando un flusso continuo di reagenti, o alternativamente bloccando a un certo punto tale flusso (\"stopped flow\"). Reazioni molto pi\u00f9 veloci, dell'ordine dei nanosecondi e dei picosecondi, possono essere studiate utilizzando la fotolisi flash. Quando interessa isolare anche eventuali intermedi, ad esempio per caratterizzarli successivamente, si applica il \"quenching\" chimico o per raffreddamento: nel primo caso si arresta la reazione a un dato stadio aggiungendo alla miscela dei reagenti un altro composto, mentre nel secondo si ricorre a un repentino raffreddamento.\nLo studio del meccanismo di reazione viene effettuato ipotizzando un percorso di reazione e suffragandolo poi sperimentalmente (ad esempio tramite la spettroscopia) verificando la presenza degli intermedi ipotizzati nel meccanismo o di sottoprodotti derivanti da reazioni collaterali ammesse dal meccanismo ipotizzato. Importante \u00e8 anche il riscontro pratico della effettiva stereochimica di reazione.\nFattori influenzanti la velocit\u00e0 di reazione.\nI fattori in grado di influenzare la velocit\u00e0 di reazione possono sommariamente cos\u00ec elencarsi:\nImportanza della cinetica chimica.\nL'importanza della cinetica \u00e8 notevole, essendo essa alla base di ogni progettazione e ottimizzazione dei processi chimici produttivi, anche per gli aspetti inerenti alla loro sicurezza. In particolare di grande risalto \u00e8 la messa a punto di specifici catalizzatori che non solo si rivelano utili nell'aumentare la velocit\u00e0 di reazione, ma permettono spesso la sintesi in condizioni operative (pressione, temperatura) meno drastiche con un conseguente notevole risparmio energetico ed economico."}
{"id": "46431", "revid": "775372", "url": "https://it.wikipedia.org/wiki?curid=46431", "title": "Classificazione della Biblioteca del Congresso", "text": " \nLa Classificazione della Biblioteca del Congresso (\"Library of Congress Classification\", sigla LCC) \u00e8 uno schema di classificazione bibliografica sviluppato dalla Biblioteca del Congresso, la biblioteca del Congresso degli Stati Uniti d'America. Adottata dall'istituzione nel 1897, oggi \u00e8 utilizzata da gran parte delle biblioteche degli istituti di ricerca e delle universit\u00e0 degli Stati Uniti e da molte biblioteche simili in altri paesi, mentre numerose biblioteche pubbliche di dimensioni medio-grandi continuano a servirsi della Classificazione decimale Dewey (DDC).\nLa LCC \u00e8 essenzialmente di natura enumerativa: ogni soggetto \u00e8 sviluppato in tutte le sue possibili suddivisioni; ciascun termine ha una propria notazione.\nI soggetti sono suddivisi in categorie estese contraddistinte con lettere maiuscole (in corsivo la traduzione):"}
{"id": "46434", "revid": "1982", "url": "https://it.wikipedia.org/wiki?curid=46434", "title": "Ingegneria aeronautica", "text": ""}
{"id": "46436", "revid": "554814", "url": "https://it.wikipedia.org/wiki?curid=46436", "title": "DDC", "text": ""}
{"id": "46437", "revid": "599", "url": "https://it.wikipedia.org/wiki?curid=46437", "title": "Dewey Decimal Classification", "text": ""}
{"id": "46438", "revid": "729019", "url": "https://it.wikipedia.org/wiki?curid=46438", "title": "Sporadi Equatoriali", "text": "Le Sporadi Equatoriali, note anche come isole della Linea, sono una catena di isole nel Pacifico centro-orientale costituita da otto atolli, tre isole singole e una scogliera corallina sommersa. La superficie totale delle isole \u00e8 di poco inferiore a .\nStoria.\nFurono scoperte in parte sia da Ferdinando Magellano, come Isole Infortunate, da Hernando de Grijalva nel 1537 come Acea, che forse da Pedro Fernandes de Queir\u00f3s nel 1606. Acea fu riscoperta nel corso del terzo viaggio il 24 dicembre 1777 da James Cook e ribattezzata \"Christmas Island\" (ora anche \"Kiritimati\"), mentre l'ultima ad essere scoperta fu Malden, avvistata nel 1825. Gran parte delle Sporadi Equatoriali entrarono teoricamente in possesso degli Stati Uniti ai termini del Guano Islands Act del 1856; Kingman Reef, l'isola di Jarvis e l'atollo di Palmyra sono tuttora possedimenti degli Stati Uniti e ognuno di essi costituisce una distinta area insulare degli Stati Uniti, mentre le altre isole furono territorio britannico dal 1888 al 1979, quando entrarono a far parte dello stato insulare delle Kiribati.\nPopolazione.\nQuando furono scoperte dagli europei, le Sporadi Equatoriali erano disabitate, ma sono state trovate prove della presenza di antichi insediamenti polinesiani. A partire dall'inizio del XX secolo, tuttavia, alcuni abitanti della colonia delle Isole Gilbert ed Ellice furono trasferiti qui per essere impiegati nella produzione della copra. Oggi tre isole sono permanentemente abitate da persone, secondo il censimento del 2015 (nel 2010 erano ), che vengono generalmente chiamati gilbertesi e sono governati da tre consigli locali. Sull'atollo di Palmyra si trova una stazione di ricerca con personale variabile.\nGeografia.\nLe Sporadi Equatoriali formano una catena di isole di (in linea retta da Kingman Reef all'isola di Flint) allungata da nord-ovest a sud-est, che inizia a nord dell'Equatore e termina a sud di esso.\nElenco delle isole da nord a sud\nDal momento che la linea internazionale del cambio di data raggiunge qui il suo punto pi\u00f9 orientale, le Sporadi Equatoriali, e precisamente l'atollo di Carolina, sono il primo luogo ad assistere all'alba del nuovo anno. L'atollo di Carolina viene oggi chiamato atollo del Millennio e l'isola lunga principale dell'atollo \u00e8 nota dal 2001 come Millennium Island, per il fatto di essere stato il primo luogo del pianeta ad aver visto la prima alba del XXI secolo e del III millennio il 1\u00ba gennaio 2001.\nFlora e fauna.\nPoich\u00e9 queste isole sono relativamente remote, costituiscono un importante santuario per gli uccelli marini. Sulle Sporadi Equatoriali si trovano alcune delle pi\u00f9 grandi colonie di uccelli del mondo, in particolare a Palmyra (sula piedirossi), Christmas (berta cuneata) e Starbuck (sterna fuligginosa). Inoltre, si trovano qui anche specie di uccelli terrestri come la rara ed endemica cannaiola di Christmas. Il granchio ladro ha qui le sue pi\u00f9 grandi popolazioni al mondo. Per quanto riguarda i mammiferi, il ratto polinesiano fu probabilmente portato su alcune isole delle Sporadi dai coloni polinesiani. La raccolta del guano, le piantagioni di palma da cocco e i mammiferi importati, tuttavia, causarono gravi danni alla fauna e alla flora originarie - solo cani di sesso maschile sono ora autorizzati a Kiribati; ad esempio, sopravvivono oggi solamente pochi tratti di foresta originaria di alberi di \"Pisonia\". A parte Kingman Reef, che si innalza a malapena sul livello del mare, solo l'isola di Vostok \u00e8 quasi del tutto incontaminata. Molte delle isole appartenenti a Kiribati sono state dichiarate \"Wildlife Sanctuary\" dalle Nazioni Unite, mentre le isole di propriet\u00e0 degli Stati Uniti appartengono ai \"Pacific Island Wildlife Refuges\" e sono sotto il controllo dello U. S. Fish &amp; Wildlife Service."}
{"id": "46439", "revid": "770813", "url": "https://it.wikipedia.org/wiki?curid=46439", "title": "Lockheed C-130 Hercules", "text": "Il Lockheed C-130 Hercules \u00e8 un aereo da trasporto tattico militare quadrimotore turboelica, utilizzato prevalentemente per trasporto o aviolancio di truppe e materiali, in forza all'USAF e ad altre cinquanta aeronautiche militari, fra cui quella italiana.\nSono circa 40 i modelli e le versioni del C-130, tra cui, oltre a quella per il trasporto, quella antincendio (dotata di cisterna per lo stivaggio del liquido ritardante e di ugelli posteriori per il lancio dello stesso), quella da attacco al suolo (l'AC-130, detto \"cannoniera volante\"), oltre a velivoli appositamente modificati per il rifornimento in volo, per la guerra elettronica, per il controllo di droni, per la ricerca di uragani e per missioni speciali: Ne esiste anche una versione equipaggiata con pattini per l'utilizzo sul ghiaccio.\nIn Italia il C-130 fu protagonista del famoso scandalo Lockheed: l\"'Hercules\", pur considerato eccessivamente costoso e inadatto alla difesa nazionale da parte degli Ufficiali dell'Aeronautica Militare che lo avevano valutato, venne comunque acquistato in seguito al pagamento di cospicue tangenti.\nStoria.\nSviluppo.\nLa guerra di Corea, che era iniziata nel giugno 1950, evidenzi\u00f2 come i cargo della seconda guerra mondiale, i C-119 Flying Boxcar, i C-47 Skytrain e i C-46 Commando fossero ormai inadeguati per una guerra pi\u00f9 moderna, cos\u00ec il 2 febbraio 1951 l'USAF ind\u00ec un \"General Operating Requirement\" (GOR) per un nuovo aereo da trasporto tra Boeing, Douglas, Fairchild, Lockheed, Martin, Chase Aircraft, North American, Northrop e Airlifts Inc. Il nuovo velivolo avrebbe dovuto avere una capacit\u00e0 di 92 passeggeri, 72 uomini armati o 64 paracadutisti, un raggio d'azione di 1100 miglia, la capacit\u00e0 di decollare anche da piste corte e non preparate e la capacit\u00e0 di volare anche con un motore non in funzione.\nFairchild, North American, Martin e Northrop non parteciparono mentre le altre cinque aziende consegnarono dieci progetti: due la Lockheed, uno la Boeing, tre la Chase, tre la Douglas e uno la Airlifts Inc. Alla fine rimasero i progetti pi\u00f9 leggeri dei due Lockheed (designato L-206) e il velivolo quadrimotore a turboelica della Douglas. Il gruppo di progettisti della Lockheed era guidato da Willis Hawkins e aveva prodotto un progetto di 130 pagine per il \"Lockheed L-206\" e un altro velivolo bimotore pi\u00f9 pesante. Hall Hibbard, vicepresidente della Lockheed e capo ingegnere vide il progetto e lo mand\u00f2 a Kelly Johnson, che, quando lo vide, disse: \"Se firma, lei distrugger\u00e0 la Lockheed\". Alla fine sia Hibbard che Johnson firmarono la proposta e la compagnia vinse il contratto per quello che fu designato come Model 82 il 2 giugno 1951.\nIl primo volo del prototipo \"YC-130\" venne effettuato il 23 agosto 1954 a Burbank, California. Il velivolo, con matricola \"53-3397\", fu il secondo prototipo ma il primo a volare. L'YC-130 vol\u00f2 per 61 minuti fino alla Edwards Air Force Base; Kelly Johnson segu\u00ec il volo del prototipo su un P2V Neptune. Il progetto YC-130 della Lockheed ottenne subito l'appoggio dell'USAF grazie alle caratteristiche del progetto fra cui la coda rialzata con la rampa di carico posteriore, ala alta e quattro motori a turboelica.\nProduzione.\nDopo che i due prototipi furono completati, la produzione in serie degli \"Hercules\" inizi\u00f2 negli stabilimenti di Marietta, in Georgia, dove furono costruiti pi\u00f9 di 2.300 C-130.\nIl modello iniziale, il \"C-130A\", aveva le turboelica Allison T56-A-9 con eliche tripala. Le consegne iniziarono nel dicembre 1956 e continuarono fino all'arrivo del \"C-130B\" nel 1959. Alcuni C-130A furono ridesignati \"C-130D\" dopo che furono equipaggiati con pattini. Il C-130B aveva nuovi motori ed eliche quadripala che furono lo standard per tutti i C-130 fino alla versione J dove sono installate eliche esapala a scimitarra.\nC-130A.\nLa prima produzione di C-130 fu designata con la lettera \"A\" e fu assegnata alla 463d Troop Carrier Wing basati alla Ardmore AFB, Oklahoma, e alla 314th Troop Carrier Wing alla Sewart AFB, Tennessee. Altri sei squadroni equipaggiati con C-130 furono assegnati alla 322d Air Division in Europa e alla 315th Air Division nell'Estremo Oriente. Altri velivoli furono modificati per le operazioni elettroniche di intelligence e furono assegnati alla Rhein-Main Air Base, in Germania mentre gli RC-130A (versione da ricognizione) furono assegnati al Military Air Transport Service (MATS). Gli aeroplani equipaggiati con enormi pattini furono designati C-130D, ma erano essenzialmente dei C-130A. Quando il C-130A divenne operativo con il Tactical Air Command (TAC), furono aggiunti due serbatoi di combustibile subalari. I C-130A prestarono servizio durante la Guerra del Vietnam, dove gli aeroplani furono assegnati alla Naha AB di Okinawa e uno alla Tachikawa Air Base in Giappone, predisposto per svolgere missioni altamente classificate come la BLIND BAT FAC/Flare e la FACT SHEET sopra il Laos e il Vietnam del Nord. Alcuni C-130A furono consegnati all'aeronautica sudvietnamita alla fine del conflitto. L'ultimo operatore del mondo che sta utilizzando questo velivolo \u00e8 l'aviazione honduregna, che ha in servizio cinque C-130A.\nC-130B.\nIl \"C-130B\" aveva una maggiore capacit\u00e0 di combustibile e un sistema a corrente alternata. Le eliche quadripala Hamilton Standard presero il posto delle tripala Aero Product che erano installate sui C-130A. I C-130B presero il posto degli A nella 314th e nella 463rd Troop Carrier Wing. Durante la guerra del Vietnam furono usati quattro squadroni nella 463rd Troop Carrier/Tactical Airlift Wing basata a Clark e al Mactan Air Fields nelle Filippine per le operazioni di trasporto tattico nel Vietnam del Sud. Nella primavera del 1969 gli equipaggi della 463rd cominciarono la missione di bombardamento COMMANDO VAULT sganciando le bombe M-121 da 10\u00a0000\u00a0lb (4\u00a0534\u00a0kg). Finito il conflitto, i C-130 della 463rd e della 374th Tactical Airlift Wing furono riportati negli Stati Uniti dove furono per la maggior parte assegnati all'Air Force Reserve e all'Air National Guard. Un altro importante ruolo del C-130B fu quello svolto presso i Marines, dove gli \"Hercules\", inizialmente designati come \"GV-1\", rimpiazzarono i vecchi C-119. Dopo che i C-130D dell'USAF furono utilizzati in Antartide, la US Navy compr\u00f2 diversi C-130B equipaggiati con pattini che furono designati \"LC-130\". Una versione per la ricognizione elettronica del C-130B fu designata \"C-130B-II\". 13 velivoli furono convertiti e operarono nel programma SUN VALLEY. Essi operarono prevalentemente dalla Yokota Air Base in Giappone. Tutti questi furono riconvertiti in normali C-130B quando il loro ruolo fu preso da altri velivoli. Il C-130B-II si distingueva per i suoi finti serbatoi subalari, che nascondevano antenne SIGINT. Questi pod erano leggermente pi\u00f9 larghi di quelli di un normale C-130B. Essi avevano poi diverse antenne che non si trovavano sugli altri C-130. I numeri di coda di questi aerei venivano spesso modificati per confondere gli osservatori e nascondere la loro vera missione.\nC-130E.\nIl \"C-130E\" entr\u00f2 in servizio nel 1962 e fu sviluppato come trasporto a lungo raggio per il Military Air Transport Service. Essenzialmente un C-130B, il nuovo modello aveva un raggio d'azione pi\u00f9 lungo grazie ai serbatoi subalari Sargent Fletcher da 5\u00a0150 l (1\u00a0360 US gal) e con le turboelica dalla maggiore potenza Allison T-56-A-7A. Il C-130E aveva anche miglioramenti strutturali, nell'avionica ed un peso carico maggiore.\nC-130F / KC-130F / C-130G.\nLe aviocisterne \"KC-130\", originariamente i \"C-130F\" prodotti per l'USMC nel 1958 (con la designazione GV-1) sono equipaggiati con un serbatoio di acciaio inossidabile. I due sistemi a sonda flessibile montati sulle ali trasferiscono fino a 19 litri al secondo di carburante a due velivoli simultaneamente, consentendo di rifornire una formazione di quattro velivoli in meno di 30 minuti. I C-130G della US Navy consentono un maggiore peso carico.\nC-130H.\nIl \"C-130H\" ha miglioramenti soprattutto nei motori Allison T56-A-15 e nell'avionica. Il modello \"H\" \u00e8 ancora in uso dall'USAF e da altre aviazioni straniere. Le prime consegne iniziarono nel 1964 per la Royal New Zealand Air Force e il velivolo rimase in produzione fino al 1996. Un C-130H migliorato fu introdotto nel 1974. La United States Coast Guard utilizza l'\"HC-130H\" per missioni SAR a lungo raggio, missioni antidroga, rimpatri di immigrati clandestini e logistica. Furono acquistati nel 1972 dall'Aeronautica militare Italiana in 14 esemplari, assegnati al 50\u00ba Gruppo della 46\u00aa Brigata Aerea di Pisa, e rimasero in servizio fino al 2004, sostituiti dalla versione 'J'. Dal 1992 al 1996 il C-130H fu designato \"C-130H3\" dall'USAF. Il numero 3 segnala che si tratta della terza variazione nel progetto originale dei modelli \"H\". I miglioramenti includono un cockpit parzialmente digitale, con strumenti ADI e HSI, il radar APN-241, un sistema per la visione notturna ed un aggiornamento del sistema elettrico utilizzando le \"Bus Switching Units\".\nC-130K.\nIl modello equivalente per l'esportazione nel Regno Unito \u00e8 il \"C-130K\", designato dalla RAF come \"Hercules C.1\". Il \"C-130H-30\" (\"Hercules C.3\" per la RAF) \u00e8 una versione allungata dell'\"Hercules\" originale, con circa 2 metri in pi\u00f9 nel cockpit e 2 metri in fondo alla fusoliera. Un C-130K fu comprato dal Met Office per i voli di ricognizione meteorologica e fu designato \"Hercules W.2\". Questo velivolo, che fu pesantemente modificato e chiamato \"Snoopy\", fu ritirato nel 2001 e fu utilizzato dalla Marshall of Cambridge Aerospace per i test delle turbine A400M. Il C-130K \u00e8 utilizzato dai RAF Falcons per i lanci di paracadutisti. Tre C-130K (Hercules C Mk.1P) furono aggiornati e venduti all'aviazione austriaca nel 2002.\nC-130J.\nIl \"C-130J\" \"Super Hercules\" \u00e8 l'ultima versione dell'\"Hercules\" e l'unica ancora in produzione. Sebbene dall'esterno sia simile agli altri C-130, esso \u00e8 un aereo assai diverso. Ha infatti i nuovi motori a turboelica Rolls-Royce AE 2100 D3 turboprops con le eliche con profilo a scimitarra Dowty R391, avionica digitale (che include HUD per entrambi i piloti) e un numero ridotto di equipaggio richiesto (due piloti e un addetto al carico/scarico).\nIl C-130J \u00e8 anche disponibile nella versione allungata \"C-130J-30\". La Lockheed Martin ha ricevuto il primo ordine dei C-130J dalla RAF, che ha richiesto 25 velivoli, le cui consegne iniziarono nel 1999. Essi furono designati \"Hercules C. Mk 4\" (per il C-130J-30) e \"Hercules C. Mk 5\" (per il normale C-130J). Nel giugno 2009 l'USAF ha stipulato un contratto da 470 milioni di dollari con la Lockheed Martin per una fornitura di sei KC-130J modificati per essere utilizzati dallo Special Operations Command. Il contratto dovrebbe portare alla sostituzione da parte dei C-130J degli HC-130e degli MC-130.\nCon l'aggiunta dell'ISR / Weapon Mission Kit dell'USMC il KC-130J potr\u00e0 sganciare bombe guidate di precisione, utilizzare un cannone Bushmaster II da 30\u00a0mm o lanciare i missili aria-terra AGM-114 Hellfire. Questa versione, soprannominata \"Harvest Hawk\", pu\u00f2 essere usata negli scenari dove non \u00e8 richiesta la precisione.\nLa forza aerea che utilizzer\u00e0 di pi\u00f9 il nuovo modello sar\u00e0 l'USAF, che sta aumentando il numero di ordini del velivolo. Altri operatori sono l'Air Force Reserve Command e l'Air National Guard dell'USAF, l'USMC (per il quale il C-130J sar\u00e0 la quarta variante di C-130 dopo il KC-130F, KC-130R e KC-130T), la U.S. Coast Guard, la Royal Air Force, la Royal Australian Air Force, la danese Flyvev\u00e5bnet, la norvegese Luftforsvaret e l'Aeronautica Militare, che ne ha acquistati 12 Esemplari in configurazione standard e 10 in configurazione 'J-30' allungati. Il numero totale delle consegne del C-130J ha raggiunto le 181 unit\u00e0 nel novembre 2009.\nL'aeronautica militare indiana ha acquistato sei C-130J-30 all'inizio del 2008 per un costo totale di 1,059 miliardi di dollari. Questo \u00e8 un accordo con il governo statunitense nel suo programma di vendita all'estero di materiale militare (FMS), e l'India ha ritenuto opportuno comprare altre sei unit\u00e0 di questo velivolo per le operazioni combinate esercito-aviazione delle forze speciali.\nLe forze armate canadesi hanno firmato il 16 gennaio 2008 un contratto da 1,4 miliardi di dollari con la Lockheed Martin per 17 nuovi C-130J-30 che andranno a sostituire i C-130E e H. Il C-130J sar\u00e0 ufficialmente designato \"CC-130J Hercules\" dalle forze armate del Canada. La Luftforsvaret ha ordinato quattro C-130J nel 2007 per sostituire sei vecchi C-130H in attesa di ulteriori riparazioni. Il primo velivolo fu consegnato nel novembre 2008. Il Qatar ha ordinato quattro C-130J nel 2008 per un totale di 393,6 milioni di dollari e le consegne inizieranno nel 2011.\nGli Emirati Arabi Uniti hanno annunciato all'IDEX del 2009 di aver ordinato 12 C-130J per un totale di 1,3 miliardi di dollari.\nL'israeliana Heyl HaAvir sta cercando di comprare nove C-130J-30 L'aeronautica militare dell'Iraq ha ordinato sei C-130J-30s. Nel giugno 2009, la, Lockheed Martin ha affermato che sia il Regno Unito che la Francia hanno richiesto i dati tecnici del C-130J come alternativa al problematico Airbus A400M.\nIl traguardo dei 2500 esemplari prodotti.\nIl 29 dicembre 2015 Lockheed Martin ha annunciato di avere ultimato il 2500\u00a0\u00b0C-130 \"Hercules\". Pi\u00f9 nel dettaglio, l'aereo numero 2500 \u00e8 un HC-130J \"Combat King II\", variante specializzata per il recupero di personale nell'ambito delle \"special mission\", destinato a essere assegnato al 71st Rescue Sqn. dell'US Air Force, alle dipendenze del 347th Rescue Group. Proprio alla fine del 2016 ricorreranno i 60 anni dall'inizio della vita operativa del C-130: era infatti il 9 dicembre 1956 quando l'US Air Force firmava per la prima volta l'accettazione in servizio di un \"Hercules\". Oggi, gli Stati Uniti continuano ad essere il principale operatore del C-130, con numerose versioni dedicate per coprire una vasta gamma di missioni. Nel mondo gli \"Hercules\" sono in servizio in 68 nazioni e hanno compiuto oltre 22 milioni di ore di volo. La versione attualmente in produzione, il C-130J, \u00e8 stata scelta da 19 forze armate di 16 nazioni.\nImpiego operativo.\nL'\"Hercules\" detiene il record del pi\u00f9 grande e pi\u00f9 pesante aereo a essere atterrato su una portaerei. Nell'ottobre e nel novembre 1963, un KC-130F dei \"Marines\" (BuNo 149798), assegnato allo US Naval Air Test Center, effettu\u00f2 29 manovre di \"touch and go\", 21 appontaggi senza cavi d'arresto e 21 decolli senza catapulta sulla a pesi diversi. Il pilota, tenente James Flatley III, USN, fu insignito della Distinguished Flying Cross per il suo ruolo nella serie di test, che ebbero successo; tuttavia l'idea di schierare il C-130 come aereo per le operazioni COD (Carrier Onboard Delivery) fu scartata. Invece, fu sviluppato per quelle stesse missioni il pi\u00f9 piccolo C-2 Greyhound. Il C-130 utilizzato per i test, che \u00e8 stato in servizio con il Marine Aerial Refueler Squadron 352 (VMGR-352) fino al 2005, ora fa parte della collezione del National Museum of Naval Aviation a Pensacola NAS in Florida.\nInoltre l'AC-130 detiene il record per il volo pi\u00f9 lungo sostenuto da una versione dell'\"Hercules\". Dal 22 ottobre al 24 ottobre 1997 due cannoniere volanti AC-130U volarono senza interruzione per 36 ore dall'Hurlburt Field in Florida a Taegu (Daegu) in Corea del Sud effettuando sette rifornimenti in volo con delle aviocisterne KC-135 Stratotanker. Questo volo da record ha battuto il precedente di oltre 10 ore e i due AC-130 utilizzarono 41\u00a0000\u00a0lb di carburante. L'AC-130 \u00e8 stato utilizzato in tutte le principali missioni di combattimento americane dalla guerra del Vietnam, eccetto per il bombardamento della Libia del 1986 (Operazione El Dorado Canyon).\nL'MC-130 Combat Talon trasportava e sganciava una tra le pi\u00f9 grandi bombe convenzionali del mondo, la BLU-82 \"Daisy Cutter\", adesso sostituita dalla GBU-43/B, chiamata anche MOAB. Le \"Daisy Cutter\" furono utilizzate durante la guerra del Vietnam per creare campi d'atterraggio per gli elicotteri e per eliminare i campi minati, ma recentemente \u00e8 stato proposto il loro utilizzo contro le truppe schierate a terra. Il peso e la grandezza di queste bombe le rende impossibili o scomode da caricare sui normali bombardieri. La GBU-43/B MOAB \u00e8 succeduta alla BLU-82 con le stesse funzioni. Nel 1958, un C-130A-II statunitense usato per la ricognizione fu abbattuto nei cieli dell'Armenia da MiG-17.\nNella guerra indo-pakistana del 1965, l'aeronautica militare del Pakistan modific\u00f2 diversi C-130 per utilizzarli come bombardieri pesanti, che attaccarono truppe e ponti nemici con un discreto successo. Nessun velivolo venne perso durante le operazioni, bench\u00e9 uno sia stato leggermente danneggiato. Esso fu anche utilizzato nel 1976 durante il raid di Entebbe dove un commando israeliano esegu\u00ec un assalto per salvare 103 passeggeri di un aereo di linea dirottato da terroristi palestinesi e tedeschi all'aeroporto di Entebbe in Uganda. La forza di soccorso consisteva in 200 soldati, diverse jeep ed una Mercedes nera che doveva assomigliare all'automobile di stato del dittatore ugandese Idi Amin. Quattro C-130 dell'aeronautica militare israeliana volarono per 2200 miglia marine da Israele a Entebbe senza rifornimento in volo (nel viaggio di ritorno, i quattro \"Hercules\" fecero scalo a Nairobi, in Kenya).\nDurante la guerra delle Falkland del 1982 i C-130 argentini svolsero un pericoloso lavoro di rifornimento notturno della guarnigione argentina nelle isole ed effettuarono voli di sorveglianza marittima. Uno di questi fu abbattuto durante la guerra nel viaggio di ritorno da Port Stanley da un Sea Harrier britannico; l'aereo venne colpito ad un motore da un missile Sidewinder continuando a volare, e furono necessarie varie decine di colpi dei cannoni di bordo per abbatterlo. L'Argentina utilizz\u00f2 anche due aerocisterne KC-130 che rifornirono sia gli A-4 Skyhawk che i Super Etendard dell'aviazione di marina che affondarono sei navi britanniche. Alcuni C-130 vennero usati come bombardieri improvvisati dagli argentini; il 27 maggio un Boeing C-130 Hercules del FAA Grupo 1 lanci\u00f2 otto bombe a caduta libera direttamente dalla sua stiva merci attraverso la rampa di carico; una di esse colp\u00ec il mercantile inglese \"British Wye\" a nord della Georgia del Sud, ma rimbalz\u00f2 in mare senza esplodere, ed il mercantile continu\u00f2 indisturbato la sua rotta. Anche il Regno Unito utilizz\u00f2 i propri C-130 in supporto alle operazioni logistiche; in un caso degli uomini dello Special Air Service vennero paracadutati in mare vicino alle navi della Task Force che li recuperarono, in vista di una incursione che venne effettuata il 14 maggio 1982 su Pebble Island.\nNella guerra del Golfo del 1991 (Operazione Desert Storm) gli \"Hercules\" furono utilizzati da USAF, US Navy, USMC e dalle aeronautiche militari di Australia, Nuova Zelanda, Arabia Saudita, Corea del Sud e Regno Unito. Nell'Operazione Enduring Freedom del 2001 e nel supporto dell'International Security Assistance Force, il C-130 \u00e8 stato usato da Australia, Belgio, Canada, Danimarca, Francia, Italia, Paesi Bassi, Nuova Zelanda, Norvegia, Portogallo, Corea del Sud, Spagna, Regno Unito e Stati Uniti. Nell'Operazione Iraqi Freedom del 2003, l'\"Hercules\" \u00e8 stato utilizzato da Australia, Gran Bretagna e USA. Dopo l'invasione iniziale, diversi paesi della forza multinazionale presente in Iraq hanno utilizzato per supportare le loro truppe i C-130.\nUn C-130 della RAF \u00e8 stato abbattuto il 30 gennaio 2005, quando un insorto iracheno \u00e8 riuscito a distruggerlo utilizzando l'artiglieria antiaerea ZU-23 mentre il velivolo era a 50 m di quota, avendo appena lanciato i paracadutisti delle forze speciali SAS. Un particolare C-130T \u00e8 quello soprannominato \"Fat Albert\", che vola in supporto al team acrobatico della US Navy, i Blue Angels. Sebbene il Fat Albert sia assegnato ad una squadriglia della Marina, esso \u00e8 utilizzato dagli US Marine Corps e il suo equipaggio \u00e8 composto solamente da marines. In certe manifestazioni a cui il Fat Albert prende parte dimostra anche le sue capacit\u00e0 di decollo assistito da razzi JATO. Il 2 settembre 2009, la Bloomberg ha riportato la notizia che i finanziamenti per aggiornare i vecchi C-130s saranno tagliati per dare pi\u00f9 fondi a F-35, V-22 e al programma per sostituire le aerocisterne.\nImpiego civile.\nIl Servizio Forestale statunitense svilupp\u00f2 il Modular Airborne FireFighting System per i C-130 negli anni settanta che consente ai normali aeroplani di essere temporaneamente convertiti in aerocisterne per combattere gli incendi boschivi. Alla fine degli anni ottanta, 22 C-130A ritirati dal servizio nell'USAF furono trasferiti dalla Davis-Monthan Air Force Base allo U.S. Forest Service che poi li vendette a sei compagnie private perch\u00e9 fossero convertiti in aerocisterne. Dopo che uno di questi aeroplani precipit\u00f2 per l'eccessivo utilizzo, l'intera flotta di questi aeroplani fu messa a terra nel 2004.\nLo scandalo Lockheed.\nIl C-130 fu coinvolto nella parte italiana dello scandalo Lockheed. Infatti, nel 1972 esso fu acquistato dall'Aeronautica Militare in seguito a tangenti, pur essendo stato giudicato da diversi ufficiali come un velivolo \"troppo costoso\" e \"inadatto alla difesa del territorio nazionale\". L'inchiesta giudiziaria accert\u00f2 che, dei 14 aerei acquistati dal governo italiano, solo 5 erano in condizioni di volo, mentre gli altri erano \"cannibalizzati\" per ottenere pezzi di ricambio per la manutenzione. La cattiva manutenzione dei velivoli sembrerebbe essere stata la causa dell'incidente del 3 marzo 1977, quando un C-130 dell'Aeronautica Militare si schiant\u00f2 sul Monte Serra, presso Pisa, provocando 44 morti.\nLo scandalo vide coinvolte diverse alte personalit\u00e0, tra cui il generale Duilio Fanali, il presidente di Finmeccanica, Camillo Crociani, gli ex ministri Luigi Gui e Mario Tanassi e i due ex Presidenti del Consiglio Mariano Rumor e Giovanni Leone (che all'epoca dello scoppio dello scandalo era Presidente della Repubblica). Il processo si svolse davanti alla Corte Costituzionale. Il 1\u00ba marzo 1979, Mario Tanassi, ex ministro e deputato in carica, fu condannato a 2 anni e quattro mesi per corruzione aggravata. Stessa pena ai fratelli Antonio e Ovidio Lefebvre e a Camillo Crociani, che rester\u00e0 latitante fino alla morte. Duilio Fanali venne condannato a un anno e nove mesi di carcere, Luigi Gui fu invece assolto.\nQuanto a Giovanni Leone, sebbene la sua estraneit\u00e0 fosse stata riconosciuta dalla commissione bicamerale d'indagine con il voto favorevole di 14 su 15 componenti, egli rassegn\u00f2 le dimissioni da Presidente della Repubblica.\nVarianti.\nAC-130.\nL'\"AC-130\" \u00e8 una variante dell'\"Hercules\" impiegata come cannoniera volante e pesantemente armata per l'attacco al suolo. Questo velivolo \u00e8 in servizio solo all'USAF dalla fine degli anni sessanta. La conversione del velivolo in cannoniera \u00e8 effettuato dalla Boeing. Attualmente sono in servizio due versioni denominate \"AC-130H Spectre\" e \"AC-130U Spooky\". Gli armamenti di bordo variano da un cannone Gatling da 20\u00a0mm fino a un obice da 105\u00a0mm, mentre l'equipaggio \u00e8 composto da dodici o tredici persone. Gli AC-130 sono utilizzati per il Close Air Support, l'interdizione aerea e la protezione delle forze.\nDC-130.\nIl \"DC-130\" \u00e8 la variante dell'\"Hercules\" utilizzata per il controllo di droni. Pu\u00f2 portare quattro droni Ryan Firebee sotto le sue ali.\nIl DC-130H fu provato alla Hill Air Force Base, Utah con il 6514th Test Squadron. Esso pu\u00f2 portare e lanciare fino a quattro droni, ma pu\u00f2 controllarne fino a 16.\nPer aumentare il raggio d'azione dei droni, negli anni '60 si decise di modificare alcuni C-130A per portare i droni sui piloni subalari. Questi velivoli furono ridesignati GC-130, MC-130 e DC-130. Lo Strategic Air Command assegn\u00f2 il DC-130 alla 100th Strategic Reconnaissance Wing dal 1966. Nel 1976, i droni della 100th furono trasferiti al 432nd Tactical Drone Group del Tactical Air Command.\nEC-130.\nL'\"EC-130 Commando Solo\" \u00e8 un C-130 modificato per condurre le operazioni psicologiche (PSYOP) e le trasmissioni civili nelle frequenze radiofoniche (AM, FM, HF) e televisive oltre a quelle per le comunicazioni militari. I voli vengono effettuati alla massima altezza possibile per assicurare la massima ampiezza delle trasmissioni. L'EC-130 vola sia di giorno che di notte ed \u00e8 rifornibile in volo. Gli obiettivi a cui le trasmissioni sono dirette possono essere sia militari che civili. Il \"Commando Solo\" \u00e8 utilizzato solo dalla 193d Special Operations Wing, con base all'aeroporto internazionale di Harrisburg a Middletown, Pennsylvania.\nUna variante di questo velivolo \u00e8 quella per le missioni \"ABCCC\" (Airborne Battlefield Command and Control Center - Centro di comando e controllo aereo del campo di battaglia), utilizzato come posto di comando tattico volante.\nEsiste poi l'\"EC-130H Compass Call\", versione volta ad ostacolare le comunicazioni nemiche con particolari contromisure elettroniche.\nGli EC-130H fanno parte dei \"Block\" (serie) 20/30/35 dei C-130. La conversione di tutta la flotta all'ultima serie, la 35, con una nuova sistemazione degli spazi interni e nuovi software operativi, \u00e8 prevista per il 2011. Il Compass Call ha preso parte con successo a numerose operazioni militari condotte dall'USAF, come la guerra del Kosovo, l'invasione di Panama, la guerra del Golfo e la guerra in Afghanistan. Attualmente tutti i Compass Call sono parte del \"55th Electronic Combat Group\" di stanza alla Davis-Monthan Air Force Base in Arizona. C'\u00e8 anche l'\"EC-130V\", velivolo AEW utilizzato dalla guardia costiera statunitense per le missioni anti-narcotici.\nHC-130.\nL'\"HC-130\" \u00e8 la versione del C-130 utilizzata per le missioni di ricerca e soccorso (SAR) a lungo raggio anche in combattimento (CSAR). L'HC-130H e l'HC-130J sono utilizzati dalla Guardia costiera statunitense anche per la ricognizione marittima, mentre l'USAF usa l'HC-130N e l'HC-130P/N che possono effettuare sia missioni SAR che CSAR ed aumentare il raggio d'azione degli elicotteri da soccorso rifornendoli in volo, oltre a fungere da posto di controllo e comando volante per le stesse missioni.\nLC-130.\nL'\"LC-130\" \u00e8 la variante del C-130 equipaggiata con pattini per il supporto alle operazioni in Artide ed Antartide utilizzato da USAF e Air National Guard. Diversi esemplari sono stati utilizzati dal VXE-6 della US Navy in supporto alla National Science Foundation, poi trasferiti alla Air National Guard per la stessa missione.\nLa principale missione dell'LC-130 \u00e8 supportare la comunit\u00e0 scientifica in Antartide trasportando merci e personale dalla Stazione McMurdo ad altre basi, come la Amudsen-Scott\nGli LC-130 sono equipaggiati con pattini retraibili che consentono all'aeroplano di atterrare sia su neve e ghiaccio sia sulle piste normali. Il velivolo \u00e8 provvisto di otto razzi JATO che sono utilizzati quando l'LC-130 deve decollare da piste non preparate o molto corte.\nL-100.\nL'\"L-100 Hercules\" era la versione civile del C-130, che vol\u00f2 per la prima volta nel 1964. Furono prodotte anche le versioni allungate L-100-20 e L-100-30, ma nel 1992 fin\u00ec la costruzione degli L-100 con la consegna totale di 114 aeroplani.\nIl progetto dell'L-100J, che si sarebbe dovuto sviluppare a partire dal C-130J fu cancellato nel 2000.\nMC-130.\n\"MC-130\" \u00e8 la designazione utilizzata dall'USAF per una serie di velivoli derivati dal C-130 utilizzati per le operazioni speciali, utilizzato dall'AFSOC (United States Air Force Special Operations Command). Essi sono utilizzati per infiltrazioni, estrazioni, rifornimento di forze speciali, operazioni psicologiche e aviorifornimento di altri velivoli per le operazioni speciali.\nLa famiglia include l'\"MC-130E Combat Talon I\", l'\"MC-130H Combat Talon II\", l'\"MC-130W Combat Spear\", e l'\"MC-130P Combat Shadow\". Un tipo di MC-130, chiamato XFC-130H, non prosegu\u00ec oltre la fase di sviluppo, ma uno di questi aeroplani divenne l'\"YMC-130H\", che fu utilizzato come sede di test per il Combat Talon II. L'USAF sta chiedendo l'acquisto di almeno 27 nuovi MC-130J per sostituire i Combat Talon I e i Combat Shadow, e i primi dieci velivoli saranno consegnati nel 2011.\nL'MC-130E fu il primo \"Combat Talon\" e fu sviluppato per supportare le operazioni clandestine nella guerra del Vietnam. 18 C-130E furono modificari, e quattro persi, ma i rimanenti sono ancora in servizion dopo quarant'anni. La versione migliorata \"Combat Talon II\" fu sviluppata negli anni ottanta dal C-130H ed entr\u00f2 in servizio negli anni novanta. Quattro di 24 velivoli modificati sono stati persi durante le operazioni. Il \"Combat Spear\", sempre derivato dal C-130H entr\u00f2 in servizio nel 2006. \"Combat Shadow\" \u00e8 la ridesignazione di alcuni HC-130 sviluppati durante la guerra del Vietnam per operazioni si ricerca e soccorso, che furono consegnati all'AFSOC negli anni '80 per l'utilizzo come aerocisterna. All'aprile 2017 sono in servizio 18 MC-130H Combat Talon II.\nWC-130.\nIl \"WC-130\" \u00e8 la versione dell'\"Hercules\" utilizzata per le missioni di ricognizione meteorologica. Esso \u00e8 equipaggiato con particolari strumentazioni adatte ad ottenere dati su movimento, grandezza ed intensit\u00e0 di uragani e tempeste. Il WC-130 \u00e8 in dotazione al 53rd Weather Reconnaissance Squadron basato alla Keesler AFB. Il 53rd WRS, conosciuto anche come \"Hurricane Hunters\" \u00e8 responsabile della ricognizione meteorologica di oceano Atlantico, mar dei Caraibi, golfo del Messico, Pacifico centrale e orientale.\nIl WC-130B fu utilizzato dal Military Airlift Command dal 1962 al 1979, il WC-130E dal 1965 al 1993, seguito dal WC-130H dal 1973 a 2005 con i 53rd, 54th, 55th e 56th Weather Reconnaissance Squadron della 9th Weather Reconnaissance Wing. Tre WC-130A furono utilizzati nel sud-est asiatico dal 1967 al 1970 con il 54th Weather Reconnaissance Squadron. Solo il WC-130J, introdotto nel 1999 \u00e8 ancora utilizzato dal 53rd Weather Reconnaissance Squadron, che ora fa parte della 403rd Wing della riserva dell'USAF.\nI WC-130J e i WP-3D Orion della NOAA danno importantissime informazioni utili a prevedere i cicloni tropicali. I velivoli entrano nei cicloni e negli uragani ad altitudini variabili tra i 500 e i 10\u00a0000 piedi (152 - 3\u00a0048 metri) secondo l'intensit\u00e0 della tempesta e volano in un raggio di circa 100 miglia (160\u00a0km) dal vortice per ottenere dati abbastanza precisi sulla struttura del ciclone.\nLa funzione principale del WC-130 \u00e8 di raccogliere dati ad alta precisione riguardanti l'ambiente della tempesta. Questo include l'entrata nell'occhio del ciclone. Le informazioni vengono inviate via satellite al National Hurricane Center.\nIl WC-130J pu\u00f2 restare in volo per circa 18 ore ad una velocit\u00e0 di crociera superiore ai 480\u00a0km/h. Normalmente una missione dura 11 ore e copre una distanza di 5\u00a0600\u00a0km. L'equipaggio invia i dati ogni minuto. Vi \u00e8 un minimo di cinque membri dell'equipaggio sul WC-130J. Di fronte al compartimento cargo, l'ufficiale addetto alla ricognizione meteorologica utilizza l'equipaggiamento computerizzato apposito, assume il compito di direttore di volo all'interno della tempesta e valuta ogni condizione atmosferica come turbolenze, visibilit\u00e0, tipi e numero di nuvole e venti. Egli poi utilizza le apparecchiature per determinare il centro della tempesta ed analizzare dati come pressione e temperatura.\nUna particolare apparecchiatura montata a bordo del WC-130J \u00e8 la sonda di caduta. \u00c8 uno strumento a forma cilindrica lungo circa 40\u00a0cm e di 4\u00a0cm di diametro che pesa poco pi\u00f9 di un chiligrammo. Si tratta di una radio ad alta frequenza ed altri sensori che vengono sganciati dall'aereo ogni 650\u00a0km sopra l'acqua. Scendendo verso la superficie marina, lo strumento misura ed invia all'aeroplano i dati riguardanti la variazione in funzione della quota di temperatura, umidit\u00e0, pressione e venti. La sonda \u00e8 rallentata e stabilizzata da un piccolo paracadute. Un operatore apposito sul velivolo riceve i dati, li analizza e li invia al satellite. Da maggio 2007, il WC-130J \u00e8 stato equipaggiato con un radiometro a microonde che misura continuamente i venti di superficie e le precipitazioni sotto l'aeroplano.\nLe informazioni raccolte dal WC-130J rendono possibile dare in anticipo l'allarme uragano e aumentano la precisione delle previsioni di almeno il 30%. I dati raccolti dall'aeroplani vengono inviati al National Hurricane Center di Miami, l'agenzia meteorologica che ha il compito di tenere sotto controllo gli uragani nell'Atlantico.\nUtilizzatori.\n\"Nota: la lista \u00e8 incompleta\"\nMilitari.\nvedi \"Lockheed Martin C-130J Super Hercules\"\nIncidenti.\nSi calcola che sono stati persi fino l'aprile 2012 292 C-130, per un totale di 3\u00a0092 morti; in media la sopravvivenza degli occupanti del velivolo in caso di incidente \u00e8 del 14,2%\nGli ultimi incidenti pi\u00f9 gravi accaduti ai C-130 sono stati i seguenti:"}
{"id": "46442", "revid": "1226", "url": "https://it.wikipedia.org/wiki?curid=46442", "title": "Next Computer", "text": ""}
{"id": "46443", "revid": "316383", "url": "https://it.wikipedia.org/wiki?curid=46443", "title": "Gens Fufia", "text": "Fufius (femm. Fufia) \u00e8 il nomen della \"gens Fufia\", una famiglia plebea originaria di Cales, da cui il cognomen Caleni"}
{"id": "46447", "revid": "1543377", "url": "https://it.wikipedia.org/wiki?curid=46447", "title": "Albert Szent-Gy\u00f6rgyi", "text": " Fu impegnato nella guerra di resistenza ungherese durante la seconda guerra mondiale e dopo la fine di questa entr\u00f2 in politica in Ungheria.\nBiografia.\nAlbert Szent-Gy\u00f6rgyi nacque a Budapest, nell'impero austro-ungarico. Suo padre, Mikl\u00f3s Szent-Gy\u00f6rgyi, era un proprietario terriero calvinista, nato a Marosv\u00e1s\u00e1rhely, in Transilvania, la cui discendenza pu\u00f2 essere ricostruita fino al 1608, anno in cui S\u00e1muel, un predicatore calvinista, fu insignito di titolo nobiliare. Sua madre Jozefin al contrario era cattolica, ed era figlia di J\u00f3zsef Lenhoss\u00e9k ed Anna Boss\u00e1nyi. Suo fratello era Mih\u00e1ly Lenhoss\u00e9k, professore di anatomia all'Universit\u00e0 Lor\u00e1nd E\u00f6tv\u00f6s come il padre: nella famiglia materna di Szent-Gy\u00f6rgyi si contavano tre generazioni di scienziati.\nAnche la musica fu importante nella famiglia Lenhoss\u00e9k: Jozefina aveva studiato per divenire cantante d'opera, e addirittura fece un provino per Gustav Mahler (allora direttore dell'Opera di Budapest), il quale le sugger\u00ec di trovar marito piuttosto che tentare la carriera canora, a causa della sua voce non eccezionale. Albert stesso fu un buon pianista, mentre suo fratello P\u00e1l divenne un violinista professionale.\nSzent-Gy\u00f6rgyi inizi\u00f2 i suoi studi all'odierna Universit\u00e0 Semmelweis di Budapest nel 1911, ma presto si stuf\u00f2 di seguire le lezioni e inizi\u00f2 a fare ricerca nel laboratorio dello zio. Dovette interrompere gli studi nel 1914 per servire nell'esercito come medico militare. Nel 1916, disgustato dalla guerra, Szent-Gy\u00f6rgyi si spar\u00f2 al braccio, afferm\u00f2 di essere stato ferito dal fuoco nemico e fu mandato a casa in congedo per malattia. Fu cos\u00ec in grado di portare a termine la sua preparazione medica e conseguire la laurea nel 1917. Nello stesso anno spos\u00f2 la figlia del generale postale ungherese Korn\u00e9lia Dem\u00e9ny, la quale lo accompagn\u00f2 nel suo successivo incarico in una clinica militare nel nord Italia.\nDopo la guerra, Szent-Gy\u00f6rgyi inizi\u00f2 la sua carriera da ricercatore presso \"Pozsony\" (ted. \"Pressburg\"), ovvero l'attuale capitale della Slovacchia, Bratislava. Cambi\u00f2 diverse volte l'universit\u00e0 in pochi anni e alla fine decise di fermarsi presso l'Universit\u00e0 di Groninga, dove la sua ricerca era rivolta alla chimica della respirazione cellulare. Questo lavoro lo port\u00f2 alla Fondazione Rockefeller presso l'Universit\u00e0 di Cambridge. Qui ricevette il dottorato di ricerca nel 1927 su un lavoro per l'isolazione di acidi organici.\nAccett\u00f2 una posizione all'universit\u00e0 di Seghedino nel 1930. Qui lo scienziato e un suo giovane assistente, Joseph L. Svirbely, un ungherese naturalizzato americano, trovarono che l'acido studiato durante il suo dottorato, altro non era che la soluzione allo scorbuto, ovvero la vitamina C. Dopo che Walter Norman Haworth ebbe determinato la struttura della vitamina C, e le sue propriet\u00e0 anti-scorbutiche, gli fu dato il nome di acido L-ascorbico. In alcuni esperimenti usarono la paprica come sorgente di vitamina C. Anche durante questo periodo, Szent-Gy\u00f6rgyi continuava il suo lavoro sulle cellule respiratorie, identificando l'acido fumarico e altri step oggi conosciuti come il ciclo di Krebs. A Seghedino conobbe Zolt\u00e1n Bay, un fisico che divent\u00f2 suo stretto amico e col quale avrebbe collaborato nel campo bio-fisico.\nNel 1937 ricevette il Nobel che gli valse grazie alle \"Scoperte in relazione ai processi di combustione biologica con specifico riferimento alla vitamina C ed alla catalisi dell'acido fumarico\". Egli offr\u00ec tutti i soldi derivanti dal premio alla Finlandia, dopo il 1940 (dato che volontari ungheresi andarono in aiuto ai finnici durante la Guerra d'inverno, ovvero l'invasione sovietica della Finlandia del 1940).\nNel 1938, inizi\u00f2 a lavorare in biofisica sul movimento dei muscoli. Egli scopr\u00ec che i muscoli contengono della actina, e che quando questa si combina con la proteina della miosina e l'energia ATP, si ottiene una contrazione delle fibre muscolari.\nDurante gli anni del fascismo in Ungheria, Szent-Gy\u00f6rgyi aiut\u00f2 alcuni suoi amici ebrei a scappare dal paese, e si un\u00ec al movimento della resistenza ungherese. Nonostante l'Ungheria fosse alleata con i paesi dell'Asse, il primo ministro ungherese Mikl\u00f3s K\u00e1llay sped\u00ec Szent-Gy\u00f6rgyi al Cairo nel 1944 sotto una scusa scientifica, per iniziare una negoziazione segreta con gli Alleati. I tedeschi ben presto scoprirono il suo gioco e lo stesso Adolf Hitler ordin\u00f2 il suo arresto. Ma lui scapp\u00f2 dagli arresti domiciliari e spese gli anni 1944-45 come fuggitivo dalla \"Gestapo\".\nDopo la guerra, Szent-Gy\u00f6rgyi divenne noto al pubblico e inizi\u00f2 anche una fase speculativa che lo proponeva come primo ministro del suo paese. In seguito stabil\u00ec un laboratorio presso l'odierna Universit\u00e0 Lor\u00e1nd E\u00f6tv\u00f6s e divenne il preside del dipartimento di biochimica. Fu eletto come membro del parlamento e aiut\u00f2 la rinascita dell'accademia della scienza. Insoddisfatto sia dal regime comunista che dal suo paese, dopo suo viaggio con licenza statale del 1947, decise di emigrare negli Stati Uniti d'America nel 1948, di cui divenne cittadino naturalizzato nel 1955, e dove mor\u00ec."}
{"id": "46450", "revid": "228587", "url": "https://it.wikipedia.org/wiki?curid=46450", "title": "Ha", "text": ""}
{"id": "46453", "revid": "4106", "url": "https://it.wikipedia.org/wiki?curid=46453", "title": "Le", "text": ""}
{"id": "46454", "revid": "287204", "url": "https://it.wikipedia.org/wiki?curid=46454", "title": "Ione (disambigua)", "text": ""}
{"id": "46460", "revid": "172", "url": "https://it.wikipedia.org/wiki?curid=46460", "title": "Chimica-fisica", "text": ""}
{"id": "46461", "revid": "712828", "url": "https://it.wikipedia.org/wiki?curid=46461", "title": "Howard Phillips Lovecraft", "text": "Autore di numerosi racconti, come \"Dagon\", \"Il colore venuto dallo spazio\", \"Il richiamo di Cthulhu\" e \"L'orrore di Dunwich\", e di romanzi, tra cui \"Il caso di Charles Dexter Ward\", \"Alle montagne della follia\" e \"La maschera di Innsmouth\", oltre ad alcuni racconti in versi, Lovecraft non venne apprezzato in particolar modo dai critici del suo tempo. Ad esempio, il racconto \"Il richiamo di Cthulhu\" venne inizialmente rifiutato in quanto definito troppo \"straniante\" secondo l'espressione di Wright, e non godette mai di buona fama se non dopo la sua morte. Molte delle sue opere sono state fonte di ispirazione per artisti di tutto il mondo, nella letteratura cos\u00ec come nel cinema e nella musica.\nUno dei maggiori studiosi lovecraftiani, S. T. Joshi, definisce infatti la sua opera come \"un inclassificabile amalgama di fantasy e fantascienza, e non \u00e8 sorprendente che abbia influenzato in maniera considerevole lo sviluppo successivo di entrambi i generi\". Dal punto di vista del pensiero nei suoi racconti e saggi coni\u00f2 la filosofia del cosmicismo, in conseguenza del suo ateismo e delle nuove scoperte scientifiche, e le sue idee in molti campi furono spesso controverse.\nBiografia.\nInfanzia e giovinezza.\nH. P. Lovecraft nacque il 20 agosto 1890 a Providence (Rhode Island), unico figlio di Winfield Scott Lovecraft, rappresentante per la Gorham Silver Company (una ditta di argenteria) e Sarah Susan Phillips, secondogenita di un proprietario terriero in declino. Nel 1891 i genitori si trasferirono ad Auburndale, nel Massachusetts, anche se cambiarono di frequente indirizzo nella zona di Boston. Quando Lovecraft aveva tre anni, cio\u00e8 nel 1893, suo padre cominci\u00f2 a manifestare i sintomi di una psicosi acuta in un hotel di Chicago dov'era in viaggio d'affari, farneticando di aver ricevuto insulti da una cameriera e che la moglie era stata aggredita; ricoverato al Butler Hospital di Providence, vi rimase per il resto della sua vita fin quando, colpito anche da una paralisi, mor\u00ec di sifilide. quando Lovecraft aveva solo otto anni.\nLovecraft venne quindi cresciuto dalla madre, da due zie (Lillian Delora Phillips e Annie Emeline Phillips) e dal nonno Whipple Van Buren Phillips: vissero nella villa di tre piani dei genitori di Sarah sita a Providence, al civico 194 di Angell Street. Suo nonno, appassionato di letteratura gotica, lo incoraggi\u00f2 nella lettura fornendogli libri quali le fiabe dei fratelli Grimm e \"Le mille e una notte\", libro da cui prender\u00e0 spunto per creare il folle Abdul Alhazred e il suo \"Necronomicon\". Nel 1896 Lovecraft perse la nonna materna che lo aveva introdotto all'astronomia, Rhobinia Alzada Phillips, fatto che provoc\u00f2 in lui i primi incubi, che lo perseguiteranno per anni, costituiti da demoni da lui stesso definiti \"Magri notturni\" (\"Night-Gaunts\"). Nel 1897 scrisse la sua prima poesia, ispirata all\"Odissea\", nonch\u00e9 i primi racconti: \"The Noble Eavesdropper\" e \"The Little Glass Bottle\". Nello stesso anno in cui mor\u00ec il padre, il 1898, Lovecraft si accost\u00f2 agli scritti di Edgar Allan Poe, Jules Verne e Wells, che stimolarono il suo interesse per l'insolito, la chimica (costruir\u00e0 anche un laboratorio in cantina, le cui formule chimiche dopo la sua morte verranno erroneamente interpretate per segni magici) e l'astronomia, e strinse le prime amicizie con i coetanei.\nNel 1900 cadde preda dei primi esaurimenti nervosi, forse provocati dall'atteggiamento iperprotettivo della madre (che arriver\u00e0 al punto di vietare a Lovecraft di uscire per via - a detta della donna - dell'eccessiva bruttezza del bambino), che comunque non gli impediranno nei due anni successivi di aumentare la produzione di poesie e racconti realistici. La morte del nonno, avvenuta nel 1904, fa cadere l'intera famiglia in difficolt\u00e0 economiche, tanto che Lovecraft dovette traslocare con la madre al civico 598 della stessa Angell Street, in un'abitazione pi\u00f9 piccola e meno confortevole; da qui Lovecraft intraprese la carriera liceale, che non riusc\u00ec mai a completare a causa della sua salute malferma, dovuta anche a una caduta da un'impalcatura verificatasi nel 1905 in seguito alla quale soffrir\u00e0 per tutta la vita di mal di testa. Il 1906 \u00e8 l'anno in cui Lovecraft appare per la prima volta nella stampa, pi\u00f9 precisamente il 3 giugno nel \"Providence Sunday Journal\" con una lettera ridicolizzante l'astrologia, mentre lo stesso anno scrisse un'altra lettera, poi pubblicata il 25 agosto, allo \"Scientific American\" dove dava credito alle prove circa l'esistenza di un pianeta oltre Nettuno (Plutone, declassato a pianeta nano nel 2006, fu scoperto solo nel 1930). La passione per l'astronomia continu\u00f2 da luglio a dicembre sul settimanale \"Pawtuxet Valley Gleaner\" e, dall'agosto 1906 al 1908, con il \"Providence Morning Tribune\" e il \"Providence Evening Tribune\".\nNel 1908 abbandon\u00f2 definitivamente gli studi e nel 1909, a causa dei frequenti esaurimenti nervosi, far\u00e0 altrettanto con un corso di chimica, iniziando al contrario lunghe passeggiate in bicicletta con gli amici alla scoperta della regione natale. Nel 1911 la famiglia di Lovecraft cadde nuovamente in disgrazia, stavolta a causa di investimenti sbagliati fatti dallo zio Edwin E. Phillips, piombando in uno stato di povert\u00e0 da cui non riuscir\u00e0 mai a uscire. Il 1912 per H. P. Lovecraft rappresenta le prime poesie pubblicate (si tratta della lirica \"Providence in 2000 A.D.\" uscita nel \"Providence Evening Bulletin\") che, anche grazie alle lettere edite nella rivista \"Argosy\", lo fanno notare da Edward F. Daas, presidente dell'United Amateur Press Association (UAPA), un'associazione di scrittori dilettanti, che lo contatter\u00e0 per delle iniziative. Lovecraft nel 1915 cominci\u00f2 a revisionare manoscritti altrui, suo unico lavoro continuativo fino alla morte, offrendo per primo i suoi servigi all'ecclesiastico David Van Bush, mentre al contempo riesce a pubblicare il primo dei tredici numeri de \"The Conservative\", una sua raccolta di saggi e poesie che rimarr\u00e0 in piedi fino al 1923.\nNel frattempo, dal 1916, cominci\u00f2 a prendere forma la sua vasta rete di corrispondenti. Fra i suoi interlocutori si possono citare il giovane Forrest J. Ackerman, Robert Bloch (autore di \"Psycho\") e Robert E. Howard (\"Conan il barbaro\"). In questo periodo, insieme con alcuni di questi corrispondenti, partecip\u00f2 al circolo letterario \"Kleicomolo\" e lesse un libro fantastico che esercit\u00f2 probabilmente su di lui un notevole influsso, \"Etidorhpa\" di John Uri Lloyd. Nel 1917, con l'ingresso degli Stati Uniti nella prima guerra mondiale, cerc\u00f2 di entrare volontario nella guardia nazionale del Rhode Island, ma ancora una volta l'intervento della madre gli precluse ogni possibilit\u00e0 di successo. In questo periodo, incitato anche da W. Paul Cook, curatore di varie riviste dilettantistiche, scrisse i racconti brevi \"La tomba\" e \"Dagon\". Pochi anni dopo, nel 1919, Lovecraft incontr\u00f2 a Boston uno degli autori da cui trarr\u00e0 grande ispirazione per svariati racconti, Lord Dunsany, rimanendo abbagliato dallo stile e dalla tematica \"onirica\" dello scrittore irlandese. Lo stesso anno, dopo aver sofferto per un lungo periodo di isteria e depressione, la madre di Lovecraft venne ricoverata al Butler Hospital, lo stesso ospedale dove il marito era morto qualche anno prima. Il loro legame cess\u00f2 solo con la morte della donna, avvenuta il 24 marzo 1921, a seguito di complicazioni durante un intervento alla cistifellea.\nA Boston Lovecraft strinse amicizia, il 12 marzo 1921, con Sonia H. Greene, una vedova sette anni pi\u00f9 anziana di lui, per la quale scriver\u00e0 racconti che lo porteranno a iniziare un rapporto sentimentale (ancora limitatamente di carattere epistolare, vivendo la donna a New York). Dopo aver ricevuto dalla rivista semiprofessionale \"Home Brew\" una commissione per scrivere alcuni racconti, Lovecraft nel 1922 cambi\u00f2 radicalmente le abitudini quotidiane, leggendo i suoi racconti in pubblico, partecipando a conferenze, venendo nominato presidente dell'UAPA e facendo numerosi viaggi nel New England. Proprio i racconti usciti su \"Home Brew\", nello specifico \"Herbert West, rianimatore\" e \"La paura in agguato\", lo porteranno all'attenzione di Edwin E. Baird, direttore della rivista professionale \"Weird Tales\", sulla quale nell'ottobre 1923 uscir\u00e0 \"Dagon\".\nIl matrimonio e New York.\nNel febbraio 1924 l'illusionista-acrobata Harry Houdini commission\u00f2 a Lovecraft la scrittura di un racconto, che uscir\u00e0 su \"Weird Tales\" con il titolo di \"Imprisoned with the Pharaohs\", facendo in modo che la trama apparisse come una vera avventura vissuta dall'attore di Budapest. Il titolo originale di Lovecraft fu \"Sotto le piramidi\". A marzo lo scrittore si spos\u00f2 con Sonia Greene, e la coppia si spost\u00f2 nel distretto di Brooklyn a New York. La qualit\u00e0 delle sue opere spinse gli editori di \"Weird Tales\" a offrirgli il posto da direttore, ma Lovecraft rifiut\u00f2 perch\u00e9 non voleva trasferirsi a Chicago, lasciando il posto a Farnsworth Wright.\nLa permanenza di Lovecraft a New York venne funestata da problemi economici, poich\u00e9 i suoi sforzi per trovare lavoro furono inutili e costrinsero la moglie, che nel frattempo aveva visto fallire la propria attivit\u00e0 commerciale, a spostarsi a Cleveland alla ricerca di un impiego. Lovecraft quindi rimase a vivere da solo in una zona di Brooklyn, chiamata Red Hook (scenario, tra l'altro, de \"L'orrore a Red Hook\"). Dopo aver iniziato la corrispondenza con lo scrittore Donald Wandrei nel 1925, Lovecraft il 17 aprile 1926 torn\u00f2 a Providence. La sua nuova collocazione fu il numero 10 di Barnes Street (l'indirizzo che nel racconto \"Il caso di Charles Dexter Ward\" viene dato come residenza del dottor Willet), dove ebbe residenza fino al 1933. \u00c8 di questo periodo l'avvio di contatti con August Derleth e la stesura dell'importante \"Il richiamo di Cthulhu\" e del saggio \"Supernatural Horror in Literature\", nonch\u00e9, nel 1927, dei suoi primi due romanzi: \"La ricerca onirica dello sconosciuto Kadath\" e \"Il caso di Charles Dexter Ward\", che tuttavia verranno pubblicati postumi perch\u00e9 non ritenuti ben fatti dallo stesso Lovecraft. Nel frattempo, il rifiuto di \"Weird Tales\" di pubblicare \"Il colore venuto dallo spazio\" viene ripagato dal parere favorevole di \"Amazing Stories\".\nNel 1928 Sonia si accord\u00f2 con Lovecraft per un divorzio che venne accettato dal tribunale il 25 marzo 1929. Dopo la fine del matrimonio con Lovecraft, nel 1933 Sonia Greene si trasfer\u00ec in California. Si rispos\u00f2 nel 1936 con un certo dottor Nathaniel Davis, di Los Angeles. La fine del suo matrimonio con Lovecraft non fu per\u00f2 mai formalizzata legalmente a sua insaputa: sebbene lo scrittore le avesse assicurato che il divorzio era stato presentato, lui non firm\u00f2 mai il decreto finale, pertanto l'unione tra la Greene e Davis era tecnicamente bigama fino al 1937. Sonia Greene fu informata di ci\u00f2 e della prematura morte di Lovecraft solo nel 1945, otto anni dopo la sua scomparsa, e ne fu molto disturbata.\nA causa della cattiva riuscita del suo matrimonio e della connotazione negativa del sesso in certi suoi racconti, alcuni biografi hanno ipotizzato che Lovecraft fosse asessuale; tuttavia, la moglie lo defin\u00ec pi\u00f9 volte \"un amante adeguatamente eccellente\". Lo scrittore manifestava raramente interesse verso il rapporto d'amore e la socialit\u00e0; la sua difficolt\u00e0 a esprimere i sentimenti, nonch\u00e9 una vaga apparente misoginia, fece s\u00ec che molti biografi gli attribuissero tratti del disturbo schizoide di personalit\u00e0 o della sindrome di Asperger. Queste caratteristiche emergono anche nelle sue opere.\nGli ultimi anni.\nIl periodo dopo il ritorno a Providence (gli ultimi undici anni della sua vita) fu il pi\u00f9 prolifico dal punto di vista letterario. Durante questi anni scrisse la maggior parte dei suoi racconti oggi pi\u00f9 conosciuti e opere pi\u00f9 impegnative come \"Il caso di Charles Dexter Ward\", \"Alle montagne della follia\" (1931, ma non accettato da \"Weird Tales\") e il contemporaneo \"La maschera di Innsmouth\". Inoltre si dedic\u00f2 alla revisione di opere di altri autori, lavorando anche come \"ghostwriter\" in opere come \"Il tumulo\", \"La morte alata\" e \"Il diario di Alonzo Typer\". Nel 1930 Lovecraft intrattenne per la prima volta rapporti epistolari con Robert Ervin Howard e Henry S. Whitehead, diede luce al romanzo breve \"Colui che sussurrava nelle tenebre\" e conobbe, sempre per via epistolare, gli scrittori J. Vernon Shea e Seabury Quinn.\nNonostante gli sforzi creativi, la sua situazione economica continu\u00f2 a peggiorare finch\u00e9 fu costretto, nel 1933, a trasferirsi al numero 66 di College Street in un alloggio pi\u00f9 economico e pi\u00f9 piccolo (la stessa abitazione di Robert Blake, protagonista di \"L'abitatore del buio\") con l'unica zia superstite (Annie; Lilian mor\u00ec nel 1932). Nel 1934 Lovecraft comp\u00ec il suo viaggio pi\u00f9 lungo fuori casa, ospitato per quasi due mesi dall'amico R.H. Barlow in Florida, futuro detentore delle opere di Lovecraft come da lui dettato nel testamento. Nel 1935 \"Weird Tales\" respinse un altro suo lavoro, il romanzo \"L'ombra venuta dal tempo\", spingendo sempre pi\u00f9 Lovecraft ad abbandonare i testi interamente opera propria (l'ultimo, sempre del 1935, fu \"L'abitatore del buio\") dedicandosi esclusivamente a revisioni o collaborazioni. La sfiducia nelle proprie capacit\u00e0 emerse di nuovo nel 1936, quando \"Analog Science Fiction and Fact\" pubblic\u00f2 \"Alle montagne della follia\" e \"L'ombra calata dal tempo\" solamente dietro proposta di Donald Wandrei.\nIl 10 marzo 1937, dopo un periodo di salute declinante e in rapido peggioramento, venne ricoverato al Jane Brown Memorial Hospital di Providence dove gli fu diagnosticato un tumore dell'intestino tenue in fase molto avanzata. Cinque giorni dopo, il 15 marzo, alle 6:00 del mattino, lo scrittore di Providence si spense a 46 anni a causa delle complicanze del cancro, tra cui denutrizione e cachessia dovuta a malassorbimento. L'ultimo ricordo su di lui \u00e8 quello dell'amico Harry Brobst, che si rec\u00f2 a visitarlo poco prima della morte. Brobst cerc\u00f2 di confortare il sofferente Lovecraft, che pativa dolori cronici da mesi, menzionando lo stoicismo degli antichi filosofi; lo scrittore di Providence non rispose ma si limit\u00f2 a scuotere la testa, negando in modo deciso la validit\u00e0 dell'argomentazione. Un'altra versione vuole diagnosticato il tumore a Lovecraft nel 1936, con lo scrittore che non inform\u00f2 gli amici e la zia della sua malattia per non amareggiarli; negli ultimi mesi tenne un diario di taglio scientifico (\"Diario di Morte\") sulla propria salute per informare i medici delle sue condizioni.\nIl corpo di Lovecraft venne sepolto assieme a quello dei genitori nel monumento funebre di famiglia dei Phillips, nel cimitero di Swan Point a Providence. Nel 1977, un gruppo di fan particolarmente devoti guidati da Dirk Mosig raccolse i fondi necessari per far realizzare una nuova lapide commemorativa, sulla quale vennero incisi il nome dello scrittore, la data di nascita, quella di morte e la frase \"I AM PROVIDENCE\" (io sono Providence), tratta da una delle sue lettere personali. Il 13 ottobre 1997, a poco pi\u00f9 di sessant'anni dalla morte, sconosciuti hanno scavato nel cimitero cercando di riesumarlo, ignorando che il corpo non \u00e8 sepolto sotto la nuova lapide.\nInfluenze e stile narrativo.\nL'opera di Lovecraft \u00e8 stata divisa in tre categorie da alcuni critici. Anche se Lovecraft non fece mai riferimento a queste categorie scrisse a una sua corrispondente: \"Ci sono i miei racconti \"alla\" Poe e i miei racconti \"alla\" Dunsany ma ahim\u00e8, dove sono i miei racconti \"alla\" Lovecraft?\"\nQualche critico fa notare che ci sono ben poche differenze tra il Ciclo dei Sogni e il Ciclo di Cthulhu; in entrambi infatti sono presenti il \"Necronomicon\" e le stesse divinit\u00e0. Tuttavia mentre la prima categoria appartiene al genere fantasy, la seconda \u00e8 pi\u00f9 propriamente appartenente alla fantascienza.\nLa maggior parte delle opere di Lovecraft \u00e8 ispirata dai suoi incubi e forse il continuo e duraturo successo dei suoi racconti si deve proprio a questo collegamento diretto con i simboli dell'inconscio. L'opera di Edgar Allan Poe influenz\u00f2 profondamente i primi racconti macabri di Lovecraft e il suo stesso stile, noto per le atmosfere inquietanti e le paure latenti che evoca. La scoperta da parte di Lovecraft delle opere di Lord Dunsany, con la loro schiera di dei viventi in un mondo immaginario, lo spinse a cimentarsi in racconti dal contenuto onirico. Un'altra fonte di ispirazione, totalmente diversa dalle precedenti, fu l'importante progresso scientifico che in quegli anni si registrava in campi come la biologia, l'astronomia, la geologia e la fisica, che contribuiva, nella sua visione, a far sentire la razza umana come insignificante e impotente, in balia di un universo meccanico e privo di ogni riferimento spirituale, dando un fondamentale contributo alle idee che pi\u00f9 tardi verranno definite col termine cosmicismo e dando ulteriore forza al suo convinto ateismo.\nProbabilmente fu l'influenza di Arthur Machen, con i suoi efficaci racconti sulla sopravvivenza di un male antico in un'ambientazione moderna e realistica, e la sua convinzione che esistessero misteri nascosti sotto il velo della realt\u00e0, che forn\u00ec a Lovecraft ulteriore ispirazione e diede origine alla parte pi\u00f9 matura e originale della sua opera. Nacque cos\u00ec il Ciclo di Cthulhu, col suo pantheon di divinit\u00e0 extra-dimensionali la cui esistenza si pu\u00f2 indovinare da antichissimi miti e leggende. Il termine \"Miti di Cthulhu\" venne coniato dallo scrittore August Derleth, corrispondente di Lovecraft, dopo la sua morte; l'autore di Providence definiva scherzosamente la sua mitologia artificiale \"Yog-Sothothery\".\nLa prosa di Lovecraft risulta spesso antiquata, il che \u00e8 riferibile alla sua formazione letteraria ricevuta dagli antichi volumi della biblioteca del nonno materno e al suo amore per le forme classiche (soprattutto per le forme derivanti dal latino o dal greco) di alcune parole. Spesso impiega varianti ortografiche e termini superati, termini riferibili al lessico esoterico e tentativi di trascrivere il dialetto locale che sono stati per\u00f2 definiti inaccurati e accondiscendenti. Lovecraft inoltre fa largo uso dell'inglese britannico (lui stesso si definiva anglofilo). Molto frequente, nelle sue descrizioni, il ricorso ad aggettivi quali \"orribile\", \"mostruoso\", \"blasfemo\"; nella sua gi\u00e0 citata stroncatura di \"L'ombra venuta dal tempo\", Edmund Wilson osserva maliziosamente: \"Di sicuro, una delle regole principali per scrivere un efficace racconto dell'orrore \u00e8 non usare mai nessuna di queste parole - specialmente se, alla fin fine, si finisce per descrivere un invisibile polpo fischiante\". Differente \u00e8 l'opinione di Stephen King, ammiratore di Lovecraft - che definisce \"geniale\" quando deve rappresentare il macabro - il quale sostiene nel suo saggio \"On writing\" come il principale limite dell'autore di Providence fossero i dialoghi artificiosi che metteva in bocca ai suoi personaggi e osserva come lo stesso Lovecraft ne fosse probabilmente consapevole, dato che, dei milioni di parole da lui scritte nelle sue opere, meno di \"cinquemila\" siano state quelle in forma di discorso diretto.\nLovecraft, tuttavia, era relativamente sconosciuto fra i suoi contemporanei. Anche se le sue opere vennero pubblicate su importanti riviste come \"Weird Tales\", ben pochi conoscevano il suo nome, e nulla, all'epoca della sua morte, avrebbe potuto far presagire il notevole successo che avrebbero raggiunto i suoi lavori. Non mancarono giudizi critici nei confronti del suo lavoro; Edmund Wilson, che pure ammirava il saggio di Lovecraft \"Supernatural Horror in Literature\", stronc\u00f2 nel suo \"Tales of the Marvellous and the Ridiculous\" il romanzo breve \"L'ombra venuta dal tempo\", commentando: \"l'unico vero orrore in molte di queste storie \u00e8 l'orrore del cattivo gusto e della cattiva arte\". Non di rado, le sue opere furono rifiutate: in particolare, il direttore di \"Weird Tales\" Wright respinse inizialmente racconti come \"La maschera di Innsmouth\" e \"Il richiamo di Cthulhu\". In particolare, l'insuccesso di \"Alle montagne della follia\" - scritto nel 1931 ma pubblicato solo nel 1936 e in forma rimaneggiata - fece considerare a Lovecraft (che era, per natura, critico nei confronti dei propri lavori) l'idea di abbandonare la professione di scrittore:\nTemi letterari.\nLa conoscenza.\nUno dei temi principali della maggior parte delle opere di Lovecraft \u00e8 quello della conoscenza proibita. Alcuni critici sostengono che questo tema sia una conseguenza del disprezzo che Lovecraft prova nei confronti del mondo che lo circonda, costringendolo a cercare dentro di s\u00e9 conoscenza e ispirazione. Ne \"Il richiamo di Cthulhu\" (1926), Lovecraft scrive:\nNei suoi scritti la ricerca della conoscenza proibita guida molti dei personaggi principali; tuttavia questa ricerca, sebbene eroica, si rivela spesso disperata. Quando si giunge alla conoscenza, la sanit\u00e0 mentale dei protagonisti, che giungono sempre a ricomporre questo \"quadro d'insieme\", definendo la trama degli stessi racconti, finisce spesso per essere minata; coloro che incontrano le manifestazioni \"viventi\" dell'incomprensibile hanno una elevata probabilit\u00e0 di impazzire. I personaggi che tentano di utilizzare per i propri fini questa conoscenza finiscono quasi sempre per affrontare un triste destino. A volte la loro attivit\u00e0 attira l'attenzione di esseri malevoli; altre volte, nello spirito di Frankenstein, vengono distrutti dai mostri che loro stessi hanno creato.\nIl destino e il pessimismo cosmico.\nSpesso nell'opera di Lovecraft il protagonista non ha controllo sulle sue stesse azioni o trova impossibile cambiare il proprio destino. Molti dei suoi personaggi potrebbero sottrarsi al pericolo semplicemente fuggendo, tuttavia questa possibilit\u00e0 o non si presenta o \u00e8 in qualche modo resa impossibile da qualche forza esterna, come nel \"Colore venuto dallo spazio\". Spesso i personaggi sono soggetti all'influenza compulsiva di potenti esseri malevoli o indifferenti. Come nel tema dell'inevitabilit\u00e0 del destino determinato dalla stirpe, la fuga, ed eventualmente la morte, non garantiscono alcuna salvezza (\"La cosa sulla soglia\", \"L'estraneo\", \"Il caso di Charles Dexter Ward\", e altri). In qualche caso questo destino si manifesta per l'intera umanit\u00e0 e nessuna fuga \u00e8 possibile (\"L'Ombra venuta dal tempo\").\nDiretta conseguenza di questa visione, secondo Lovecraft, i discendenti di una stirpe non possano sottrarsi alle conseguenze dei crimini commessi dai loro antenati, soprattutto nel caso in cui tali crimini siano atroci. I discendenti possono essere molto lontani sia nello spazio, sia nel tempo, sia nella colpa, dall'atto in s\u00e9, ma le conseguenze li colpiranno comunque. Esempi di ci\u00f2 si possono trovare in \"I Topi nel Muro\", \"La paura in agguato\", \"Arthur Jermyn\", \"L'alchimista\", \"La maschera di Innsmouth\" e \"Il caso di Charles Dexter Ward\". Un esempio di crimine che Lovecraft considera sufficientemente odioso da generare tali conseguenze \u00e8 il cannibalismo (\"Un'Illustrazione e una vecchia casa\", e \"I Topi nel muro\").\nStrettamente legato al tema precedente \u00e8 il pessimismo cupo e angoscioso che permea tutta l'opera di Lovecraft. Nella sua concezione, definita cosmicismo, gli esseri umani sono, nella scacchiera dell'universo, pedine insignificanti sovrastate da potenze sconosciute e terribili. Lovecraft sdegn\u00f2 in modo pressoch\u00e9 sistematico ogni forma di \"lieto fine\"; non a caso, nelle sue storie i protagonisti sono spesso antieroi che vanno incontro a una fine tragica o appaiono solo come spettatori di vicende terrificanti, il cui esito non sono assolutamente in grado di modificare.\nIn una lettera a Natalie H. Wooley del 1933 Lovecraft esprime pessimismo nei confronti della possibilit\u00e0 di contatti con altre razze aliene (che, in caso di esistenza, ipotizza potrebbero essere estremamente differenti da quella umana), al contrario della letteratura fantascientifica del tempo che li proponeva ottimisticamente come vicini e possibili.\nLa civilt\u00e0 e il genere umano.\nLovecraft, influenzato dalle idee di Oswald Spengler e di Friedrich Nietzsche, spesso affronta l'idea della civilt\u00e0 che combatte con elementi barbarici e primitivi. In qualche racconto questa lotta si manifesta a livello individuale; molti dei suoi protagonisti sono uomini acculturati, di istruzione elevata, che vengono progressivamente corrotti da influenze malvagie. In questi racconti la \"maledizione\" \u00e8 spesso ereditaria, sia a causa di ibridazioni con creature non-umane (\"La verit\u00e0 sul defunto Arthur Germyn e la sua famiglia\" (1920), \"L'ombra su Innsmouth\" (1931)), sia attraverso un'influenza magica diretta (\"Il caso di Charles Dexter Ward\").\nIl degrado fisico spesso si accompagna al degrado psicologico. Quest'attenzione al tema del \"sangue corrotto\" potrebbe essere stata influenzata dalla storia famigliare di Lovecraft: si ricordi che il padre dello scrittore mor\u00ec di sifilide. In altri racconti un'intera societ\u00e0 \u00e8 minacciata dalla barbarie che qualche volta si manifesta come minaccia esterna con una razza civilizzata distrutta in una guerra (\"La stella polare\"). Altre volte un isolato avamposto dell'umanit\u00e0 cade nella decadenza e nell'atavismo senza interventi esterni (\"La paura in agguato\"). Pi\u00f9 spesso i racconti descrivono una civilt\u00e0 che viene gradualmente minata alle sue basi da una malevola classe inferiore influenzata da esseri inumani.\nGli esseri dei miti lovecraftiani spesso hanno servitori umani (o quasi umani). Cthulhu, ad esempio, viene venerato, pur con nomi diversi, in alcuni culti diffusi presso gli eschimesi della Groenlandia e in Louisiana da seguaci della religione \"vud\u00f9\", ma anche in molte altre parti del mondo. Questi seguaci servono spesso a Lovecraft come accorgimenti narrativi. Molti esseri dei Miti sono troppo potenti per essere sconfitti da esseri umani e solo la loro vista risulta essere talmente terrificante da generare un'immediata pazzia. Poich\u00e9 i suoi personaggi hanno a che fare con esseri di questo genere, Lovecraft ha bisogno di fornire gli elementi per comprendere il racconto e creare tensione senza che la narrazione finisca prematuramente. I servitori umani consentono di rivelare informazioni sui loro \"dei\", anche se in forma edulcorata, e rendono anche possibile l'ottenimento da parte dei protagonisti di temporanee vittorie. Lovecraft, come i suoi contemporanei, considerava i \"selvaggi\" come pi\u00f9 vicini alla natura; ci\u00f2 significava, nel suo caso, essere pi\u00f9 vicini a Cthulhu.\nIl tema del razzismo.\nIl razzismo \u00e8 uno degli aspetti pi\u00f9 controversi delle opere di Lovecraft; come altri autori del tempo, lo scrittore di Providence spesso associa le caratteristiche di virt\u00f9, intelligenza, elevato status sociale, civilt\u00e0 e razionalit\u00e0 agli anglosassoni e in generale ai bianchi, che pone in contrasto con la corruzione, l'inferiorit\u00e0 intellettuale, la mancanza di civilt\u00e0 e l'irrazionalit\u00e0 di personaggi appartenenti a una classe inferiore, razzialmente impuri (tra cui mette in parte anche gli ebrei), di etnia non europea e di pelle scura che spesso ricoprono il ruolo di antagonisti. Alcune delle posizioni razziste pi\u00f9 esplicite si possono riscontrare nelle sue opere poetiche, ma anche nella sua corrispondenza privata, in particolare \"On the Creation of Niggers\" (\"Sulla Creazione dei negri\") e \"New England Fallen\" (\"La Nuova Inghilterra caduta\"), entrambe del 1912. Nella prima, in particolare, Lovecraft porta il suo razzismo alle estreme conseguenze, caratterizzando esplicitamente le persone di colore come sub-umane:\nNei suoi scritti e nella vita personale ha spesso sostenuto una decisa preservazione della razza e della cultura dei vari popoli. Infatti, leggendo le opere di Lovecraft, il suo atteggiamento razziale \u00e8 stato visto pi\u00f9 come culturale che biologico, mostrando simpatia per coloro che hanno assimilato la cultura occidentale.\nLe idee di Lovecraft sulle razze riflettono un sentimento comune nella sua epoca: la segregazione razziale era sancita dalla legge nella gran parte degli Stati Uniti e in molti Stati erano state emesse leggi eugenetiche volte a proibire la \"corruzione della razza\", cosa del resto comune anche in molte nazioni europee. Il pensiero razzista era particolarmente diffuso nella societ\u00e0 del New England, regione degli Stati Uniti in cui viveva Lovecraft.\nDichiaratamente anglofilo, Lovecraft considerava la cultura inglese come l'apice della civilt\u00e0, mentre guardava alla cultura statunitense come una sorta di derivazione inferiore di quella della madrepatria. L'amore per la storia e la cultura inglese \u00e8 un tema ricorrente nell'opera di Lovecraft (il personaggio del re Kuranes nel romanzo \"La ricerca fantastica dell'ignoto Kadath\", ad esempio, esprime nostalgia per l'Inghilterra). Lo scrittore di Providence non si considerava nemmeno americano, ma inglese: secondo lui, la guerra di secessione delle colonie americane dal Regno Unito non avrebbe mai dovuto verificarsi. Le idee di Lovecraft sull'eugenetica vengono spesso estese ai suoi personaggi di razza bianca; infatti, l'autore mostra simpatia per i personaggi di razza caucasica e di cultura europea. L'io narrante di \"Aria fredda\" mostra disprezzo per gli ispanici di modesta estrazione sociale che compongono il suo vicinato, ma tratta con rispetto il ricco e aristocratico dottor Mu\u00f1oz, di origine celtico-iberica, che descrive come un \"uomo di buoni natali, colto e acuto\".\nL'io narrante di racconti come \"La strada\", \"Herbert West rianimatore\", \"Il richiamo di Cthulhu\", \"L'ombra su Innsmouth\", \"Orrore a Red Hook\", esprime sentimenti che possono essere definiti ostili verso gli ebrei. Ciononostante, Lovecraft spos\u00f2 una donna di famiglia ucraino-ebraica, Sonia Greene; essa afferm\u00f2 di aver pi\u00f9 volte ricordato allo scrittore le sue origini quando questi si lasciava andare a considerazioni antisemite. \"Ogni volta che ci trovavamo in mezzo alla folla multietnica che caratterizza New York\" scrisse la Greene dopo il divorzio da Lovecraft, \"\"\"Howard diventava livido di rabbia. Sembrava quasi impazzito\". \nSecondo lo studioso lovecraftiano Giuseppe Lippi, l'innegabile razzismo di Lovecraft non \u00e8 tuttavia cos\u00ec univoco e presenta aspetti contraddittori, come il matrimonio con la Greene o l'amicizia con Samuel Loveman, poeta di origine ebraica, e sarebbe stato una sorta di fobia; il suo \"orrore verso gli stranieri\" sarebbe stato soprattutto un \"mezzo di difesa\" trovante sbocco nei suoi \"incubi letterari\". \nTuttavia, secondo il suo biografo L. Sprague de Camp, Lovecraft reag\u00ec con orrore alle notizie delle violenze antisemite nella Germania nazista precedenti alla seconda guerra mondiale e questo sembra suggerire che l'autore di Providence si sarebbe opposto nella realt\u00e0 politica all'idea di eliminare violentemente e definitivamente quelle che riteneva essere \"razze inferiori\".\nTra vari scritti e lettere, troviamo sfoghi violenti come quando, dopo una visita nel 1922, parlava di Chinatown come di \u00abun immondezzaio\u00bb pieno di \u00absuini dai formicolanti movimenti istintuali che nemmeno un biologo di rango sarebbe in grado di prevedere... un guazzabuglio bastardo di carni meticce in stufa senza intelletto, repellenti all'occhio, al naso e all'immaginazione... possa Dio spedirci una misericordiosa ventata di cianogeno che asfissi quell'aborto gigante e ripulisca quel posto ponendo fine alle sue pene\u00bb. Nelle sue lettere e nei racconti si ritrovano riferimenti al pericolo giallo, la paura che le persone asiatiche possano invadere l'Occidente e ottenere il dominio del mondo, ad esempio nell\"Orrore a Red Hook\" (1927), dove \"immigrati dagli occhi a mandorla praticano riti innominabili in onore degli dei pagani alla luce della Luna\", e \"Lui\" (1925), dove al protagonista viene dato un assaggio del futuro: gli \"uomini gialli\" hanno conquistato il mondo, e ora ballano ai loro tamburi sulle rovine dell'uomo bianco.\nNel suo libro \"H. P. Lovecraft: contro il mondo, contro la vita\", Michel Houellebecq sostiene che sia proprio l'\"odio razziale\" a fornire la forza emotiva e l'ispirazione alla maggior parte delle pi\u00f9 grandi opere di Lovecraft. Alcuni ricercatori fanno inoltre notare che le sue opinioni in materia non cambiarono nemmeno dopo le scoperte scientifiche e sociali dell'epoca. \nIl razzismo \u00e8 uno dei punti sui quali si sono focalizzati gli sforzi interpretativi degli studiosi di Lovecraft. S. T. Joshi, uno dei principali esperti di Lovecraft, fa notare che \"Non c'\u00e8 modo di negare il razzismo di Lovecraft n\u00e9 lo si pu\u00f2 etichettare come \"tipico della sua epoca\", perch\u00e9 \u00e8 evidente che egli espresse questa posizione in maniera molto pi\u00f9 pronunciata (anche se di solito non nelle opere pubblicate) rispetto a molti suoi contemporanei. Sarebbe sciocco negare che il razzismo entri nella sua opera.\" Joshi sottolinea inoltre come il razzismo sia stato praticamente l'unico aspetto del pensiero di Lovecraft rimasto invariato nel corso di tutta la sua vita, mentre lo scrittore di Providence non esit\u00f2 a modificare le sue concezioni religiose, politiche, economiche ed estetiche a seconda delle nuove informazioni e idee con le quali venne a contatto. \nSolo in una lettera degli ultimi anni ha un parziale ripensamento su una parte del razzismo, forse per influsso del suo matrimonio finito con quella che comunque fu l'unica donna per lui, l'ebrea Sonia Greene, e l'ammirazione che Lovecraft nutriva per Franklin Delano Roosevelt; in tale missiva isolata definisce il razzismo come \"\"\"un errore giovanile da parte di uno che conosceva il mondo troppo poco\".\nLe donne e la sessualit\u00e0.\nLe donne nell'opera di Lovecraft sono piuttosto rare e non ricoprono quasi mai ruoli positivi. I pochi personaggi femminili importanti nei suoi racconti, come Asenath Waite nella \"Cosa sulla soglia\" e Lavinia Whateley nell\"Orrore di Dunwich\", sono senza eccezione servitrici di forze sinistre. L'elemento romantico \u00e8 virtualmente assente nella sua opera e dove si affaccia il tema dell'amore, di solito si tratta di un amore platonico (ad esempio nell\"Albero\"). I personaggi di Lovecraft vivono in un mondo dove la sessualit\u00e0 ha connotazioni negative. Il rapporto sessuale genera esseri meno che umani (nell\"Orrore di Dunwich\"). Comunque, nella sua vita privata, l'autore non era disinteressato oppure ostile alla sessualit\u00e0 come sostenuto da alcuni autori, almeno secondo quanto si evince dalle memorie della moglie Sonia Greene.\nTra l'altro Lovecraft afferma in una lettera privata, indirizzata a una delle numerose intellettuali con cui intratteneva un rapporto di amicizia, che la discriminazione delle donne \u00e8 una superstizione \"orientale\", di cui gli \"ariani\" dovrebbero sbarazzarsi. A parte l'evidente razzismo, \u00e8 chiaro che la lettera esclude, almeno a livello conscio, la misoginia, nonostante che, ad esempio, il primo contatto con l'universo femminile per Lovecraft sia stata la madre, mentalmente malata. Lo studioso S. T. Joshi ricorda la quasi decennale corrispondenza che l'autore di Providence ebbe con Elizabeth Toldridge, aspirante poetessa, costretta nella sua casa di Washington dall'invalidit\u00e0.\nLa religione e il sogno.\nPer quanto riguarda la tematica religiosa, sebbene Lovecraft si dichiarasse molto vicino all'ateismo, nella sua narrativa il tema del misoteismo (\"odio nei confronti della divinit\u00e0\") era ricorrente; infatti, in molte opere di Lovecraft vi sono eventi e personaggi che non credono a un amore o a una protezione divina. I suoi scenari sono governati da diversi pantheon di divinit\u00e0 distinte, che sono indifferenti o attivamente ostili all'umanit\u00e0, in contrasto a quanto si trova nella \"Genesi\" e nelle storie della creazione di altre religioni.\nI personaggi protagonisti sono spesso uomini istruiti che prediligono le ragioni delle scienze fisiche su quelle delle sacre scritture. In \"Herbert West\u2013Reanimator\" riflette sull'ateismo comune nei circoli accademici. Anche in \"Attraverso le porte della chiave d'argento\", il personaggio di Randolph Carter tenta, dopo aver perso la possibilit\u00e0 di sognare, di cercare conforto nella religione, in particolare nella chiesa congregazionale, ma non lo trova e perde in ultima analisi, la fede.\nLo stesso tema del sogno \u00e8 ricorrente nelle opere di Lovecraft; infatti, in numerosi suoi testi, la dimensione onirica assume un ruolo fondamentale, dalle visioni dei personaggi di \"Oltre il muro del sonno\", \"Polaris\" e \"Hypnos\" ai sogni strani e sgradevoli del narratore di \"Dagon\", dagli incubi collettivi de \"Il richiamo di Cthulhu\" a quelli angoscianti di Walter Gilman nella \"Casa delle streghe\". D'altronde, non di rado per Lovecraft i suoi sogni rappresentavano lo spunto di partenza per scrivere una nuova opera. Un esempio di racconto ispirato da un sogno \u00e8 \"La dichiarazione di Randolph Carter\", che, come Lovecraft scrisse a Galpin, si basava su un incubo in cui lo scrittore e l'amico Samuel Loveman rinvenivano un'antica tomba.\nIl pensiero.\nLovecraft, come altri autori del suo tempo, presenta nei suoi racconti tematiche e idee ampiamente diffuse e accettate nell'allora mondo intellettuale e politico (come il razzismo), sia tra i Democratici sia tra i Repubblicani, ma che nei decenni successivi hanno assunto una valenza negativa o legata esclusivamente a posizioni ideologiche ultra-conservatrici. Lo stesso scrittore, in diverse sue lettere, parla delle proprie idee politiche e di come queste si siano evolute nel tempo, oltre a commentare la situazione sociale del suo tempo. Naturalmente, essendo differenti i destinatari delle missive e il loro rapporto con lo scrittore di Providence, le sue opinioni erano espresse di volta in volta pi\u00f9 o meno esplicitamente e pi\u00f9 o meno approfonditamente.\nLa politica e la visione storica.\nDa un punto di vista politico Lovecraft, che proveniva da una famiglia di fede repubblicana, dopo una giovent\u00f9 in cui esprimeva idee conservatrici (principalmente per l'influenza dell'ambiente familiare e dei suoi studi), si \u00e8 schierato sia con i Democratici, sia con l'ala progressista dei Repubblicani. Tra i motivi di questo cambio di posizione, per ammissione dello stesso, l'aver visto le conseguenze della crisi che aveva colpito gli Stati Uniti a cavallo tra la fine degli anni venti e i primi anni trenta.\nPrima di quel periodo, negli epistolari pubblicati, presenta soventemente un sentimento anticomunista, per esempio nella lettera a Elizabeth Toldridge del 10 giugno 1929, commenta la vittoria del Partito Laburista nelle elezioni britanniche del 1929 affermando che \"\u00e8 certo deprimente assistere al trionfo di un gruppo che combatte l'ordine da cui \u00e8 scaturita la nostra civilt\u00e0, caratterizzata da costumi squisiti e signorili\"; ritenne tuttavia che il laburismo inglese fosse lontano da \"tentazioni bolsceviche\" e che se da una parte i laburisti avrebbero modificato l'Inghilterra, dall'altra la stessa cultura tradizionale inglese avrebbe positivamente modificato i laburisti.\nNelle elezioni presidenziali del novembre 1932 Lovecraft vot\u00f2 per il democratico Franklin Delano Roosevelt (poi eletto con il 57,4% dei voti popolari), sostenendo successivamente il New Deal. Nella lettera a J. Vernon Shea del 22 dicembre 1932, Lovecraft comment\u00f2 il risultato di queste elezioni, sostenendo che dare il voto a candidati minori (nel caso Norman Thomas del Partito Socialista d'America, preferito dall'interlocutore, che raccolse solo il 2,2% dei voti), avrebbe potuto portare indirettamente alla vittoria del candidato maggiore che meno si preferisce (\"Il buon senso ci dice che solo i grandi nomi possono spuntarla\"). Nella lettera afferma tuttavia che:\nribadendo nuovamente la necessit\u00e0 di una nuova regolamentazione che tenesse conto delle modifiche apportate dalla meccanizzazione al mondo del lavoro.\nIl 27 novembre 1933 scrive una missiva a Natalie H. Wooley in cui afferma di ritenere il mondo occidentale destinato al declino, concordando con le tesi de \"Il tramonto dell'Occidente\" di Oswald Spengler, e di considerare l'epoca pi\u00f9 civile del mondo \"l'Atene di Pericle, intorno al 450 a.C.\". Nella stessa lettera d\u00e0 una visione pessimistica del futuro della civilt\u00e0 umana, ritenendo che la guerra e le altre situazioni negative siano frutto di \"pulsioni umane permanenti e non sradicabili\" e che al limite sar\u00e0 possibile, tramite \"ingegno e senso comune\", ridurre solamente \"il numero dei grandi conflitti armati ed esercitare un maggior controllo sul ladrocinio perpetrato a livello politico\".\nLovecraft e il fascismo.\nPer buona parte della sua vita la sua idea di governo ideale era rappresentata da una nazione guidata da un'\u00e9lite illuminata, che fosse in grado di tenere vive le tradizioni culturali, ma soprattutto di garantire il benessere anche alle classi meno elevate, permettendo loro di lavorare e quindi di guadagnare abbastanza per vivere degnamente. Idea di governo che era quindi contrapposta al modus operandi dei capitalisti statunitensi, i quali, secondo la visione dello scrittore, si arricchivano e accumulavano profitti tramite la meccanizzazione, che invece portava disoccupazione e di conseguenza povert\u00e0. Questa tipologia amministrativa auspicata era spesso da lui identificata con una forma di governo \"fascista\" con influenze socialiste. \nIn una lettera del 16 maggio 1935, indirizzata al signor Bantz, Lovecraft conferma di preferire, come \"unica forma di governo destinata a durare nel futuro\", un modello ispirato sia al fascismo sia al socialismo, affermando altres\u00ec di essere interessato al pensiero politico di Robert M. La Follette e dei suoi prosecutori. La Follette era un politico repubblicano, appoggiato per\u00f2 da diversi partiti e movimenti di centro-sinistra, che era stato governatore del Wisconsin tra il 1901 e il 1906 e, successivamente, senatore tra il 1906 e il 1925, e deceduto nel 1925. La sua opera politica era stata proseguita per diversi anni dalla moglie Belle Case La Follette (avvocata attivista e sostenitrice del suffragio femminile) e dai figli Robert M. La Follette Jr. (che sar\u00e0 senatore) e Philip La Follette (come il padre governatore del Wisconsin). Nella stessa lettera fa un'analisi dei due principali schieramenti politici nazionali statunitensi: il Partito Repubblicano, pur essendo quello di riferimento per la sua famiglia, \u00e8 ritenuto ormai inadatto a governare il paese del futuro, mentre i Democratici, in quanto portatori di novit\u00e0, avrebbero maggiori possibilit\u00e0 di migliorare le condizioni del paese.\nPochi giorni dopo, il 19 maggio 1935, in una lettera indirizzata a Woodburn Harris, Lovecraft prese posizione contro gli eccessi del capitalismo, arrivando ad auspicare la nazionalizzazione delle grandi industrie. Nella sua tesi ipotizza che, una volta preso questo provvedimento e garantita la possibilit\u00e0 di occupazione per tutti i lavoratori, ci possano poi essere governi socialisti \"aperti e intelligenti\", ma che questi si dovrebbero tenere ben lontani dalle \"barbarie, dall'ignoranza, dalla falsa scienza e dai valori grottescamente capovolti dei comunisti marxiani ortodossi\":\nNella lettera del 2 giugno 1935, indirizzata a Elizabeth Toldridge, torna sulla sua teoria in base alla quale per uscire dalla situazione di crisi \u00e8 necessaria una guida illuminata, in questo caso dei \"liberali del Nord\" che, contrastando \"i plutocrati riluttanti\", possano dar vita alle riforme necessarie, senza cedere a tentazioni rivoluzionarie bolsceviche. Al contrario del passato, anche recente, in questa missiva il suo timore per un rischio di una svolta comunista (o nazista) negli Stati Uniti sembra minore: \"Non credo che violenti sistemi europei come il bolscevismo e il nazismo abbiano la minima possibilit\u00e0 di attecchire qui. Nessun gruppo abbastanza importante, in Inghilterra o in America, vuole ci\u00f2 che offrono quei sistemi o crede negli assunti su cui si basano\".\nNella lettera a Catherine L. Moore del 19 giugno 1936 Lovecraft descrive quelli che secondo lui sono gli errori del \"comunismo marxiano ortodosso\": la fallacia della filosofia proposta (\"si affida a valori falsi e artificiali, postula legami e interazioni inesistenti fra campi molto diversi dell'attivit\u00e0 umana\"), il fatto di voler applicare \"obiettivi estremi e mondiali\" indistintamente a razze e culture differenti e l'incoraggiare metodi \"violenti, illiberali, arbitrari, intellettualmente disonesti e irresponsabilmente distruttivi\". Detto questo, lo scrittore si definisce vicino alla posizione del fabianesimo, preferendo l'introduzione graduale di idee e progetti progressisti nei programmi di governo. Lovecraft afferma che \"Se il partito socialista di Thomas [...] avesse una remota possibilit\u00e0 di vincere le elezioni, io raccomanderei di votarlo. Ma poich\u00e9 questa possibilit\u00e0 non esiste, sostengo che tutti i voti progressisti debbano andare a qualunque partito potenzialmente eleggibile\"; questo dovrebbe inserire nei suoi programmi progetti a favore della \"pianificazione economica, della previdenza sociale e della nazionalizzazione delle grandi risorse e dei grandi mezzi di produzione\", ribadendo quindi il suo appoggio al New Deal e alla filosofia di La Follette (che afferma avrebbe votato se avesse avuto diffusione nazionale). Lovecraft prevede quindi che \"I capitalisti si renderanno conto che il loro sistema non godr\u00e0 pi\u00f9 dell'appoggio pubblico, i criteri amministrativi miglioreranno e gli esperti al loro servizio potranno finalmente lavorare per scopi socialmente costruttivi\" e che, se la situazione non avesse avuto una svolta violenta, nell'arco di 50/100 anni sarebbero avvenute riforme sociali graduali non violente (contrapposte a quelle russe).\nPochi giorni dopo, in una lettera a J.K. Plaisier (8 luglio 1936) descrive esplicitamente i motivi per il suo cambio di idee politiche, dagli inizi come un \"Tory per ragioni tradizionali e per amore dell'antichit\u00e0, ma anche perch\u00e9 non avevo mai riflettuto sui problemi sociali e del lavoro\", al cambio di opinioni post-1929 dovuto al \"riesaminare i fatti della storia da un punto di vista non sentimentale, ma anzi di analisi scientifica\", la dura critica alle sue posizioni precedenti (\"Non \u00e8 passato molto prima che mi rendessi conto di essere stato un imbecille\"), il conseguente rifiuto del sistema capitalista che \"accumula ricchezza nelle mani di pochi e impoverisce il grosso della popolazione\", per arrivare a un'apertura sempre maggiore nei confronti delle idee della sinistra, seppur \"rifiutando totalmente i dogmi del marxismo vero e proprio, che sono basati su precisi errori scientifici e filosofici\".\nLovecraft e il marxismo.\nIn una lettera a Kenneth Sterling, del 16 settembre 1936, afferma di aver letto anni prima il Manifesto del Partito Comunista, in un periodo in cui era \"totalmente contrario\" alle idee marxiste, ma di avervi comunque trovato diversi argomenti interessanti. Al momento in cui scrive Lovecraft ritiene invece che:\nLovecraft paragona Marx a Sigmund Freud e Charles Darwin, ritenendo che il marxismo, come la psicanalisi e l'evoluzione, sia basato su scoperte importanti, ma abbia alcuni errori di base dovuti sia all'impostazione mentale dei loro autori (impostazione frutto del tempo e della societ\u00e0 in cui le teorie sono state elaborate), sia all'ovvia ignoranza delle successive evoluzioni sociali e scientifiche. L'applicazione pratica rigorosa del marxismo sarebbe quindi doppiamente sbagliata, sia perch\u00e9 troppo rigida e non correlata alle tradizioni e culture delle varie popolazioni, sia perch\u00e9 basata su una teoria iniziale non aggiornata e corretta. Lo scrittore ipotizza quindi per gli Stati Uniti (e per altri paesi occidentali), nell'ipotesi migliore, una terza via rispetto al comunismo di stampo sovietico e al \"fascismo\" (in senso lato, inteso come termine indicante una forma di governo autoritaria), basata su un'applicazione di un socialismo pi\u00f9 moderato. Nell'ipotesi peggiore, invece, gli attriti sociali sarebbero sfociati in azioni violente e da l\u00ec probabilmente nel comunismo. Per quello che riguarda gli USA ritieneva che la strada fosse resa pi\u00f9 difficile, rispetto alla situazione inglese e nordeuropea, a causa della storia recente del paese, basata su una colonizzazione del continente che esaltava \"il profitto individuale fino a estremi grotteschi\", ma riteneva anche che questi ideali fossero ormai in fase di attenuazione.\nProblemi sociali.\nNella lettera a Toldridge del giugno 1929 prende posizione contro l'avanzata della societ\u00e0 tecnologica, contro il capitalismo spinto che si stava diffondendo negli Stati Uniti e contro l'\"invecchiamento culturale della nazione\", ritenendo questi (e non l'avanzata del laburismo) cause prime della distruzione del \"vecchio, amato ordine semi-feudale\", per concludere che:\nNella lettera a Robert Ervin Howard del 16 agosto 1932, partendo da una discussione sugli alcolici (era l'ultimo periodo del proibizionismo) e sull'uso che ne facevano le classi lavoratrici, Lovecraft ipotizza che ci possano essere industriali interessati ad \"avvelenarle per impedire loro di pensare, organizzarsi ed esercitare pressione politica\" e a proposito di questo disse:\nElitismo, anticapitalismo e fascismo.\nLo scrittore tuttavia non riteneva che le modifiche sociali da lui auspicate potessero essere frutto di \"progettazione da parte degli strati sociali pi\u00f9 bassi\", che si trovavano in una situazione in cui la progressiva meccanizzazione creava un aumento della disoccupazione e un peggioramento del benessere dei lavoratori, bens\u00ec dalla forza intimidatoria relativa al rischio di una loro rivolta:\nSecondo Lovecraft, gli industriali e le classi dirigenti, nel timore di una rivoluzione che potesse far nascere uno Stato socialista di stampo sovietico o una situazione di anarchia (assenza di Stato), avrebbero allora appoggiato un governo di tipo fascista in grado di garantire una migliore condizione di vita delle classi inferiori, grazie a una pi\u00f9 equa ripartizione dei profitti, garantendo quindi l'ordine sociale. Il curatore dell'edizione italiana dell'epistolario, Giuseppe Lippi, fa notare nelle note a corredo della lettera indirizzata a Robert Ervin Howard del 16 agosto 1932, che Lovecraft, apparentemente ispirandosi alla prima ideologia anticapitalista del fascismo italiano mussoliniano, sembra per\u00f2 ignorare i forti legami che questo aveva con il mondo capitalista una volta divenuto un regime.. Anche S. T. Joshi, uno dei principali esperti della vita e delle opere di Lovecraft, ricorda che quando lo scrittore di Providence valut\u00f2 favorevolmente la presa di potere di Mussolini in Italia, probabilmente conosceva ben poco delle forze politiche e dei fenomeni sociali che avevano portato all'ascesa del fascismo, ma era invece molto attratto dalla figura di un capo di Stato forte che avrebbe potuto, dal suo punto di vista, garantire migliori condizioni di vita alla popolazione.\nTesi simili sono ribadite anche nella lettera indirizzata ad Alfred Galpin alcuni mesi dopo, il 27 ottobre 1932: Lovecraft, nell'evidenziare nuovamente che la progressiva meccanizzazione del lavoro avrebbe fatto aumentare la disoccupazione e la povert\u00e0, finendo per causare una rivoluzione, e ritenendo \"sia la democrazia sia il comunismo pericolosi per la civilt\u00e0 occidentale\", torna a sostenere la necessit\u00e0 di uno Stato fascista a guida oligarchica che, tramite il controllo dell'industria, assicuri a tutti un sistema pensionistico, definito \"panem et circenses\", o la possibilit\u00e0 di lavorare (seppur per un numero minore di ore), in modo da evitare la degenerazione della situazione. Questo sistema, secondo la tesi dello scrittore, avrebbe da una parte aiutato \"le masse turbolente a spese dei super ricchi\", e dall'altra avrebbe comunque permesso di avere una \"piccola e colta classe dirigente (non plutocratica per\u00f2) che sia sostanzialmente ereditaria, anche se col tempo potr\u00e0 allargarsi agli individui che assurgano allo stesso livello culturale\".\nIn una lettera a Edgar Hoffmann Price del 29 luglio, parlando di questioni inerenti alle ristampe della rivista Weird Tales e la necessit\u00e0 o meno di retribuire gli autori per queste, Lovecraft imposta un discorso pi\u00f9 ampio, in cui afferma di non condividere sistemi economici che, di fronte a una consistente domanda, diminuiscano artificiosamente l'offerta solo per poter aumentare i profitti.\nIn una lettera a Howard dell'aprile 1934, Lovecraft valuta l'opportunit\u00e0 di revisionare la Costituzione degli Stati Uniti d'America, ritenuta ormai inadeguata in alcune tematiche: \"\u00c8 pi\u00f9 importante ridare potere d'acquisto ai salari della gente che seguire alla lettera una serie di precetti, oggi irrilevanti, concepiti centoquarantacinque anni fa in un mondo scomparso\". Le modifiche, in chiave anti-liberista e che lo scrittore prevede verrebbero fortemente osteggiate, dovrebbero garantire un maggiore controllo dello Stato nei settori produttivi, ripristinando cos\u00ec una migliore condizione di vita per la popolazione.\nIl razzismo.\nAnche relativamente al razzismo lo scrittore vedr\u00e0 le proprie posizioni evolversi negli anni.\nNei testi pubblicati su \"The Conservative\", tra la seconda met\u00e0 degli anni dieci e i primi anni venti, Lovecraft esprime posizioni di appoggio all'idea della superiorit\u00e0 dell'etnia caucasia sulle altre e di stima verso la prima incarnazione del Ku Klux Klan che, secondo lui, aveva evitato il crollo sociale nelle nazioni dell'ex blocco confederato dopo la fine della guerra di secessione.\nIn una lettera destinata al suo amico James Ferdinand Morton Jr. del gennaio 1931 afferma che il problema dei neri \u00e8 \"doppio\": da una parte ritiene che questi siano largamente inferiori ai bianchi e che questa sia una condizione confermata dalla scienza (\"Non ci pu\u00f2 essere alcun dubbio su questo tra i biologi contemporanei e non sentimentali - eminenti europei per i quali il problema del pregiudizio non esiste.\"), dall'altra che, se anche fossero equivalenti ai bianchi, due razze molto diverse non potrebbero comunque coesistere senza attriti nello stesso territorio, perlomeno fino a quando non si fossero \"imbastardite\":\nportando poi l'esempio di quanto anche un Yankee si sentirebbe un \"pesce fuor d'acqua\" in mezzo ad un gruppo di giapponesi acculturati e a lui superiori e viceversa. Sempre secondo lo scrittore una convivenza forzata tra due culture e razze diverse, in linea teorica causerebbe un imbastardimento che tenderebbe nel tempo (secoli) a generare un punto di equilibrio in una nuova forma culturale e razziale omogenea, molto differente per\u00f2 da quelle di origine; secondo lui tuttavia nessuna persona normale rinuncerebbe alla propria identit\u00e0 culturale in nome dell'esistenza di una ipotetica futura nuova razza, in quando prioritaria sarebbe invece la ricerca della conservazione della propria situazione attuale.\nPur avendo letto con grandissimo interesse la traduzione inglese del \"Mein Kampf\", Lovecraft si descriver\u00e0 \"lontano dal nazismo\", e dir\u00e0 in una lettera dei primi anni trenta che Hitler \u00e8 un \"nevrotico\", ma anche \"lo so che \u00e8 un pagliaccio, ma per dio, se mi piace quel ragazzo!\". Secondo Lovecraft erano apprezzabili non tanto le posizioni estreme di Hitler sulla persecuzione della popolazione di origine ebraica, quanto la difesa della cultura tedesca dall'influenza della cultura ebraica che, secondo lui, si intravedeva nelle posizioni del politico nazista. Col passare del tempo per\u00f2 le citazioni di Hitler (il quale nel marzo del 1933 aveva ottenuto il pieno potere) andranno via via dirandandosi nei suoi scritti, fino a quasi scomparire negli ultimi mesi della sua vita.\nIn una lettera del 12 giugno 1933, sempre destinata a Morton, Lovecraft tratt\u00f2 il tema delle leggi razziali naziste (le prime erano state promulgate ad aprile) e della questione ebraica. Partendo da idee di superiorit\u00e0 della \"razza teutonica\" ed esprimendo fastidio per i molti immigrati stranieri giunti negli Stati Uniti, lo scrittore espresse il proprio razzismo in doppia versione, da una parte biologico (dove tra le razze inferiori inserisce quella \"negra o australoide\", mentre tra le evolute, oltre agli europei e ai loro discendenti americani, comprende anche \"la maggior parte degli ebrei e degli asiatici\"), per cui arriverebbe a giustificare differenti trattamenti legali in base agli antenati di una persona, e una culturale, in base al quale piccoli gruppi delle razze evolute possono inserirsi in gruppi differenti, a patto che rinuncino alle loro tradizioni culturali e si integrino completamente con lo stile di vita del popolo ospitante.\nL'inserimento di gruppi culturali minoritari, ma dalla forte identit\u00e0, in una cultura differente maggioritaria, per Lovecraft, rappresentava un pericolo per la purezza di quest'ultima, mentre l'omologazione alla cultura dominante del luogo rendeva i nuovi venuti eguali al resto della popolazione. In base a questo principio lo scrittore ritiene errata l'ideologia razzista a sfondo biologico di Hitler, sostenendo:\nSi tratta quindi di una forma di razzismo principalmente culturale. Lovecraft afferma che lo stesso tipo di difesa culturale dovrebbe valere a parti invertite, e che nel caso esistesse una nazione ebraica, eventualit\u00e0 ritenuta possibile dallo scrittore, questa avrebbe dovuto potersi proteggere dalle influenze degli ariani. Il vero motivo di contrasto con le popolazioni ebraiche, secondo lo scrittore, non \u00e8 quindi n\u00e9 biologico, n\u00e9 religioso, ma culturale, essendo \"il nostro un sistema di valori totalmente, inconciliabilmente diverso da quello ebraico\", nonostante il fatto che la diffusione del cristianesimo (che viene definito \"venti secoli di molle menzogna cristiana\" e viene considerato un qualcosa di estraneo, in quanto derivato dall'ebraismo, rispetto alla cultura occidentale nata su basi pagane), possa far pensare ad alcuni di condividere parte della cultura ebraica (\"che \u00e8 quella degli schiavi\", contrapposta al \"profondo, istintivo codice di valori\" proprio degli \"ariani e pagani\").\nIl 22 novembre 1934, in una missiva indirizzata a Natalie H. Wooley, torna sul tema del razzismo, sostenendo apertamente la tesi per cui le uniche differenze che portano l'essere umano ad appoggiare idee razziste sono culturali, portando come esempio ipotetico il caso di un neonato giapponese che, operato per assumere lineamenti occidentali e allevato in una famiglia americana, secondo lo scrittore arrivato all'et\u00e0 adulta sarebbe pressoch\u00e9 indistinguibile, dal punto di vista del comportamento e degli istinti, dagli altri giovani statunitensi \"di pura razza nordica\".\nNella gi\u00e0 citata lettera a Kenneth Sterling del 16 settembre 1936, Lovecraft parla dei \"fondamentalisti arretrati del Ku Klux Klan &amp; della Legione Nera\", elencandoli tra le forze reazionarie presenti negli Stati Uniti che potevano opporsi a una svolta sociale del governo di Roosevelt.\nOpere.\nI titoli delle opere riportate in questa sezione sono tratti da .\nRevisioni e collaborazioni.\nSpinto dalle difficolt\u00e0 economiche, Lovecraft lavor\u00f2 spesso come ghostwriter scrivendo in questa veste circa il 30% della sua narrativa. In alcuni casi il lavoro dello scrittore di Providence si limitava a una semplice revisione del materiale preparato dall'autore \"ufficiale\"; in altri casi, a Lovecraft venivano forniti soltanto un'idea di base o un canovaccio, a partire dai quali elaborava l'intera storia. In effetti, in molte \"revisioni\" \u00e8 possibile riconoscere non solo la prosa, ma anche le tematiche dell'autore di Providence; interessanti sono inoltre le citazioni e le apparizioni delle creature e delle divinit\u00e0 del Ciclo di Cthulhu, come in \"Dagli eoni\", \"L'uomo di pietra\" e \"Il diario di Alonzo Typer\".\nSecondo lo studioso Giuseppe Lippi, l'attivit\u00e0 di Lovecraft come \"ghostwriter\", se da una parte lo port\u00f2 in quelle opere a una minore cura stilistica e a una maggiore ripetitivit\u00e0 nella struttura, dall'altra gli permise di scrivere pi\u00f9 liberamente di quanto non facesse nei suoi lavori ufficiali, superando il suo perfezionismo sotto certi aspetti paralizzante e la continua insoddisfazione che provava nei confronti delle proprie opere, e permettendogli di \"esplorare\" in modo pi\u00f9 sereno la mitologia da lui creata, in alcuni casi addirittura autoparodiandosi.\nIn concreto, le revisioni e le collaborazioni di Lovecraft possono essere distinte in quattro famiglie:\nRacconti giovanili.\nGi\u00e0 a cinque o sei anni Lovecraft cominci\u00f2 a vergare i suoi quaderni con storie ispirate al fantastico, all'orrido, a Edgar Allan Poe, Arthur Conan Doyle, Jules Verne e a \"Le mille e una notte\". Lovecraft continu\u00f2 a percorrere questa strada fino ai 18 anni compiuti, quando fu indotto a smettere dalla madre, che demoralizz\u00f2 a tal punto il figlio da fargli strappare, nel 1908, tutte le storie fino ad allora prodotte eccetto, non si sa per quale motivo, le seguenti:\nFrammenti incompiuti.\nDopo la morte di Lovecraft, August Derleth cominci\u00f2, a partire dal 1945, a pubblicare alcuni testi accompagnati, oltre che dalla sua, dalla firma di Lovecraft. Tale pratica suscit\u00f2 negli ex corrispondenti di Lovecraft l'inesatta convinzione che lo scrittore di Providence avesse lasciato, al momento della morte, una gran quantit\u00e0 di testi incompiuti. Derleth, dietro queste pressioni, dovette per\u00f2 rendere noto che i lavori erano in realt\u00e0 suoi, basandosi solamente su spunti narrativi forniti da Lovecraft nel corso della corrispondenza. I titoli dei racconti rimasti incompiuti sono:\nPoesia.\nDal 1908 al 1917 Lovecraft si dedic\u00f2 moltissimo alla poesia, bench\u00e9 egli stesso conferm\u00f2, come fecero poi altri critici letterari, che le sue opere erano di basso livello, semplici esercitazioni. Dei 200 componimenti attribuiti con certezza a Lovecraft, la maggior parte venne pubblicata su riviste dilettantistiche, mentre a livello professionale \"Weird Tales\" pubblic\u00f2 quindici sue liriche mentre era in vita e ventitr\u00e9 dopo la morte. Le poesie pi\u00f9 famose, peraltro di difficile datazione, sono:\nLa produzione epistolare.\nNel corso della sua vita, Lovecraft intrattenne rapporti epistolari con numerosi amici e scrittori del suo tempo. Stimato in circa lettere, alcune delle quali lunghe dalle 60 alle 70 pagine, l'epistolario di Lovecraft \u00e8 il pi\u00f9 vasto mai costruito, cresciuto al ritmo di 10-15 lettere al giorno. Al 2009 erano le lettere ancora esistenti. Attraverso consigli, incitamenti, e a volte riscritture complete di racconti, lo scrittore di Providence contribu\u00ec a formare personalit\u00e0 come Robert Bloch, August Derleth, Fritz Leiber, Frank Belknap Long, Henry Kuttner, Joseph Payne Brennan e Donald Wandrei. Altri suoi corrispondenti furono Jacques Bergier, Clark Ashton Smith, Robert Ervin Howard, Henry S. Whitehead, J. Vernon Shea, Carl Richard Jacobi, Harold Warner Munn e Seabury Quinn. Lovecraft scrisse anche a scrittori dilettanti appartenenti ai diversi circoli letterari in cui milit\u00f2 egli stesso, avendo con questi rapporti pi\u00f9 stretti rispetto ai futuri scrittori professionisti.\nDerleth, Wandrei e George Turner curarono inoltre l'epistolario di Lovecraft, impegnandosi in pi\u00f9 di venti anni di trascrizioni e raccolte di missive (solo quelle per cui venne autorizzata la cessione) archiviate in circa cartelle stipate negli archivi della casa editrice Arkham House, della John Hay Library di Providence e in archivi privati. Al 1992 le lettere non erano ancora state pubblicate tutte.\nCritica letteraria e saggistica.\nLovecraft si dedic\u00f2 anche alla critica letteraria. Nel saggio \"In difesa di Dagon\", scritto per difendere il suo racconto dai detrattori, l'autore di Providence distinse tre principali categorie nell'ambito della produzione letteraria: quella romantica, i cui sostenitori, sostiene, sono disposti anche ad accettare finzioni e falsit\u00e0 psicologiche purch\u00e9 il tutto rimanga in un contesto prosaico; quella realistica, che secondo Lovecraft ha il pregio di descrivere fedelmente la vita, ma ha come limite il rischio di cadere nello \"sgradevole e nel banale\"; e infine quella fantastica, l'unica in grado di soddisfare le aspirazioni e le esigenze della fantasia.\nIl lavoro di critica letteraria pi\u00f9 noto composto da Lovecraft \u00e8 probabilmente \"Supernatural Horror in Literature\", scritto tra il 1925 e il 1927, in cui esamina le radici del genere horror e fantastico. D'altronde, Lovecraft non si occup\u00f2 solo di letteratura fantastica: ad esempio, fu tra i primi a riconoscere l'importanza dell\"Ulisse\" di Joyce in America, dove l'opera venne inizialmente attaccata in quanto giudicata pornografica.\nSono inoltre frequenti anche nelle opere di narrativa di Lovecraft, a testimonianza della sua vasta cultura e dei suoi molteplici interessi, riferimenti a vari autori, nonch\u00e9 incisi su argomenti quali l'architettura, l'antropologia, la chimica, la geologia e l'astronomia (antica passione di Lovecraft).\nIl taccuino degli appunti.\nH. P. Lovecraft tenne, come altri scrittori, un taccuino degli appunti (\"Commonplace Book\") su cui scrivere idee e immaginazioni da trasformare, in futuro, in veri e propri racconti. L'originale \u00e8 custodito presso la John Hay Library di Providence.\nDato lo stato in cui versava il taccuino (segnato da cancellature, strappi, sostituzioni e aggiunte di pagine), Lovecraft nel 1934 decise di affidarlo a Robert H. Barlow in cambio di una copia scritta a macchina, che venne poi riconsegnata a Lovecraft il quale permise all'amico di tenersi l'originale, oltre a due copie in carta carbone. Il confronto tra l'originale e la copia dattiloscritta mostra varie modifiche fatte da Barlow (non si sa se con il benestare di Lovecraft o meno): quest'ultima infatti non include varie stringhe di testo cancellate da Lovecraft con un tratto di penna e ne esclude altre contrassegnate con una \"X\"; ci sono poi errori di interpretazione dovuti all'elaborata grafia di Lovecraft, e alcune date non corrispondono all'originale. In ogni caso Lovecraft ringrazi\u00f2 Barlow di averlo aiutato, e us\u00f2 i fogli bianchi in coda al libretto per vergare un altro anno di appunti.\nQuando lo scrittore di Providence mor\u00ec, nel 1937, Barlow divenne suo esecutore letterario e come tale entr\u00f2 in possesso del \"Commonplace Book\" dattiloscritto che aveva Lovecraft. Una volta corretti gli errori e aver integrato la sua \"vecchia\" copia, Barlow riusc\u00ec a stampare il taccuino grazie all'interesse di due tipografi di Lakeport (California), e la prima edizione vide la luce nell'estate del 1938, non senza omissioni ed errori di vario genere. Nel 1943 Derleth e Wandrei inserirono, basandosi sulla copia dattiloscritta una volta in possesso di Lovecraft, il \"Commonplace Book\" nel volume \"Beyond the Wall of Sleep\" (in un'ottica di ristampa delle opere di Lovecraft), non ripristinando n\u00e9 l'ordine delle voci n\u00e9 il testo completo, unendo inoltre voci diverse e introducendo alcune modifiche al testo di Lovecraft.\nLa prima versione filologicamente corretta del taccuino degli appunti di Lovecraft giunse solamente nel 1973, grazie al rinvenimento dell'originale alla John Hay Library di Providence. L'analista Kenneth W. Faig diffuse privatamente la sua edizione del taccuino con ripristinate tutte le voci originali, incluse quelle eliminate da Lovecraft con un segno della penna, e senza le interpretazioni di Barlow e Derleth. Al 2009 le edizioni totali in cui \u00e8 stato pubblicato il taccuino degli appunti di Lovecraft sono quattro: 1938, 1943, 1973 (diffusione privata) e 1987.\nLovecraft nella cultura di massa.\nDiversi elementi degli scritti di Howard Phillips Lovecraft, in particolare dei Miti di Cthulhu, sono stati spesso utilizzati nella cultura di massa come modelli stilistici per ambientazioni e per personaggi orribili o soprannaturali.\nMolti sono gli scrittori che hanno collaborato con Lovecraft, come Clark Ashton Smith, Robert Ervin Howard e Fritz Leiber, attingendo a loro volta alle sue opere. Stephen King e Neil Gaiman sono tra gli autori moderni pi\u00f9 influenzati dai racconti lovecraftiani. Anche alcuni fumetti hanno tratto ispirazione, seppur in minima parte o solo in alcuni numeri, dall'opera di Lovecraft, tra i quali \"Batman\", Dampyr, \"Djustine\", \"Dylan Dog\", \"M\u00e9tal Hurlant\", \"Martin Myst\u00e8re\", \"Soul Eater\" e \"Zagor\".\nTra le pellicole cinematografiche nelle quali compaiono riferimenti alle opere dello scrittore vi sono \"La citt\u00e0 dei mostri\", \"...E tu vivrai nel terrore! L'aldil\u00e0\", \"Paura nella citt\u00e0 dei morti viventi\", \"Re-Animator\", \"Jason va all'inferno\", \"Il seme della follia\" e \"Dagon - La mutazione del male\", oltre alla serie \"La casa\". Lovecraft viene citato e perfino \"rappresentato\" nel film di Pascal Laugier Ghostland (anche noto come \"incident in a ghostland\" - titolo italiano: \"la casa delle bambole\" - 2018, in cui Lovecraft \u00e8 in certo qualmodo il filo conduttore.) Anche alcune serie televisive contengono, in qualche episodio, riferimenti ai Miti di Cthulhu, tra le quali Rick and Morty, \"South Park\", \"Doctor Who\", \"Supernatural\" e \"Andromeda\".\nLa musica \u00e8 il campo che ha maggiormente risentito dell'opera di Lovecraft, dedicando album o singoli alle sue creature; tra i gruppi musicali, in particolare vicini al heavy metal, influenzati dallo scrittore vi sono Morbid Angel, Cradle of Filth, Black Sabbath, Iron Maiden, Metallica, Mercyful Fate, 1349, Therion, Nile, Blue \u00d6yster Cult, GWAR, Rage e il DJ/ Producer deadmau5 e gli italiani Eris Pluvia, e la band savonese DSA Commando. Due band hanno scelto di chiamarsi con il nome dell'artista di Providence, i H. P. Lovecraft e i Lovecraft.\nAnche giochi e videogiochi hanno tra le propriet\u00e0 caratteristiche elementi che richiamano la filosofia e l'universo lovecraftiano; tra questi vi sono \"Alone in the Dark\", ', ', ', \"Il richiamo di Cthulhu\", \"Delta Green\", ', \"The Witcher\", \"Silent Hill\", \"Darkest Dungeon\", \"Tales of Symphonia\", Alan Wake, Bloodborne, \"\", The Vanishing of Ethan Carter, Terraria, Conarium, World of Warcraft, The Sinking City, .\nAnche il settore fumetti \u00e8 in espansione. In molti hanno voluto rendere omaggio a Lovecraft con storie prese dai suoi racconti, come i fumetti di Alberto Breccia, o Alan Moore col suo \"Neonomicon\"; vi sono anche storie originali: il divertente \"Il giovane Lovecraft\" di Jos\u00e9 Oliver e Bartolo Torres, mentre guardando il panorama italiano, dal 2014 esiste \"Cthulhu Chronicles\", fumetto (inizialmente webcomic e ora stampato in cartaceo) ispirato alle novelle lovecraftiane dallo stile particolare, creato per essere fruibile a un pubblico pi\u00f9 vasto, riuscendo per\u00f2 a mantenere l'atmosfera inquietante e horror.\nA Lovecraft \u00e8 intitolato il cratere Lovecraft su Mercurio."}
{"id": "46463", "revid": "148107", "url": "https://it.wikipedia.org/wiki?curid=46463", "title": "Coppia di Cooper", "text": "Una coppia di Cooper, dal nome del fisico Leon Cooper, \u00e8 uno stato legato fra due elettroni (oppure anche fra due lacune) che si pu\u00f2 realizzare grazie all'intervento di una qualche interazione attrattiva, tale da vincere la forza elettrostatica repulsiva fra le due particelle. I due elettroni legati si comportano non pi\u00f9 come fermioni, ma come un bosone.\nLe coppie di Cooper sono alla base della spiegazione del fenomeno della superconduttivit\u00e0. Nella superconduttivit\u00e0 convenzionale, o superconduttivit\u00e0 BCS, l'interazione attrattiva fra i due elettroni \u00e8 data dallo scambio di un fonone. La teoria BCS della superconduttivit\u00e0 fu sviluppata da John Bardeen, John Schrieffer e Leon Cooper, che per tali studi vinsero il premio Nobel per la fisica nel 1972.\nDettagli.\nLa teoria delle coppie di Cooper risale agli anni trenta-quaranta del XX secolo.\nL'idea di base \u00e8 la seguente: un elettrone che si muove in un reticolo cristallino esercita una forza di natura elettromagnetica sugli ioni positivi che costituiscono il reticolo stesso. In certe sostanze ed in certe condizioni di temperatura prossime allo zero assoluto, tale forza diviene sufficiente per produrre una distorsione del reticolo attorno all'elettrone in transito, comportando un aumento della densit\u00e0 delle cariche positive intorno all'elettrone stesso. Tale distribuzione di cariche positive, non essendo disturbata dall'agitazione termica, \u00e8 sufficientemente stabile da attirare un altro elettrone, poich\u00e9 l'attrazione risultante pu\u00f2 superare la repulsione coulombiana tra i due elettroni ed avere un bilancio netto attrattivo.\nUna spiegazione alternativa \u00e8 che l'elettrone, passando vicino ad uno ione positivo, pu\u00f2 interagire con esso mediante la forza di Coulomb, eccitando lo ione che inizier\u00e0 cos\u00ec a vibrare attorno alla sua posizione di equilibrio. Tale vibrazione pu\u00f2 creare delle onde reticolari come se l'elettrone avesse emesso un fonone e gli ioni che vibrano possono cos\u00ec influenzare a loro volta un secondo elettrone, che assorbe il fonone. Lo scambio del fonone d\u00e0 una forza di tipo attrattivo: da qui la creazione della coppia. La coppia cos\u00ec formata, detta appunto \"Coppia di Cooper\", risulta stabile e pi\u00f9 libera di viaggiare nel reticolo in quanto meno soggetta a fenomeni di \"scattering\", ossia di diffusione ottica.\nUna coppia di elettroni di Cooper si comporta come un'unica particella con spin intero, 0 o 1 a seconda dell'orientazione di spin dei singoli costituenti. Pertanto le sue propriet\u00e0 rientrano non pi\u00f9 nel campo delle statistiche dei fermioni, ma di quelle dei bosoni (Statistica di Bose-Einstein)."}
{"id": "46465", "revid": "780781", "url": "https://it.wikipedia.org/wiki?curid=46465", "title": "Caterina I di Russia", "text": "Biografia.\nNacque a J\u0113kabpils (Jacobstadt) in Lettonia. Il suo nome di nascita era Marta Elena Skowro\u0144ska ed era figlia di Samuelis Skavronskis, un contadino lituano. A 17 anni and\u00f2 in sposa a un dragone trombettista svedese di nome Johann Kruse o Johann Rabe e trov\u00f2 lavoro, come domestica, presso il pastore Ernst Gl\u00fcck a Al\u016bksne (Marienburg); nel 1702 questi fu arruolato nell'esercito per combattere nel conflitto in corso contro la Russia e se ne persero le tracce. Poco dopo, Al\u016bksne cadde in mano ai russi, Caterina fu catturata e costretta a lavorare nella lavanderia del reggimento che la teneva prigioniera.\nIn seguito fu mandata al servizio del principe Aleksandr Men\u0161ikov, grande amico di Pietro I e ne divenne in breve tempo l'amante. Nel 1703, durante una visita a Men\u0161ikov, Pietro I incontr\u00f2 Marta e poco dopo la prese come sua amante. Nel 1705 Marta si convert\u00ec alla fede ortodossa ed assunse il nome di Caterina Alekseevna Mikhailova (Ekaterina Alekseevna Mikhailova). Nel febbraio 1712 divenne ufficialmente moglie di Pietro I al quale diede 13 figli, solo due dei quali (Anna e Elisabetta) superarono l'infanzia.\nNel 1724 Pietro la incoron\u00f2 zarina e la associ\u00f2 al governo della Russia. Pietro mor\u00ec nel 1725 senza aver nominato un successore e i reggimenti della guardia imperiale decisero di proclamare Caterina imperatrice di Russia. In realt\u00e0 il potere si trovava nelle mani del principe Men\u0161ikov, antico amante di Caterina, e del Supremo consiglio privato.\nMatrimonio e vita familiare.\nCaterina e Pietro si sposarono in segreto tra il 23 ottobre e il 1\u00ba dicembre 1707 a San Pietroburgo. Essi ebbero tredici figli, di cui solo due figlie raggiunsero l'et\u00e0 adulta, Elisabetta (nata nel 1709) e Anna (nata nel 1708). Pietro trasfer\u00ec la capitale della Russia a San Pietroburgo nel 1712. Mentre la citt\u00e0 era in costruzione (1703-1712) lo zar viveva con Caterina in una capanna di legno di tre stanze, dove crebbero i loro bambini e curarono un giardino come una coppia normale. Un gran numero di lettere dimostrano il forte affetto tra Caterina e Pietro. Caterina era la sola in grado di calmare Pietro nelle sue collere frequenti e nelle sue crisi epilettiche.\nCaterina segu\u00ec Pietro nella guerra russo-turca del 1711. Circondato da uno schiacciante numero di truppe turche, Caterina sugger\u00ec a Pietro di utilizzare i suoi gioielli e quelli delle altre donne per corrompere il gran visir ottomano Baltac\u0131 Mehmed Pasci\u00e0 a dare loro un rifugio.\nIl 9 febbraio 1712 Pietro e Caterina si sposarono nuovamente (questa volta ufficialmente) nella cattedrale di Sant'Isacco di San Pietroburgo.\nDiscendenza.\nCaterina e Pietro ebbero tredici figli:"}
{"id": "46466", "revid": "287204", "url": "https://it.wikipedia.org/wiki?curid=46466", "title": "C\u00e9ide Fields", "text": "Col nome di C\u00e9ide Fields (letteralmente \"Campi C\u00e9ide\") si identifica un'area geografica irlandese situata nei pressi di Ballycastle, villaggio sulla costa settentrionale della contea di Mayo. L'estrema bellezza e soprattutto l'importanza storico-culturale dei luoghi, data dalla presenza di un antichissimo monumento megalitico, rende C\u00e9ide Fields una delle mete da non perdere per chi visita la regione.\nL'area archeologica.\nIl complesso monumentale \u00e8 un vasto sistema di muri in pietra, non particolarmente visibile ad occhio nudo, ma a questo intento d\u00e0 una mano un centro visitatori situato all'ingresso.\nCon l'uso di vari metodi di datazione si \u00e8 scoperto che la realizzazione dei C\u00e9ide Fields \u00e8 di circa 5.500 anni fa, con la sorprendente constatazione che risalgono a un periodo anteriore alla costruzione delle Piramidi egizie.\nLa scoperta dei C\u00e9ide Fields avvenne intorno agli anni trenta, quando un uomo del posto, l'insegnante Patrick Caulfield, si accorse di alcune file di pietre che rimasero scoperte quando scav\u00f2 con la pala della torba per combustione. In queste file si accorse di alcuni disegni che non potevano essere stati causati dalla natura. Mentre per altri tutto ci\u00f2 era irrilevante, Patrick Caulfield cap\u00ec alcune cose importanti: le pietre erano per forza state messe da persone, non potendo essere state allineate casualmente dalle forze della natura, ma soprattutto, erano posizionate sotto lo strato di torba, quindi gi\u00e0 presenti prima che iniziasse il processo di formazione della torba stessa: tutto ci\u00f2 le rendeva molto antiche.\nSebbene al momento la scoperta fu importante, non ebbe assolutamente eco per quarant'anni, quando il figlio di Patrick, Seamus, avendo studiato archeologia, inizi\u00f2 degli studi pi\u00f9 approfonditi. Quello che risult\u00f2 dagli studi successivi fu un enorme sistema di campi, abitazioni e tombe megalitiche coperti e mantenuti nei secoli dagli strati di torba tipici del Mayo settentrionale.\nAl fine di preservare il luogo, ma anche di consentire lo svolgimento degli scavi, fu utilizzato un unico quanto semplice modo di espandere il sito: si procedeva all'individuazione dei muri non visibili, inserendo delle sonde con del ferro senza distruggere nulla o scavare anzitempo. Il continuo scavo port\u00f2 alla luce tombe e luoghi di abitazione, dando uno scenario unico del modo di vita degli antenati umani di circa 200 generazioni prima. Quella che abitava le zone dei C\u00e9ide Fields era una pacifica comunit\u00e0 ben organizzata, specialmente di coltivatori, che si impegnava collettivamente a deforestare la zona e a dividersi poi le zone in campi, dividendoli in un sistema di campi regolari. La principale forma di sostentamento era l'allevamento, ma erano anche abili costruttori di barche, sapendo lavorare bene sia legno che pietra, e persone in grado di avere delle credenze mistiche e spirituali.\nDa dati ormai assodati, \u00e8 emerso che queste popolazioni arrivarono in questa zona attraverso le foreste: la foresta fu la risorsa primaria, offrendo molto combustibile e materiale per la costruzione, e fu presto sostituita da campo arabile. Il disboscamento continu\u00f2 poi in ogni direzione, anche quando i campi erano sufficienti, per la mera combustione.\nIl clima era pi\u00f9 caldo di circa 2 gradi al tempo, perci\u00f2 favoriva la ricrescita delle piante in maniera pi\u00f9 veloce: ad evidenziare questo fatto sono vari resti di alberi nei campi.\nPer un periodo, queste popolazioni prosperarono, ma cambi climatici e geologici trasformarono successivamente il terreno, rendendolo da arabile e coltivabile ad acido e non utilizzabile. Si discute se la deforestazione abbia causato questa situazione, dato che l'assenza degli alberi non permetteva l'evaporazione delle numerose piogge che si abbattevano sul terreno e che rendevano, quindi, il terreno sempre pi\u00f9 povero delle sue sostanze nutritive.\nLa zona circostante.\nOltre all'importanza storica rilevantissima, il sito archeologico \u00e8 situato su un territorio particolare che attira turisti anche semplicemente per la sua morfologia: situato infatti sulla zona costiera e sull'Oceano Atlantico, \u00e8 caratterizzato da scogliere a picco sul mare, ben visibili da una terrazza accessibile dopo una piccola scalinata dalla strada chiamata \"Cliffs Road\". Inoltre, dallo stesso complesso archeologico, si gode un panorama complessivo molto suggestivo della intera zona costiera, della selvaggia Baia di Bunatrahir e di Downpatrick Head."}
{"id": "46471", "revid": "287204", "url": "https://it.wikipedia.org/wiki?curid=46471", "title": "Larry Niven", "text": "Niven \u00e8 autore di numerosi racconti e romanzi di fantascienza a partire dal 1964 con la storia \"The Coldest Place\", ambientata sul lato oscuro di Mercurio.\nHa scritto inoltre per vari serial televisivi di fantascienza, compresa la serie originale \"Land of the Lost\" e alcuni degli episodi di \"Star Trek: la serie animata\". Una delle sue storie brevi, \"Inconstant Moon\", \u00e8 stata poi riadattata per un episodio della serie \"The Outer Limits\"; ha anche scritto per i fumetti una storia incentrata sulla Lanterna Verde pi\u00f9 amata, Hal Jordan: \"La storia di Ganthet\" disegnata da John Byrne.\nMolte delle storie di Niven sono ambientate nel cosiddetto universo dello Spazio conosciuto. Un universo in cui l'umanit\u00e0 \u00e8 distribuita su numerosi sistemi planetari alieni alla periferia del sistema solare, abitati da pi\u00f9 di una dozzina di specie extraterrestri, inclusi gli \"Kzinti\" e i \"Burattinai\"; razze spesso centrali nelle opere di Niven. La trilogia di Ringworld \u00e8 ambientata nello spazio conosciuto.\nNiven ha scritto anche serie fantasy ambientate nell'era dei Warlock, come \"The Magic Goes Away\".\nNegli ultimi anni ha scritto spesso in collaborazione con Jerry Pournelle e/o Steven Barnes.\nC'\u00e8 chi pensa che i numeri di Niven possano essere stati chiamati cos\u00ec in suo onore, ma a dispetto della sua popolarit\u00e0, tali numeri sono stati chiamati cos\u00ec per Ivan M. Niven.\nOpere.\nCiclo dello Spazio conosciuto.\nLa guerra degli uomini contro i kzin.\nTutti i volumi sono stati editi da Niven e ognuno contiene 2-3 racconti di vari autori\nRomanzi scritti con Jerry Pournelle.\nGolden Road.\nAmbientati nel mondo fantasy di \"The Magic Goes Away\"\nCiclo dei Grendel.\nScritti con Steven Barnes e Jerry Pournelle\nMagic Goes Away.\nCiclo fantasy"}
{"id": "46472", "revid": "536103", "url": "https://it.wikipedia.org/wiki?curid=46472", "title": "Lingua estone", "text": "La lingua estone (in estone \"eesti keel\") \u00e8 la lingua ufficiale dell'Estonia, parlata dall'etnia estone. \u00c8 una delle lingue ufficiali dell'Unione europea.\nL'estone \u00e8 ufficialmente parlato in tutta l'Estonia. \u00c8 inoltre parlato in Russia vicino al confine estone, dove per\u00f2 non ha uno statuto ufficiale e in alcuni altri paesi, dagli estoni che sono dovuti emigrare durante l'occupazione sovietica (1940-91). L'estone comprende circa 1,5 milioni di locutori.\nCome il turco, il finlandese e l'ungherese, l'estone si caratterizzava dal fenomeno dell'armonia vocalica: le vocali erano raggruppate in due serie che non si mescolavano nella stessa parola. Questo fenomeno esiste oggi soltanto nel dialetto di Tartu.\nClassificazione.\nL'estone appartiene al ramo finnico della famiglia delle lingue uraliche. Il gruppo finnico comprende anche il finlandese e alcune lingue minoritarie parlate intorno al Mar Baltico e nella regione di San Pietroburgo e della Carelia in Russia. Insieme al finlandese, all'ungherese e al maltese, l'estone \u00e8 una delle quattro lingue ufficiali dell'Unione Europea che non \u00e8 di origine indoeuropea. Nonostante alcune sovrapposizioni nel vocabolario dovute a prestiti, in termini di origine, l'estone e il finlandese non sono legati ai loro vicini geografici pi\u00f9 vicini, lo svedese, il lettone e il russo (che sono tutte lingue indoeuropee), tuttavia sono legati alle vicine lingue minoritarie careliane e livoniane.\nAnche se la lingua estone e le lingue germaniche hanno origini molto diverse, si possono identificare molte parole simili in estone e tedesco. Questo \u00e8 dovuto principalmente al fatto che la lingua estone ha preso in prestito quasi un terzo del suo vocabolario dalle lingue germaniche, principalmente dal basso sassone durante il periodo del dominio tedesco, e dall'alto tedesco. La percentuale di parole in prestito dal basso sassone e dall'alto tedesco pu\u00f2 essere stimata al 22-25%, con il basso sassone che costituisce circa il 15%. Lo svedese e il russo sono le altre due importanti fonti di prestiti.\nL'ordine delle parole \u00e8 molto flessibile, ma l'ordine di base \u00e8 soggetto-verbo-oggetto.\nCaratteri generali.\nLe sue principali caratteristiche sono:\n\u00c8 una lingua agglutinante che possiede 14 casi (sia al singolare che al plurale): nominativo (caso del soggetto), genitivo (caso del complemento di specificazione ed aa. funzioni), partitivo (complemento che descrive azioni incomplete e processi durativi), illativo (caso del moto a luogo), inessivo (stato in luogo interno), elativo (moto da luogo interno), allativo (caso del moto a luogo esterno), adessivo (caso dello stato in luogo esterno senza contatto), ablativo (caso in origine previsto per il moto da luogo, ma con funzioni storiche differenti a seconda delle lingue e delle accezioni), translativo (caso che indica una trasformazione), terminativo (simile al dativo), essivo (complemento di stato), abessivo (complemento di assenza), comitativo (complemento di compagnia od unione).\nLe declinazioni della parola \"auto\" (macchina):\nSistemi di scrittura.\nAlfabeto.\nL'alfabeto estone impiega la scrittura latina come base del suo alfabeto, che aggiunge le lettere \u00e4, \u00f6, \u00fc, e \u00f5, pi\u00f9 le aggiunte successive \u0161 e \u017e. Le lettere c, q, w, x e y sono limitate ai nomi propri di origine straniera, mentre f, z, \u0161 e \u017e appaiono solo nei prestiti e nei nomi stranieri. \u00d6 e \u00dc sono pronunciate in modo simile ai loro equivalenti in svedese e tedesco. A differenza del tedesco standard, ma come lo svedese (quando \u00e8 seguito da 'r') e il finlandese, \u00c4 si pronuncia [\u00e6]. Le vocali \u00c4, \u00d6 e \u00dc sono chiaramente fonemi separati e inerenti all'estone, sebbene le forme delle lettere vengano dal tedesco. Per un italiano, soltanto la vocale \u00f5 \u00e8 di pronuncia un po' difficile. Infatti, la lettera \u00f5 denota /\u0264/, /o/ non arrotondata, o una vocale posteriore semichiusa non arrotondata . \u00c8 quasi identica alla bulgara \u044a /\u0264\u031e/ e alla vietnamita \u01a1, ed \u00e8 usata anche per trascrivere la russa \u044b. Nei nomi stranieri, per esempio negli elenchi telefonici, \u010d \u00e8 alfabetizzato tra c e d, \u00e5 tra \u00f5 e \u00e4. Di seguito, l'alfabeto estone:\nOrtografia.\nSebbene l'ortografia estone sia generalmente guidata da principi fonemici, con ogni grafema corrispondente a un fonema, ci sono alcune deviazioni storiche e morfologiche da questo: per esempio la conservazione del morfema nella declinazione della parola (scrivendo b, g, d in luoghi dove si pronuncia p, k, t) e nell'uso di 'i' e 'j'. Dove \u00e8 molto poco pratico o impossibile scrivere \u0161 e \u017e, in alcuni testi scritti vengono sostituiti con sh e zh, anche se questo \u00e8 considerato scorretto. Altrimenti, la h in sh rappresenta una fricativa glottidale sorda, come in \"Pasha\" (pas-ha); questo si applica anche ad alcuni nomi stranieri.\nEsempi.\nVerbo essere (\"olema\"):\nAnche \"see on\" (\u00e8) per una cosa. Esempio: \"ma olen \u00f5pilane\": io sono studente.\nNon c'\u00e8 differenza tra 'lui' e 'lei' (non esistono generi grammaticali).\nLinguistica.\nNon \u00e8 una lingua indoeuropea ma appartiene, insieme al finlandese e all'ungherese, alle lingue uraliche. Di solito, gli abitanti del nord dell'Estonia capiscono un po' il finlandese per averlo sentito in televisione anche durante il periodo di occupazione sovietica.\nL'estone \u00e8 tuttora frammentato in una serie di dialetti intercomprensibili. A quello settentrionale, di Tallinn, che ha servito da base per la lingua letteraria, si contrappone quello meridionale, di Tartu, che osserva strettamente l'armonia vocalica. A questo si avvicina il dialetto di V\u00f5ru.\nLe parlate della costa settentrionale si avvicinano di pi\u00f9 al finlandese. Come se non bastasse esistono anche diverse lingue letterarie: la poesia popolare \u00e8 redatta in una lingua piuttosto arcaica, mentre l'estone ecclesiastico ha una struttura germanizzata.\nSebbene la letteratura popolare estone (canti, leggende, indovinelli, proverbi) abbia radici antichissime, la letteratura d'arte \u00e8 piuttosto moderna. \nI primi documenti in estone furono perlopi\u00f9 catechismi e opuscoli di propaganda religiosa (un catechismo luterano stampato a Wittenberg nel 1535, i sermoni del pastore Georg M\u00fcller della fine del XVI secolo). La modestissima produzione letteraria, nei secoli successivi, fu dovuta a un pugno di poeti balto-tedeschi divenuti improvvisamente estofili. Ma non si pu\u00f2 parlare di vera e propria letteratura finch\u00e9 Vindri Roin Ristmets (alias Friedrich Reinhold Kreutzwald) (1803-1882), seguendo l'esempio della vicina Finlandia, che trovava nel \"Kalevala\" il suo poema nazionale, non pubblic\u00f2 il poema nazionale \"Kalevipoeg\" (Il figlio di Kalev) (1857-1861), attirando l'attenzione dell'Europa dotta sull'ignorato paese baltico. La letteratura ne ebbe un forte impulso e intorno a Ristmets sorsero decine di scrittori e poeti.\nNel lessico estone, sono presenti parole di origini germaniche, baltiche e slave. La fonetica presenta un particolare sistema contrastivo con tre distinte lunghezze vocaliche e tre gradi di rafforzamento nelle consonanti. Morfologicamente, l'estone non ha generi grammaticali, bens\u00ec un complesso sistema di declinazione con quattordici casi.\nScrittura.\nNella sua storia l'estone \u00e8 stato scritto con caratteri latini. Le regole dell'ortografia tedesca rimasero in auge fino a met\u00e0 del XIX secolo. L'attuale alfabeto nazionale cominci\u00f2 a svilupparsi intorno al 1850, allorch\u00e9 l'ortografia venne riformata. Le attuali convenzioni ortografiche sono molto vicine alla reale pronuncia della lingua. L'influenza del tedesco si avverte tuttora nelle vocali intermedie \u00e4 \u00f6 \u00fc, segnate con la dieresi (il finlandese usa y (ipsilon) invece di \u00fc). Fino a non molto tempo fa era in uso la lettera w oggi sostituita da v.\nL'alfabeto comprende una serie limitata di consonanti, perlopi\u00f9 prive dell'opposizione sorda-sonora, e una ricchissima gamma vocalica. Si noti che, nella successione alfabetica, z e \u017e si trovano dopo s e \u0161 e prima di t. Nei dizionari le lettere x ed y, estranee all'ortografia estone, sono poste dopo \u00e4 \u00f6 \u00fc.\nAlcune parole sono uguali a quelle finlandesi: \u00e8 il caso di \"vesi\" (acqua) o \"kuu\" (luna). In pi\u00f9, la melodia dell'inno estone \u00e8 la stessa di quello finlandese.\nVocali.\nLe vocali dell'alfabeto estone sono nove:\na e i o u \u00f5 \u00e4 \u00f6 \u00fc.\nLe vocali contrassegnate con la dieresi, \u00e4 \u00f6 \u00fc, hanno pi\u00f9 o meno gli stessi valori delle rispettive tedesche (anche se in realt\u00e0 \u00f6 ed \u00fc tedesche sono pi\u00f9 aperte); \u00f5 \u00e8 la vocale posteriore mediochiusa , tipica dell'estone, difficile a descriversi; va pronunciata come una o chiusa ma tenendo le labbra non arrotondate, in posizione di e.\nL'estone distingue ben tre durate nell'emissione delle vocali, che possono essere brevi, lunghe ed extralunghe. Le lunghe e le extralunghe sono segnalate dal raddoppiamento delle brevi: aa ee ii oo uu \u00f5\u00f5 \u00e4\u00e4 \u00f6\u00f6 \u00fc\u00fc.\nNei casi dove sia necessario distinguere le lunghe dalle extralunghe, si usa mettere un accento grave prima della sillaba extralunga.\nLa lunghezza delle vocali, nella pronuncia dell'estone, viene determinata da precise leggi ritmiche. Gli estoni, col loro innato senso dell'armonia, tendono a regolarizzare la durata delle parole, cosicch\u00e9 la seconda sillaba risulta ridotta quanto pi\u00f9 la prima viene allungata. Da un punto di vista fonologico \u00e8 stato anche visto che tra una vocale e una extralunga vi \u00e8 anche una lieve differenza nell'intonazione.\nDittonghi.\nLa lingua estone comprende un gran numero di dittonghi:\nai ae ao au ea eo ei eu ie io iu oa oe oi ou ui \n\u00f5a \u00f5e \u00f5o \u00f5u \u00e4e \u00e4o \u00e4u \u00f6a \u00f6e \u00f6i \u00fci.\nTutti i dittonghi estoni hanno accento discendente, essendo il primo elemento tonico. Il primo componente del dittongo \u00e8 sempre breve, il secondo pu\u00f2 essere breve o extralungo, nell'uno o nell'altro caso si ha un dittongo breve o un dittongo lungo. Il dittongo lungo pu\u00f2 essere contrassegnato con un accento grave prima della sillaba.\nI dittonghi si pronunciano come i corrispondenti accumuli vocalici. L'unica eccezione \u00e8 la vocale lunga \u00fc\u00fc, che in certi casi viene a pronunciarsi [yi\u0325], confondendosi in questo con il dittongo \u00fci.\nQualora un dittongo terminante in -i o -u, breve o lungo, sia seguito da vocale, questa suona palatilizzata o labializzata, come se fosse preceduta da una breve semiconsonante [j] o [w].\nAccumuli vocalici.\nNella formazione dei composti, in estone, vocali e dittonghi possono giustapporsi insieme per formare interessanti accumuli vocalici, la cui complessit\u00e0 \u00e8 un vero record linguistico (si veda ad esempio la parola composta \"k\u00f5ue\u00f6\u00f6aimdus\", \u00abpresentimento di una notte tempestosa\u00bb).\nAlcuni composti estoni riescono addirittura a quadruplicare le successioni vocaliche. Un classico esempio \u00e8 la frase \"Kuuuurijate t\u00f6\u00f6\u00f6\u00f6 j\u00e4\u00e4\u00e4\u00e4rel\", \u00abnotte di lavoro di ricercatori lunari sul bordo del ghiaccio\u00bb.\nConsonanti.\nIl sistema consonantico estone sembra apparentemente pi\u00f9 ricco di quello finlandese, contenendo lettere sonore accanto alle sorde:\nb d g h k j l m n p r s t v.\nIn realt\u00e0 in estone non vi \u00e8 l'opposizione sorda/sonora, avendo quasi tutte le consonanti pronuncia sorda. Dunque il colore delle sorde p t k e delle sonore b d g viene a confondersi in [p] [t] [k]. Il mantenimento nell'uso di entrambi i gruppi di lettere \u00e8 giustificato dal fenomeno dell'intensit\u00e0 delle consonanti.\nParticolare la pronuncia della consonante h, che tra vocali corrisponde alla fricativa glottale sorda [h], cio\u00e8 all'aspirata iniziale dell'inglese \"house\", mentre \u00e8 muta all'inizio e alla fine della parola (ma non in tutte le parlate regionali), per trasformarsi poi nella fricativa velare sorda [x] del tedesco Bach quando cade tra una vocale e una consonante.\nConsonanti aggiuntive.\nLe consonanti:\nc \u010d f \u0161 z \u017e w,\nsi trovano nelle parole di origine straniera assimilate nel lessico estone e pronunciate secondo la logica ortografica estone: L'uso di c \u010d \u0161 z \u017e, nonostante quello che si potrebbe pensare, non \u00e8 assolutamente conforme a quello delle lingue slave. Per cominciare in estone \u0161 \u00e8 pronunciata rafforzata , mentre z \u017e indicano le sorde e non le sonore come in slavo e baltico (la ragione di questa particolarit\u00e0 sar\u00e0 evidente quando parleremo del fenomeno del grado d'intensit\u00e0). Invece c \u010d, che dovrebbero indicare le affricate , per quanto contemplate dalle grammatiche, non si usano molto, essendo coerentemente sostituite da ts t\u0161.\nFino a tempi molto recenti w veniva usata per indicare il suono , secondo l'uso polacco e tedesco, ma oggi \u00e8 perlopi\u00f9 sostituita da v.\nGradi d'intensit\u00e0.\nLe consonanti possono essere attenuate, medie o rafforzate.\nLe consonanti estoni hanno tre gradi di intensit\u00e0: attenuata, media e rafforzata. Ci\u00f2 che distingue questi tre gruppi \u00e8 la forza e la durata del suono. \u00c8 un po' la stessa differenza che c'\u00e8 in italiano tra consonanti scempie e geminate (semplici e doppie), con la differenza che in estone si distinguono tre gradi non sempre corrispondenti a quelli dell'italiano. Le attenuate estoni sono pi\u00f9 deboli delle scempie italiane, le medie si collocano tra le scempie e le rafforzate, le rafforzate estoni sono forti quanto e pi\u00f9 delle rispettive italiane. Fonologicamente, in estone, la differenza tra medie e rafforzate \u00e8 minima e si \u00e8 visto che nella distinzione entra in gioco anche un fenomeno d'intonazione.\nL'ortografia non sempre \u00e8 coerente. Per quanto riguarda le occlusive sorde p t k, i tre gradi sono cos\u00ec segnalati:\nin grado attenuato, tramite le consonanti sonore: b d g;\nin grado medio, tramite le rispettive consonanti sorde: p t k;\nin grado rafforzato, tramite la geminazione delle sorde: pp tt kk.\nLe sibilanti s \u0161 z \u017e si comportano come le occlusive: le sonore indicano il grado attenuato, le sorde il grado medio se scempie e il grado rafforzato se geminate. Ma di queste consonanti, solo s fa parte dell'alfabeto estone, le altre lettere sono state naturalizzate per le parole di origine straniera.\nPer quanto riguarda le nasali e liquide l m n r, la geminazione indica sia le medie che le rafforzate.\nAlcuni suoni non si trovano in tutti e tre i gradi. Ad esempio, la lettera f pu\u00f2 essere soltanto media o rafforzata, mentre j si trova solo al grado attenuato.\nAccento tonico.\nL'accento tonico cade tradizionalmente sulla prima sillaba. Possono capitare altres\u00ec parole straniere che, una volta naturalizzate, vengono accentuate sulla seconda sillaba, come \"kompuuter\" \u00abcalcolatore\u00bb o \"professor\" \u00abprofessore\u00bb."}
{"id": "46476", "revid": "1305772", "url": "https://it.wikipedia.org/wiki?curid=46476", "title": "Ippodamia", "text": ""}
{"id": "46487", "revid": "78273", "url": "https://it.wikipedia.org/wiki?curid=46487", "title": "La dama (Leonardo)", "text": ""}
{"id": "46491", "revid": "110157", "url": "https://it.wikipedia.org/wiki?curid=46491", "title": "Ippolito e Aricia (Traetta)", "text": "Ippolito e Aricia \u00e8 un'opera musicale di Tommaso Traetta.\nLa prima fu rappresentata al Teatro Ducale di Parma nel maggio 1759 con il castrato Filippo Elisi nel ruolo di Ippolito e Caterina Gabrielli in quello di Aricia; il resto del cast comprendeva Maria Piccinelli Verziari, detta \"la Francesina\" (\"Fedra\"), Angelo Amorevoli (\"Teseo\"), Domenica Lambertini (\"Enone\"), Maria Monari (\"Diana\"), Francesco Cavalli (\"Plutone\"), Antonia Fascitelli (\"Tisifone\") e Ludovico Felloni (\"Mercurio\"). Le coreografie furono curate da Pietro Aloardi, le scenografie da Francesco Grassi e i costumi da Giovanni Betti.\nSi tratta del primo tentativo settecentesco di costruire una riforma del palcoscenico operistico in Italia, vagheggiata al tempo da numerosi intellettuali (fin da Benedetto Marcello nel 1720, ma con nuovi argomenti nel terzo quarto del secolo), che avvertivano l'esigenza di svecchiare le drammaturgie del teatro musicale, basate sugli schemi rigidi del recitativo e aria metastasiani e sul predominio dei cantanti, le cui bizzarrie vocali finivano per sovrastare la verosimiglianza delle azioni drammaturgiche.&lt;br&gt;Inserito in un fitto dialogo con alcuni intellettuali dell'epoca, fra cui Francesco Algarotti, che era fra quelli di punta nelle richieste di un rinnovamento dell'opera in musica, il primo ministro del Ducato di Parma e Piacenza, il francese Guillaume du Tillot, studi\u00f2 un'operazione basata sulla commistione strutturale fra opera italiana e trag\u00e9die-lyrique francese: in pratica si tratt\u00f2 alla fine di estendere la struttura dell'opera italiana da tre a cinque atti, ingrossando i cori e inserendo danze come nell'opera seria in uso a Parigi.&lt;br&gt;Per il soggetto la scelta cadde sul libretto di Simon-Joseph Pellegrin, tratto dalla \"Fedra\" di Jean Racine, musicato nel 1733 da Jean-Philippe Rameau a Parigi, della cui traduzione italiana fu incaricato l'abate Carlo Innocenzo Frugoni. Per la musica fu contattato un giovane compositore pugliese, Tommaso Traetta, che fino a quel momento aveva mosso pochi passi nella carriera teatrale.\nL'operazione di Du Tillot mirava chiaramente ad attirare l'attenzione europea sul piccolo ducato, e a gestire il teatro attraverso un impresariato di corte diretto, agendo sui privilegiati rapporti con la Francia: il duca don Filippo di Borbone aveva sposato la figlia di Luigi XV e da tempo stazionavano a Parma musicisti francesi, fra cui Jean-Philippe Mangot, cognato di Rameau.\nIl successo dell'opera fu vistoso, per quanto breve: riusc\u00ec per\u00f2 a procurare a Du Tillot quell'attenzione che cercava, facendo parlare del teatro di Parma a mezza Europa. Con gli stessi elementi (Frugoni, Traetta e la Gabrielli) ripeter\u00e0 il tentativo l'anno successivo con \"I Tindaridi\", modellato sul \"Castor et Pollux\" sempre di Rameau.\nMusicalmente, \"Ippolito e Aricia\" non presenta clamorose novit\u00e0. La musica dei balletti, affidata di solito a un compositore di secondo piano, fu invece appaltata allo stesso Traetta, che in realt\u00e0 ricicl\u00f2 quasi tutti quelli di Rameau. L'orchestrazione variopinta di Rameau fu mitigata da Traetta secondo gli usi italiani, a parte una restituita autonomia al movimento delle viole e l'unificazione tematica delle danze con le arie adiacenti. In realt\u00e0 l'idea di unire le due strutture operistiche italiana e francese non avrebbe potuto avere grande fortuna estetica, troppo diverse erano le nature e le finalit\u00e0 comunicative dei due tipi di spettacolo, n\u00e9 l'opera francese avrebbe potuto aiutare quella italiana sulla strada di una verosimiglianza drammaturgica a cui l'opera francese stessa non credeva e non ha mai mirato. Lo scopo drammaturgico era in fondo modesto, mantenere la centralit\u00e0 dell'aria italiana e rimpolpare il palcoscenico dal punto di vista dello spettacolo, il che dimostra il vero intento di Du Tillot.&lt;br&gt;\nIl successo fu quindi pi\u00f9 mediatico che artistico, ma valse lo stesso a stimolare molte piazze italiane a lavorare sul teatro musicale come presupposto pubblicitario ed economico per le corti che li finanziavano. Traetta ne ricav\u00f2 un indubbio vantaggio in termini di immagine, visto che fu da allora che la sua carriera decoll\u00f2 a livello internazionale, grazie anche al binomio con la Gabrielli che divenne la sua cantante di riferimento.\n\u00c8 con difficolt\u00e0 che opere come questa vengono oggi riproposte, per la rarit\u00e0 delle caratteristiche vocali maschili a sostenere parti da soprano in origine scritte per castrati: qui si aggiungono anche due arie in cui l'estensione arriva ad impervie altezze. Per poterle rappresentare recentemente si \u00e8 usato l'espediente dell'adattamento alle voci disponibili.\nLa prima rappresentazione moderna di \"Ippolito e Aricia\" \u00e8 stata data nel 1999 con il sopranista Angelo Manzotti nel ruolo di \"Ippolito\" al Festival della Valle d'Itria di Martina Franca. Nel 2002 Christophe Rousset con l'Orchestra di Montpellier e, tra gli altri, Patrizia Ciofi nel ruolo di Aricia, ha ripreso l'opera (tagliando circa un migliaio di versi nei recitativi secchi, l'aria di Aricia della fine del primo atto, e buona parte delle danze). Entrambe le esecuzioni sono reperibili in cd."}
{"id": "46492", "revid": "767487", "url": "https://it.wikipedia.org/wiki?curid=46492", "title": "Ciclo dello Spazio conosciuto", "text": "Il Ciclo dello Spazio conosciuto \u00e8 l'insieme di opere letterarie pi\u00f9 conosciuto dello scrittore statunitense di fantascienza Larry Niven; \u00e8 composto da sei romanzi, tre antologie (tradotte solo parzialmente in italiano) e alcuni racconti. La narrazione copre un arco temporale di circa mille anni, che va dalle prime esplorazioni spaziali all'interno del sistema solare, riconducibili ai giorni nostri, fino alla fine del millennio in corso; periodo in cui viene descritta l'espansione dell'umanit\u00e0 tra i sistemi planetari di altre stelle e la sua successiva integrazione tra le numerose specie aliene che lo abitano, pacifiche o meno. \nLe basi del ciclo sono tracciate in \"Tales of the Known Space\" (\"Racconti dello Spazio conosciuto\"). Sono descritti i primi tentativi di espansione della razza umana all'interno del sistema solare e poi oltre, verso i pianeti extrasolari; la costruzione di insediamenti minerari sugli asteroidi e l'invenzione delle \"Slowboats\", navi spinte da motori atomici Bussard.\n\"Stasi Interrotta\" \u00e8 invece il primo romanzo del ciclo e narra la storia del primo incontro tra gli uomini e una razza aliena, reso possibile solo grazie a poteri extrasensoriali che cominciano a diffondersi nell'umanit\u00e0.\nPi\u00f9 avanti fanno la loro comparsa numerose nuove specie aliene, tra cui i \"Burattinai\", una delle specie pi\u00f9 affascinanti e cruciali per l'intera saga fantascientifica. Ecco come li descrive lo stesso Niven: \"... Centauri senza testa e con tre gambe, che portano tra le braccia due burattini, ma le braccia sono teste vere piatte e prive di cervello, con ampie labbra flessibili. Il cervello \u00e8 alloggiato sotto una gobba ossea...\"\nMentalmente paranoici e abilissimi negli intrighi, i Burattinai nascondono a tutti l'ubicazione del loro pianeta d'origine e delle colonie da loro abitate, che sposteranno, assieme ai loro soli, una volta scoperto che una reazione a catena di SuperNovae render\u00e0 inabitabile gran parte della Galassia nel giro di ventimila anni.\nLa loro ricerca li porter\u00e0, assieme a esploratori umani e Kzinti, sul Mondo Anello o Ringworld, un gigantesco anello frutto di un'antica ed avanzatissima tecnologia, che sfrutta la forza centrifuga di rotazione per mantenere sulla sua superficie interna un habitat dall'estensione quasi sconfinata, di cui inizialmente si ignorano origine e costruttori. La storia di Ringworld e della sua esplorazione \u00e8 descritta nei romanzi finali del ciclo: \"I burattinai\", \"I costruttori di Ringworld\", \"Il trono di Ringworld\" ed \"I figli di Ringworld\".\nUltimamente Niven \u00e8 tornato ad accentrare l'attenzione sulla \"Flotta dei Mondi\" burattinaia con il romanzo \"Fleet of Worlds\" del 2007 ed il successivo \"Juggler of Worlds\" di prossima uscita.\nSpecie aliene dello Spazio conosciuto.\nCompaiono anche in alcune storie dei cetacei intelligenti e specie discendenti dalla linea degli \"Homo sapiens\".\nBibliografia in ordine di pubblicazione.\nQuella che segue \u00e8 la bibliografia delle opere che appartengono al Ciclo dello Spazio conosciuto, in ordine di pubblicazione in lingua originale.\nIn alcuni testi sono collocati in questo ciclo anche il racconto fantasy \"Not Long Before The End\" (1969) ed il racconto giallo \"The Deadlier Weapon\" (1968), che non hanno un effettivo legame con le altre opere del ciclo."}
{"id": "46493", "revid": "767487", "url": "https://it.wikipedia.org/wiki?curid=46493", "title": "Le delizie campestri", "text": "Le delizie campestri o Ippolito e Aricia \u00e8 un'opera lirica composta da Johan Rudolf Zumsteeg su libretto di Mattia Verrazi.\nFu rappresentata per la prima volta a Stoccarda il 22 settembre 1782.\nLa vicenda, che riguarda le figure mitologiche di Ippolito e Aricia \u00e8 stata descritta in diverse opere liriche, specie in epoca barocca (vedi Ippolito e Aricia)."}
{"id": "46495", "revid": "599013", "url": "https://it.wikipedia.org/wiki?curid=46495", "title": "Ippolito e Aricia", "text": ""}
{"id": "46496", "revid": "287204", "url": "https://it.wikipedia.org/wiki?curid=46496", "title": "Ippolito", "text": ""}
{"id": "46497", "revid": "5", "url": "https://it.wikipedia.org/wiki?curid=46497", "title": "Ippolito coronifero", "text": ""}
{"id": "46513", "revid": "125732060", "url": "https://it.wikipedia.org/wiki?curid=46513", "title": "Monete euro italiane", "text": "Le monete euro italiane presentano da un lato la cifra espressa in numeri corrispondente al valore della moneta, insieme ai paesi dell'UE presenta soggetti che rappresentano l'arte e la cultura italiana. Ogni moneta \u00e8 stata disegnata da un artista differente, da quella da 1 centesimo a quella da 2 euro. Gli artisti sono: Eugenio Driutti, Luciana De Simoni, Ettore Lorenzo Frapiccini, Claudia Momoni, Maria Angela Cassol, Roberto Mauri, Laura Cretara e Maria Carmela Colaneri. Ogni soggetto reca le 12 stelle della bandiera europea e la sigla della Repubblica Italiana, \"RI\". Nessuna moneta in euro italiana porta una data precedente al 2002 (anno dell'introduzione della nuova moneta unica), anche se alcune monete sono state coniate prima di quell'anno, per essere introdotte al pubblico gi\u00e0 dal dicembre 2001.\nLa scelta dei soggetti per la faccia italiana di alcune monete \u00e8 stata lasciata alla popolazione italiana, tramite una votazione telefonica avvenuta l'8 febbraio 1998 durante la trasmissione televisiva \"Domenica in\", nella quale vennero presentati i soggetti da votare. La moneta da 1 euro, invece, non fu sottoposta a voto, in quanto Carlo Azeglio Ciampi, all'epoca ministro dell'Economia, aveva gi\u00e0 deciso che dovesse recare il disegno dell'Uomo vitruviano di Leonardo da Vinci. L'opera di Leonardo \u00e8 infatti altamente simbolica poich\u00e9 rappresenta il Rinascimento focalizzato sull'uomo come misura di tutte le cose. Come Ciampi stesso ha osservato, questa rappresenta la \"moneta al servizio dell'Uomo\" invece dell'Uomo al servizio del denaro.\nCome in Finlandia e Paesi Bassi, anche in Italia dal 1\u00ba gennaio 2018 viene sospesa la coniatura delle monete da 1 e 2 centesimi. Le monete in circolazione avranno comunque valore legale.\nIl costo di produzione.\nIl costo per creare una moneta da un centesimo di euro supera il valore nominale della stessa. Questo ammonta, infatti, a 4,5 centesimi. Anche per la produzione della moneta da due centesimi si spende una somma superiore al valore della stessa: 5,2 centesimi."}
{"id": "46518", "revid": "125909555", "url": "https://it.wikipedia.org/wiki?curid=46518", "title": "Pietro II di Russia", "text": "Nipote dello zar Pietro I e figlio dello zarevic Aleksej Petrovi\u010d e della principessa tedesca Sofia Carlotta di Brunswick-Wolfenb\u00fcttel, fu l'ultimo rappresentante della famiglia dei Romanov in una linea maschile diretta.\nSal\u00ec al trono il 17 maggio 1727, quando aveva solo 11 anni, e mor\u00ec all'et\u00e0 di 14 anni per il vaiolo. Durante il suo breve regno, ebbe modo di mostrare un certo interesse per gli affari di Stato, ma non riusc\u00ec mai a governare da solo. Il potere dello Stato rimase nelle mani di un consiglio supremo ed in particolare di alcuni dei favoriti dello zar, dapprima Aleksandr Danilovi\u010d Men\u0161ikov e, dalla sua caduta in disgrazia, dai membri della famiglia Dolgorukov.\nBiografia.\nI primi anni.\nPietro II era l'unico figlio maschio dello zarevic Aleksej Petrovi\u010d Romanov, figlio a sua volta di Pietro il Grande e della sua prima moglie, l'imperatrice consorte Eudossia Lopukhina, e di Carlotta Cristina (1694 \u2013 1715), figlia del duca Luigi Rodolfo di Brunswick-L\u00fcneburg e cognata di Carlo VI d'Asburgo. Egli era l'unico erede in linea maschile di Pietro il Grande. Egli era quindi cugino di primo grado della futura imperatrice Maria Teresa d'Austria.\nPietro II nacque a San Pietroburgo il 23 ottobre 1715 e sua madre mor\u00ec dieci giorni dopo il suo parto. Il futuro erede al trono russo, assieme alla sorella maggiore Natal'ja, non fu il frutto dell'amore dei suoi genitori quanto piuttosto il risultato dei negoziati diplomatici tra Pietro I, il re polacco Augusto II e l'imperatore Carlo VI del Sacro Romano Impero, ciascuno dei quali era desideroso di intessere stretti legami con l'impero russo per proprie ragioni.\nDel resto i nomi dei due figli nati dalla coppia, erano gli stessi dello zar Pietro I e di sua sorella che egli amava particolarmente, la principessa Natal'ja Alekseevna. 17 giorni dopo la nascita del giovane erede al trono, Pietro I ebbe un altro figlio che chiam\u00f2 anch'egli Pietro, dimostrando di voler dare continuit\u00e0 al trono ignorando completamente la nascita dell'erede. Quando ad ogni modo il figlio di Pietro il Grande mor\u00ec nel 1718, egli fu costretto a riconoscere il giovane nipote come unico legittimo erede.\nPer quanto riguarda la giovinezza, il piccolo zarevic Pietro, orfano, venne tenuto in reclusione. Suo nonno, Pietro il Grande, lo aveva sistematicamente ignorato. Le sue governanti erano la figlia di un oste e quella di un vinaio, entrambe provenienti dal quartiere tedesco di Mosca. A queste si aggiungeva come tutore un marinaio di nome Norman che gli diede i primi rudimenti di navigazione. La scelta di questi personaggi di dubbia competenza era stata disposta direttamente dallo zarevic Alessio il quale, in sfregio alle riforme ed alla voglia di occidentalismo del padre, aveva voluto lanciare un chiaro messaggio alla corte. Dopo la morte dello zarevic Alessio nel 1718 (condannato dallo zar suo padre per tradimento), Pietro I torn\u00f2 a tributare una certa attenzione al giovane nipote, disponendo l'allontanamento delle persone che gli erano state affiancate e ordinando al principe Men\u0161ikov che si occupasse di trovargli dei tutori adeguati nelle persone di Sem\u00ebn Sem\u00ebnovi\u010d Mavrin e del rifugiato ungherese Janos Zeikin (1670-1739), il quale in particolar si dimostr\u00f2 essere un insegnante coscienzioso. Inoltre, egli pot\u00e9 contare sempre sulla presenza della sorella maggiore Natalja, cui era molto legato. Pietro I si preoccup\u00f2 personalmente di sovrintendere all'educazione del nipote e quando avvi\u00f2 delle verifiche sull'operato dei tutori del giovane granduca, si accorse che egli quasi non era in grado di esprimersi nella lingua russa, conoscendo solo vagamente un po' di tedesco ed avendo approfondito in particolare il latino. Lo zar divenne furioso e baston\u00f2 personalmente Mavrin e Zeikin per la loro negligenza, ma il giovane Pietro non ebbe altri insegnanti assegnatigli.\nIl 16 febbraio 1722, per tutelare i diritti dell'adorata moglie Caterina e delle sue figlie, e per mostrare ancora una volta quanto nella sua mente la figura del giovane Pietro fosse solo relativa, Pietro I emise un decreto imperiale per modificare la successione al trono (che rimarr\u00e0 in uso sino alla fine del XVIII secolo) col quale abol\u00ec l'antica usanza di passare il trono per discendenza maschile diretta, permettendo la nomina di qualsiasi persona degna come erede per volont\u00e0 del monarca. Con tale atto, P\u00ebtr Alekseevi\u010d venne formalmente privato dei diritti al trono che gli competevano per nascita, ma la questione dell'erede rimase aperta. Pietro, infatti, morendo improvvisamente nel 1725, non lasci\u00f2 scritto il nome del suo erede.\nL'ascesa al trono.\nDurante il regno di Caterina I, Pietro venne perlopi\u00f9 ignorato; ma, pochi anni prima della di lei morte, divenne chiaro che l'erede di Pietro il Grande non poteva essere tenuto in prigionia ancora per molto e che era necessario prepararlo adeguatamente alla successione, dal momento che ogni altro erede maschio della famiglia era morto. La maggioranza della nazione e i tre quarti della nobilt\u00e0 si erano schierati dalla parte del giovane Pietro, mentre suo zio, l'imperatore Carlo VI, attraverso l'ambasciatore imperiale a San Pietroburgo, persistentemente espose i propri reclami alla corte russa, forse nella speranza di porre un Asburgo anche sul trono di Russia. Il problema venne risolto da Aleksandr Danilovi\u010d Men\u0161ikov e dal conte Andrej Ivanovi\u010d Osterman; il 18 maggio 1727 Pietro II, secondo le ultime volont\u00e0 di Caterina I, un giorno dopo la morte della zarina, venne proclamato suo legittimo successore.\nAl non facile compito di ascendere al trono, il giovane granduca venne preparato da Andrej Ivanovi\u010d Osterman che si occup\u00f2 personalmente dell'istruzione del giovane futuro sovrano come suo istitutore, con un dettagliato programma formativo che comprendeva lo studio della storia, della geografia, della matematica e della geometria:\nPer la parte matematico-geometrica, Pietro II venne affiancato dal celebre matematico prussiano Christian Goldbach.\nQuesto piano formativo per il giovane futuro zar prevedeva anche attivit\u00e0 di intrattenimento come il biliardo, la caccia e altro.\nSecondo il piano elaborato da Osterman, Pietro avrebbe dovuto partecipare alle riunioni del Consiglio Privato Supremo dell'impero russo ogni mercoled\u00ec e ogni venerd\u00ec, ma in realt\u00e0 vi comparve una volta sola in tutto il suo regno (il 2 luglio 1727). \u00c8 risaputo che il giovane zar non amasse studiare, preferendo divertirsi e dedicarsi alla caccia, attivit\u00e0 ove era accompagnato dal giovane Ivan Alekseevi\u010d Dolgorukov e dalla zia diciassettenne, Elisabetta.\nIl regno.\nPietro II non fu mai in grado di governare autonomamente perch\u00e9 limitato dal potere praticamente illimitato posto nelle mani dei suoi vari tutori. Come sotto il regno di Caterina I, lo stato russo venne governato dall'inerzia. I cortigiani cercarono di seguire i precetti di Pietro il Grande, ma una delle sfide pi\u00f9 ardue si dimostr\u00f2 proprio cercare di conservare nel tempo il sistema politico creato dal defunto zar, il quale mostrava chiaramente tutte le proprie criticit\u00e0.\nIl periodo della reggenza di Men\u0161ikov non fu molto diverso dal regno di Caterina I, solo egli seppe guadagnare molta pi\u00f9 influenza sul giovane sovrano. Dopo la sua caduta in disgrazia, quando i Dolgorukov salirono al potere, la situazione sembr\u00f2 cambiare radicalmente e in peggio. Alcuni storici sono infatti inclini a definire gli ultimi anni del regno di Pietro II come il \"regno boiardo\": in quegli anni difficili, infatti, si inizi\u00f2 a ripristinare tutto ci\u00f2 che Pietro I aveva fortemente criticato, nella speranza di poter riportare in auge le tradizioni dell'antica Russia contro le modernit\u00e0 fortemente volute dallo zar all'inizio del secolo. L'aristocrazia boiarda, infatti, rafforz\u00f2 la propria influenza a corte e anche il clero inizi\u00f2 a riguadagnare terreno sociale. Per contro, l'esercito e in particolare la flotta caddero in rovina; la corruzione e l'appropriazione indebita fiorirono.\nIl governo con Men\u0161ikov.\nIl senato, il consiglio privato e le guardie stabilirono un'alleanza tra di loro per risolvere il problema della successione dell'erede al trono. Seguendo le disposizioni della defunta Caterina I, l'educazione del giovane zar venne affidata ad Anna ed Elisabetta, zie del giovane zar, nonch\u00e9 al vice cancelliere di stato Men\u0161ikov, il quale detenne effettivamente il vero potere, prendendosi personalmente cura di Pietro II nel proprio palazzo sull'Isola Vasil'evskij. Investito del massimo potere, Men\u0161ikov era sempre pi\u00f9 intenzionato a favorire l'ascesa propria e della propria famiglia nella politica russa dell'epoca e per fare questo aveva intenzione di far sposare il giovane zar con sua figlia, Maria (la quale era gi\u00e0 stata promessa sposa al ricco magnate russo Piotr Pawe\u0142 Sapieha). Per fare ci\u00f2, ad ogni modo, si assicur\u00f2 la mancanza di ambizioni politiche di Elisabetta e allontan\u00f2 con un pretesto Anna, costringendola a portarsi a Kiel con suo marito, malgrado fosse incinta di suo figlio Pietro Ulrico (futuro zar Pietro III). Oltre a ci\u00f2, il ministro riusc\u00ec ad allontanare anche Anna Ioanovna, figlia dello zar Ivan V (fratellastro maggiore di Pietro I e sovrano di Russia fino al 1696), alla quale venne addirittura proibito di portarsi a Mosca per rendere omaggio al nipote da poco asceso al trono. Il barone Petr Shafirov, presidente della camera di commercio nazionale e da lungo tempo nemico di Men\u0161ikov, venne trasferito nella citt\u00e0 di Arcangelo, formalmente per costituire una societ\u00e0 per la caccia alle balene, ma in realt\u00e0 con la finalit\u00e0 di essere allontanato da corte. Il fidanzamento ufficiale tra Pietro e la giovane principessa venne ufficializzato il 5 giugno 1726 quando gli sposi avevano rispettivamente 11 e 15 anni. La giovane ricevette il trattamento di \"Altezza imperiale\" e una pensione annua di mantenimento di 34.000 rubli. Nel tentativo di accondiscendere nei suoi piccoli desideri il futuro imperatore, Men\u0161ikov si occup\u00f2 personalmente del trasferimento di Evdokija F\u00ebdorovna Lopuchina, nonna dello zarevic Pietro a cui egli era particolarmente affezionato, dalla Fortezza di Ore\u0161ek dove era stata confinata dal marito, Pietro il Grande, al Monastero di Novodevi\u010dij dove ottenne delle migliori condizioni di vita ed un trattamento degno del suo rango.\nSotto la reggenza di Men\u0161ikov, la Russia inizi\u00f2 ad ammorbidire il proprio codice penale, ad esempio attenuando le pene per gli insoluti arretrati e proibendo per decreto imperiale di mostrare \"con scopo intimidatorio\" i corpi smembrati delle persone giustiziate in quanto considerato una \"pratica barbara\".\nMen\u0161ikov, inoltre, fu particolarmente attento al rafforzamento del suo controllo personale sull'istituto delle esenzioni fiscali. Non gli riusc\u00ec di far passare una legge con la quale il governo avrebbe nominato dei suoi rappresentanti locali per la riscossione delle tasse, ma tale compito venne infine delegato ai governatori regionali, provinciali e locali.\nIl dazio protezionistico del 37,5% imposto da Pietro I sulla canapa e sui filati inviati all'estero venne ridotto al 5%.\nMen\u0161ikov approfitt\u00f2 della sua carica per farsi nominare \"generalissimo\" e comandante dell'esercito russo, riservando le nomine a marescialli di campo per i principi Trubeckoj, Dolgorukov e Minich.\nFu sempre Men\u0161ikov a introdurre una dieta in Livonia ed a ripristinare l'etmanato in Ucraina. Queste decisioni furono dettate essenzialmente dalla necessit\u00e0 di legare livoniani e ucraini al governo russo in previsione dell'imminente guerra russo-turca che gi\u00e0 si profilava nel panorama bellico internazionale. \nI progetti di Men\u0161ikov, compreso quello matrimoniale per il giovane Pietro, ad ogni modo, vennero infranti dalla sua caduta in disgrazia (21 settembre 1727). Alle origini di questa discesa del \"generalissimo\" vi fu essenzialmente una sostanziale presa di coscienza del giovane zar (su consiglio della zia Elisabetta) oltre che le eccessive pretese di Men\u0161ikov legate al matrimonio tra il giovane Pietro e sua figlia. Nel suo diario, Pietro II scriveva in riferimento alla giovane promessa sposa: \"La amo nella mia anima, ma l'affetto \u00e8 superfluo; Men\u0161ikov sa che non ho intenzione di sposarmi prima dei 25 anni\". Per queste crescenti discrepanze, Pietro ordin\u00f2 al consiglio supremo dello stato russo di trasferire tutti i suoi averi presenti a palazzo Men\u0161ikov alla reggia di Peterhof ed ordin\u00f2 che nessuno elargisse denaro dello stato a nessuna persona senza un decreto personalmente firmato dall'imperatore.\nA questo si aggiunse il fatto che, nell'estate del 1727, Men\u0161ikov si ammal\u00f2 e durate le cinque o sei settimane della sua assenza, i suoi oppositori a corte, portarono a conoscenza del giovane sovrano le minute degli interrogatori allo zarevic Alessio, padre di Pietro II, a cui Men\u0161ikov aveva partecipato personalmente. Il 19 settembre di quello stesso anno, Men\u0161ikov venne accusato di tradimento ed appropriazione indebita e venne esiliato con tutta la sua famiglia (compresa Maria, con la quale venne rotto ufficialmente il fidanzamento) nella citt\u00e0 siberiana di Ber\u00ebzovo, nel territorio di Tobol'sk.\nStudiosi come E.V. Anisimov, hanno notato come probabilmente dietro la caduta di Men\u0161ikov ci fossero mai esperte come quelle di Andrej Osterman.\nDopo la caduta di Men\u0161ikov, anche Evdokija F\u00ebdorovna Lopuchina pot\u00e9 recuperare parte della propria influenza sul nipote, il quale le concedette il titolo di regina madre.\nIl governo con i Dolgorukov.\nDopo la caduta di Men\u0161ikov, Pietro venne affidato alle cure ugualmente scrupolose (e largamente interessate) del principe Aleksej Grigor'evi\u010d Dolgorukov e di suo figlio Ivan, che come primo gesto lo portarono da San Pietroburgo a Mosca. L'incoronazione di Pietro avvenne infatti in questa citt\u00e0 il 25 febbraio 1728, nella Cattedrale della Dormizione; la decisione di svolgere questo momento cos\u00ec importante per la vita del sovrano e del regno nell'antica capitale era dovuta al fatto che l'aristocrazia russa, che \"de facto\" aveva il potere, era intenzionata a ribadire pubblicamente il proprio ritorno in auge ed a far tornare le istituzioni nella vecchia capitale dell'impero. La cerimonia, fastosa, venne seguita da un notevole entourage di corte per mostrare proprio la presenza di molti sostenitori allo zar, sostenitori che volevano innanzitutto mostrare la loro potenza a corte.\nIl 3 dicembre 1728, mor\u00ec Natal'ja, sorella dello zar Pietro II a cui egli era particolarmente legato e l'unica, secondo i contemporanei, che aveva una qualche influenza benefica su di lui e sul suo governo.\nDopo essersi trasferiti a Mosca, i Dolgorukov acquisirono un notevole potere: il 14 febbraio 1728, i principi Vasilij Luki\u010d e Aleksej Grigor'evi\u010d Dolgorukov vennero nominati membri del Supremo Consiglio Privato dello zar ed il 22 febbraio di quello stesso anno il giovane principe Ivan Alekseevi\u010d fu nominato capo camera da letto .\nLa caduta di Men\u0161ikov aveva contribuito ad avvicinare Pietro ad Anna Petrovna, della quale aveva saputo in quello stesso anno che aveva dato alla luce un figlio (il futuro Pietro III). Pietro scrisse una lettera di congratulazioni al duca di Holstein per la recente nascita del figlio e colse l'occasione per deprecare il trattamento loro riservato sotto l'amministrazione di Men\u0161ikov.\nNel periodo di governo di Pietro II sotto l'amministrazione dei principi Dolgorukov, lo zar pens\u00f2 molto a divertirsi e ben poco agli affari di stato. Gli stessi Dolgorukov, e in particolare Ivan Alekseevi\u010d, parlarono indignati dei continui divertimenti dell'imperatore, ma, tuttavia, si guardarono bene dall'interferire con lui e non lo costrinsero a impegnarsi negli affari pubblici, riservandosene la gestione completa.\nSecondo lo storico Solov'\u00ebv, anche gli ambasciatori stranieri si accorsero di questa situazione. Un rapporto dell'epoca citava: \"Tutto in Russia \u00e8 in uno stato di terribile frustrazione: lo zar non si occupa degli affari di stato e non ha intenzione di occuparsene; nessuno paga e Dio solo sa come faranno a non tracollare le finanze; tutti cercano solo di rubare il pi\u00f9 possibile. Tutti i membri del Consiglio Supremo sono male marce e non si impegnano; anche altre istituzioni dello stato si sono bloccate; ognuno fa ci\u00f2 che gli viene in mente di fare\". Nel 1728, l'ambasciatore sassone Lefort paragonava la Russia del regno di Pietro II ad una nave trasportata dai venti, mentre l'equipaggio ed il suo capitano dormono e bevono:\nL'esercito e la marina si trovavano in un profondo stato di crisi: il collegio militare, dopo l'esilio di Men\u0161ikov, era rimasto senza un presidente e, dopo che la capitale fu trasferita a Mosca, anche senza un vicepresidente, mentre l'esercito soffriva di gravi mancanze come la carenza di munizioni ed il licenziamento di molti giovani ufficiali capaci. Pietro non era interessato all'esercito e nemmeno la predisposizione delle manovre militari nei pressi di Mosca nella primavera del 1729 seppe attirare la sua attenzione. La costruzione di nuove navi per la marina militare nazionale venne interrotta, limitandosi al varo di alcune galee. Anche il trasferimento della capitale a Mosca non contribu\u00ec certamente allo sviluppo della flotta. Quando Osterman avvert\u00ec Pietro II che la flotta era sul punto di scomparire a causa dello spostamento della capitale e del principale porto di Russia, lo zar rispose \"Quando sar\u00e0 necessario l'uso delle navi, andr\u00f2 personalmente in mare; ma non ho intenzione di camminarci sopra come fece mio nonno\".\nIl regno di Pietro II fu inoltre funestato da una serie di disastri: il 4 maggio 1729 a Mosca scoppi\u00f2 un tremendo incendio nel quartiere tedesco che, una volta spento, consent\u00ec ai soldati affamati di appropriarsi di oggetti di valore ritrovati nelle case colpite dai danni del fuoco. Solo l'arrivo dello zar sul posto imped\u00ec ulteriori ruberie. Quando Pietro venne informato delle rapine, ordin\u00f2 subito che gli autori dei furti fossero arrestati, ma Ivan Dolgorukov che era il capitano della guardia, cerc\u00f2 subito di mettere a tacere la questione temendo di esserne incolpato anch'egli. Casi simili si verificarono anche in altre parti dell'impero nei medesimi anni.\nA livello dell'amministrazione statale, la corruzione su larga scala e l'appropriazione indebita fiorirono. Nel dicembre del 1727 inizi\u00f2 il processo contro l'ammiraglio Matvej Zmaevi\u010d il quale aveva abusato della propria posizione per appropriarsi indebitamente di denaro pubblico.\nSu istigazione di Ivan Alekseevi\u010d Dolgorukov, suo amico e tutore, decise di sposarne la sorella, la principessa Ekaterina Alekseevna Dolgorukova, e il matrimonio venne fissato per il 30 gennaio 1730. Era chiaro che Pietro II non fosse interessato al matrimonio ed aveva mantenuto un atteggiamento tiepido nei confronti della stessa Ekaterina, sostenuto in questo dalla zia Elisabetta Petrovna che non aveva mai approvato questi giochi di potere sul nipote. Ma il giorno precedente alle nozze, lo zar mor\u00ec di vaiolo di cui soffriva gi\u00e0 dal dicembre del 1729. Sul letto di morte, venne addirittura fatto ogni sforzo per tentare di far rimanere incinta la moglie dello zar e dare quindi un erede alla Russia, ma senza successo. Pietro venne sepolto nella cattedrale dell'Arcangelo Michele al Cremlino, unico zar dopo Pietro il Grande che godette di questo onore. Infatti da Ivan VI (che venne ucciso e sepolto nella fortezza di Schl\u00fcsselburg), egli \u00e8 l'unico degli zar dopo Pietro I a non essere stato sepolto nella cattedrale dei Santi Pietro e Paolo a San Pietroburgo.\nCon la morte di Pietro, la linea diretta per successione maschile dei Romanov si estinse. Gli successe Anna Ivanovna, figlia del fratellastro di Pietro il Grande, Ivan V."}
{"id": "46522", "revid": "76069", "url": "https://it.wikipedia.org/wiki?curid=46522", "title": "Downpatrick Head", "text": ""}
{"id": "46529", "revid": "367445", "url": "https://it.wikipedia.org/wiki?curid=46529", "title": "Paperino e l'aspirapolvere fatato", "text": "Dopo il suo esordio nel corto d'animazione \"Trick or Treat\" e nella barksiana \"Paperino e le forze occulte\", entrambi del 1952, per rivedere Nocciola bisogna attendere quattro anni, ma non in una storia statunitense, bens\u00ec in una italiana: Paperino e l'aspirapolvere fatato.\nLa storia.\nPubblicata sull'\"Albo d'Oro\" n.13 dell'aprile del 1956, la storia \u00e8 ideata dall'incontenibile coppia Chendi-Bottaro.\nIl Maestro di Rapallo fa rivivere le atmosfere di terrore che gi\u00e0 Barks aveva descritto ne \"Le forze occulte\", disegnando una Nocciola fedele al \"model-sheet\" del Maestro dell'Oregon e tratteggiando i personaggi di contorno ispirandosi principalmente al tratto di Gottfredson. La stessa ambientazione proposta da Chendi \u00e8 quella di una Paperopoli un po' mista, quella sorta di terra di confine, molto pi\u00f9 papera, in cui orbitano un po' tutti i personaggi disneyani, anche se in Italia sta iniziando, proprio in quegli anni, a formarsi l'idea di una Topolinia, citt\u00e0 di residenza per Topolino, Pippo e per quel commissario Basettoni, presente in questo \"Aspirapolvere fatato\".\nLa vicenda prende avvio con l'ennesimo rifiuto da parte di Paperone di concedere un prestito, questa volta ai suoi nipotini: Qui, Quo, Qua. Nocciola, allora, decide di intervenire e, in un calderone bollente dal quale escono mistici e terrificanti fumi, bolle una pozione al cui interno immerge un vecchio aspirapolvere. Munita di questo magico attrezzo, la strega si dirige al palazzo di Paperone (in quel periodo, in Italia, ancora si soleva sistemare il ricco magnate in un palazzo al centro della citt\u00e0) e fa sparire al suo interno tutte le sostanze del vecchio papero, lasciandolo a guardare impotente: sin da questo suo esordio italiano si dimostra l'unica in grado di spillar quattrini al ricco papero (vedi anche questa storia senza titolo).\nTornata a casa, Nocciola consegna l'aspirapolvere ai tre paperini, che lo ripongono in un ripostiglio, quindi vanno a fare un giro a cavallo della scopa Belzeb\u00f9. In loro assenza, per\u00f2, Paperino vende ad un rigattiere un vecchio tappeto e l'aspirapolvere fatato, non sapendo che, in cambio dei 50 dollari ricevuti (che ha intenzione di dare ai nipotini per finanziare le casse dei Giovani Esploratori) ha venduto ben tre ettari cubici di denaro!\nAl ritorno dei ragazzi inizia un'incredibile caccia al tesoro, per sfortuna il rigattiere non ricorda a chi ha venduto i due oggetti ricevuti da Paperino, cos\u00ec, mentre lo zione e il suo improvvido nipote finiscono nelle grinfie di due spietati \"gangster\", Nocciola e i nipotini sono preda degli scherzi di due monellacci, che solo a pochi minuti dallo scoppio di una bomba su cui sono seduti i due zii di Qui, Quo, Qua rivelano il nascondiglio dell'aspirapolvere. A quel punto Nocciola manda Belzeb\u00f9 a prelevare gli ostaggi e quindi riconsegna a Paperone il possesso delle sue sostanze. Paperone, provato dalla terribile esperienza, consente ai nipotini di prendere tutto il denaro che serve loro per finanziare le opere pie che hanno intenzione di portare avanti, mentre Nocciola ritorna al suo paese, almeno fino alla sua successiva avventura nel nostro mondo, ovvero \"Pippo e l'aspirapolvere fatato\"."}
{"id": "46531", "revid": "3115", "url": "https://it.wikipedia.org/wiki?curid=46531", "title": "Roberto Cammarelle", "text": "Biografia.\nRoberto Cammarelle nasce a Milano da genitori lucani: il padre Angelo \u00e8 originario di Rionero in Vulture (PZ); sua madre, Giovanna Caraffa, \u00e8 di Scalera, frazione di Filiano (PZ). Cresciuto a Cinisello Balsamo (MI), si diploma in ragioneria e si appassiona alla boxe all'et\u00e0 di 11 anni, dopo aver assistito a una riunione pugilistica nella sua citt\u00e0.\nScoperto da Biagio Pierri, ex pugile dei Pesi piuma, all'et\u00e0 di 14 anni incomincia a gareggiare nella societ\u00e0 pugilistica \"Rocky Marciano\" di Cinisello Balsamo.\nDal 2000 fa parte delle Fiamme Oro, la squadra sportiva della Polizia di Stato.\nNel 2004 riceve l'onorificenza di Cavaliere OMRI su iniziativa del Presidente della Repubblica Carlo Azeglio Ciampi e nel 2008 quella di Commendatore dal nuovo presidente Giorgio Napolitano. Il 12 ottobre del 2008 il comune di Cinisello Balsamo gli conferisce la Spiga d'Oro, massimo riconoscimento cittadino. Il 20 ottobre dello stesso anno l'amministrazione comunale di Rionero in Vulture (PZ), citt\u00e0 natia del padre, gli conferisce la cittadinanza onoraria.\nCarriera pugilistica.\nOttiene il suo primo titolo italiano, come \"Under 16\", nel 1995, nella categoria pesi massimi. Gareggia dal 2002 nella categoria supermassimi. Vince, consecutivamente, i campionati italiani Elite dal 2000 al 2007, dei quali i primi due disputati nella categoria dei massimi. Nel 2012 riconquista il titolo italiano nella categoria super massimi, portando cos\u00ec a 9 le canottiere scudettate.\nEntra a far parte della nazionale junior dal 1996, quella senior dal 1999.\nNel 2002 raggiunge la finale dei Campionati europei del 2002 a Perm, in Russia, conquistando l'argento, sconfitto dal russo Aleksandr Povetkin (sfida che si ripeter\u00e0 due anni dopo); nel 2004, accedendo alla finale dei Campionati europei del 2004 a Pola e nel 2011 nella finale della competizione europea del 2011 ad Ankara, senza mai ottenere il successo finale.\nAlle Olimpiadi di Atene 2004 vince il bronzo nella categoria supermassimi.\nPartecipa alle Olimpiadi di Pechino 2008, dove ottiene la medaglia d'oro nella categoria +91\u00a0kg: in questo modo, a vent'anni dal successo di Giovanni Parisi, vincitore nei pesi piuma nei Giochi di Seoul 1988, l'Italia torna a vincere una medaglia d'oro olimpica nel pugilato. Dopo aver battuto per ko in semifinale il britannico David Price, riserva in finale lo stesso trattamento al cinese Zhang Zhilei, sconfitto per ko tecnico.\nIl 12 agosto 2012 alle Olimpiadi di Londra 2012 ottiene la medaglia d'argento nei pesi supermassimi +91, perdendo, a seguito di un verdetto contestato, contro l'inglese Anthony Joshua. L'Italia presenter\u00e0 inutilmente ricorso per il comportamento dubbio della giuria.\nAlla sua prima partecipazione vince il bronzo ai Mondiali del 2005, disputati a Mianyang in Cina. Conquista l'oro ai campionati mondiali di Chicago 2007, qualificandosi alle Olimpiadi, ed il 12 settembre 2009 si riconferma campione del mondo dei supermassimi +91\u00a0kg battendo a Milano il pugile ucraino Roman Kapitonenko. Ad Almaty in Kazakistan nel 2013 torna sul gradino pi\u00f9 basso del podio, perdendo la semifinale con l'azero Medizov.\nConquista la medaglia d'oro ai Giochi del Mediterraneo, ad Almer\u00eda in Spagna nel 2005. Il 19 giugno 2009 viene nominato portabandiera della delegazione italiana ai Giochi del Mediterraneo del 2009 a Pescara; \u00e8 la prima volta per un pugile. Il 2 luglio 2009 vince la medaglia d'oro ai Giochi del Mediterraneo di Pescara 2009. Si ripete quattro anni dopo nei XVII Giochi del Mediterraneo a Mersin in Turchia, portando a tre le medaglie d'oro ai Giochi del Mediterraneo.\nDal 2004 al 2007, Cammarelle vince consecutivamente quattro campionati della comunit\u00e0 europea.\nHa chiuso la sua carriera il 29 aprile 2016 con un successo sul francese Ahmed El Gazi al PalaBadminton di Milano.\nDopo il ritiro.\nSubito dopo il ritiro dell'attivit\u00e0 agonistica \u00e8 diventato il nuovo direttore tecnico del Gruppo Sportivo Fiamme Oro e team manager delle nazionali della Federazione Pugilistica Italiana.\nL'11 giugno 2017 \u00e8 stato eletto nella Giunta Nazionale del CONI.\nPrincipali incontri disputati.\n\"Statistiche aggiornate al 28 agosto 2012.\"\nCuriosit\u00e0.\nNel 2013 \u00e8 stato testimonial delle Ofantiadi.\nHa partecipato alla decima edizione di \"Ballando con le stelle\" in coppia con Natalia Titova."}
{"id": "46534", "revid": "104265", "url": "https://it.wikipedia.org/wiki?curid=46534", "title": "Luciano Bottaro", "text": "\u00c8 stato, insieme a Romano Scarpa e a Giovan Battista Carpi, uno dei pi\u00f9 noti autori di fumetto umoristico italiano e Disney in particolare per il quale \u00e8 riconosciuto come uno dei principali interpreti a livello mondiale fin dal 1952, anno di esordio con la Mondadori. Nella sua lunga carriera ha ideato molti personaggi dei fumetti come Pepito pubblicati anche all'estero.\nBiografia.\nDopo aver abbandonato gli studi di ragioneria nel 1949, esord\u00ec l'anno stesso come autore di illustrazioni sulla rivista \"Lo Scolaro\" per la quale ide\u00f2 vari personaggi come Aroldo il bucaniere, Gio Polpetta e Pon Pon; nello stesso periodo realizz\u00f2 anche disegni satirici per le riviste \"La Domenica del Corriere\" e \"La Domenica Quiz\".\nNel 1951 va a Milano per proporsi come autore contattando vari editori ai quali mostra i propri lavori. Il primo incarico giunge dalle casa editrice Alpe di Giuseppe Caregaro per la quale realizza storie di Cucciolo e Beppe; grazie a Caregaro stesso riusc\u00ec a incontrare Mario Gentilini, direttore di \"Topolino\", che lo inser\u00ec nello staff di autori per storie a fumetti Disney della Mondadori; esord\u00ec con la storia \"Paperino e le onorificenze\", scritta da Alberto Testa, che verr\u00e0 pubblicata sulla serie degli \"Albi d'Oro\" nel 1952. Per la Mondadori realizzer\u00e0 fino a met\u00e0 degli anni ottanta storie a fumetti con Paperino e altri personaggi Disney per la rivista \"Topolino\", spesso disegnando sceneggiature di Guido Martina o Carlo Chendi oltre che proprie. Continu\u00f2 a collaborare anche con la casa editrice Alpe di cui divenne uno dei principali autori ideando personaggi come Pepito, esordito su \"Gaie Fantasie\", e che ebbe vasta popolarit\u00e0 anche all'estero, soprattutto in Francia, oltre ad altre serie di successo come \"Whisky e Gogo\", \"Maramao\" e \"Baldo\". Pepito ebbe poi una serie dedicata nel 1954 dove Bottaro aggiunse altri personaggi di sua creazione come Saturnino, Pop e Fuzzy e I Postorici. Lavor\u00f2 anche per l'editore Bianconi per il quale ide\u00f2 serie a fumetti come \"Pik e Pok\", \"Pappy Papero\" e \"Zampino e Nerone\". Lavor\u00f2 anche per la Francia realizzando storie a fumetti. Negli anni successivi realizz\u00f2 anche la sua prima storia come autore completo con i personaggi della Disney, \"Paperino e l'arte moderna\", nel 1954, mentre nel 1955 esord\u00ec, edito dalle Edizioni Alpe, una testata dedicata al personaggio di \"Pepito\", che verr\u00e0 pubblicato anche in Francia e in altri paesi europei. I personaggi di Bottaro attirano l'attenzione della Angelo Fasani Editore che nel 1960 pubblica un periodico che presenta gli animali antropomorfi dell'autore, tra cui l'elefante Oscar, che d\u00e0 il nome a una nuova testata.\nCon l\u2019aumento della mole di lavoro, verso la fine degli anni cinquanta, intorno a Bottaro sorse la cosiddetta Scuola di Rapallo, un gruppo di autori che inizi\u00f2 a lavorare con lui a stretto contatto come Guido Scala e Franco Aloisi, ai quali, subito dopo, si unirono anche Carlo Chendi e Giorgio Rebuffi e che, nel 1968, porter\u00e0 alla costituzione di un vero e proprio studio di autori, lo studio Bierreci, con il quale collaborarono poi artisti come Maria Luisa Uggetti e Tiberio Colantuoni e che produsse, oltre a storie a fumetti Disney per la Mondadori, anche storie con personaggi della Warner Bros. per l'editore tedesco Kauka. Negli anni successivi la sua collaborazione con la Mondadori, per la realizzazione di storie con personaggi Disney, divenne pi\u00f9 discontinua per potersi dedicare alla realizzazione di storie con personaggi suoi o per portare avanti i progetti con lo Studio Bierrec\u00ec che sar\u00e0 in attivit\u00e0 fino al 1985. Dal 1968 inizi\u00f2 a collaborare anche con \"Il Giornalino,\" dove esord\u00ec la serie Pon Pon e per il quale produsse vario materiale come ad esempio, nel 1981, un adattamento comico di Pinocchio.\nMor\u00ec a Rapallo il 25 novembre 2006.\nNel dicembre 2021 Panini Comics riproporr\u00e0 il suo \"Ciclo Paperingio\" in un volume telato, con prefazione postuma dell'amico e collega Carlo Chendi e approfondimenti redazionali a cura di Luca Boschi e Alberto Becattini.\nPersonaggi dei fumetti.\nRebo: Insieme a Chendi, realizza nel 1960 una parodia di Rebo, un personaggio ideato da Cesare Zavattini negli anni trenta per la serie Saturno contro la Terra, sulla scia del successo di Flash Gordon, all'interno dell'universo disneyano: \"Paperino e il razzo interplanetario\", pubblicata tra il 10 marzo e il 10 aprile 1960 sul \"Topolino\". Alla fine degli anni novanta il personaggio venne ripreso per una serie di storie sempre con Paperino, \"Paperino e il ritorno di Rebo\" (1995), \"Alla ricerca del papero virtuale\" (1995) e \" Paperino e l'invasione di Giove\" (1997).\nPepito: il personaggio \u00e8 un pirata,a capo di una ciurma; ha un acerrimo nemico, Hernandez de la Banane; \u00e8 protagonista di una serie di genere umoristico/avventurosa creata nel 1951 e sviluppata insieme a Carlo Chendi che venne pubblicata inizialmente sul mensile \"Cucciolo\" e poi su altre testate delle Edizioni Alpe fino al 1955 quando gli venne dedicata una testata propria. Negli anni settanta passa alla Editrice Cenisio che gli dedica due numeri unici, una collana e alcune apparizioni su altre serie; negli anni ottanta le Edizioni Bianconi lo rilanciano sul mercato con un tascabile. Diviene molto popolare in Francia dove gli venne dedicata una serie regolare, tradotta anche in Germania, Grecia e Spagna.\nPon Pon: nasce come Sor Funghetto nel 1954, e viene pubblicato, per la prima volta nel 1955 sul settimanale \"Lo Scolaro\". Il piccolo personaggio, che in un certo senso ricorda lo stesso Bottaro, \u00e8 forse il primo tra tutti a muoversi in ambientazioni tipicamente care a Bottaro. Il mondo di Pon Pon, infatti, altro non \u00e8 se non un paesaggio di campagna tranquillo e sereno, popolato da funghi antropomorfi ognuno con una personalit\u00e0 differente, con i quali Bottaro gioca e si diverte, che deforma e a cui fa vivere avventure strane e incredibili, in cui le difficolt\u00e0 e i pericoli sono causati non gi\u00e0 da nemici ben identificabili, ma dai difetti stessi dei personaggi, che rappresentano quelli della societ\u00e0.\nIl simpatico funghetto (che fa il suo esordio con storie in stile Signor Bonaventura: illustrazioni con sotto didascalie in rima) viene tradotto in Francia, riscuotendo un buon successo, mentre in Italia approda, con il nome di Pon Pon, nel 1971, sulle pagine del settimanale per ragazzi \"Il Giornalino\", prima con avventure di ampio respiro, quindi, dall'82 con tavole autoconclusive in apertura o in chiusura di ciascun numero. Dal 2000 al 2008 Pon Pon viene regolarmente pubblicato su \"G-Baby\", il mensile delle Edizioni Paoline.\nRe di Picche: scontroso, duro, tirannico: in pratica tutto quello che Paperon de' Paperoni non poteva essere e che, nelle storie di Bottaro, soprattutto in quelle realizzate in tandem con Guido Martina, affiorava appena in superficie.\nAssiduo lettore de \"Il Tormento\", periodico ricco di illustrazioni a colori che presentano i tormenti delle vittime sottoposte a tortura, Re di Picche \u00e8 l'apripista dello Studio Bierrec\u00ec e il simbolo della cosiddetta Scuola di Rapallo, un gruppo di artisti che si riunirono intorno al talento di Bottaro o che crebbero alla sua corte.\nRe di Picche, per\u00f2, \u00e8 anche un altro personaggio di grande successo: accolto con grande favore in tutta Europa, e soprattutto in Germania, \u00e8 anche diventato il protagonista di un divertente cartone animato prodotto dallo Studio Melarance. \u00c8 poi soprattutto in questa serie, ispirata al romanzo di Lewis Carroll \"Alice nel Paese delle Meraviglie\", che Bottaro sfrutta in maniera pesante quelle invenzioni grafiche e psichedeliche ormai divenute il suo marchio di fabbrica (un po' come le lische di pesce lo erano per Jacovitti).\nIl Paese dell'Alfabeto: nato sul Corriere dei Piccoli n. 14 del 7 aprile 1974, si tratta di un paese in cui ogni abitante \u00e8 identificato anche graficamente da una lettera dell'alfabeto come il professor P, il cavalier O, il semplice A, i gemelli B, i fratelli T, il ragionier R e cos\u00ec via. Quando i personaggi si dispongono in modo da formare una parola, ottengono effetti correlati alla parola stessa: per esempio, se i gemelli B, il cavalier O, il signor M e il pacifico A si dispongono in modo da formare la parola \"bomba\", si verifica un'esplosione, oppure se le sorelle L il marinaio F e i due buontemponi A salgono su un'imbarcazione, la fanno affondare inavvertitamente quando si dispongono a formare la parola \"falla\". Il primo episodio vede la partecipazione di Punto, un bambino facente parte del gruppo dei segni di punteggiatura, che funge da commentatore e interfaccia con i giovani lettori, ma che appare molto di rado.\nAltri personaggi:\nPersonaggi disneyani.\nFra i personaggi che si trova a reinterpretare ci sono la strega Nocciola, un personaggio esordito nel 1952 al cinema, quindi nei fumetti, con una storia di Carl Barks. In Italia venne ripresa nel 1956 per una storia edita sulla serie degli \"Albo d'Oro\" (n. 13 del 1\u00ba aprile), \"Paperino e l'aspirapolvere fatato,\" sceneggiata da Chendi e disegnata da Bottaro. A questa seguir\u00e0 \"Pippo e la fattucchiera,\" edita su \"Topolino\" n. 236 del 5 giugno del 1960. Il personaggio ritorn\u00f2 come comprimario nella parodia \"Dottor Paperus\". Dopo seguirono le storie in accoppiata con il personaggio di Pippo.\nRealizza anche storie con Paperon de' Paperoni. La caratterizzazione del personaggio, soprattutto grazie ai testi di Guido Martina, \u00e8 quella tipica degli esordi: un affarista spietato che cerca di ottenere il proprio tornaconto personale con tutti i mezzi, leciti o illeciti che siano. Il suo sguardo \u00e8 perennemente truce: teschi al posto delle pupille, pugnali e fulmini dagli occhi, becco distorto in smorfie di rabbia, denti digrignanti e, soprattutto, scatto felino. Alcuni esempi, sempre con Martina: \"Paperino e il capodanno tropicale\" o \"Paperino e la scoperta dell'Italia\". Quando inizia il sodalizio con Chendi, invece, il tono cambia leggermente e Paperone viene un po' ingentilito nei toni e nelle atmosfere. Uno dei risultati di questa particolare collaborazione \u00e8 la nascita di Zantaf, scienziato pazzo che utilizza il suo genio per impossessarsi delle ricchezze di Paperone e per ottenere il controllo sul mondo. Vestito con una tuta plastificata color rosso, ingaggia con Paperino delle vere e proprie sfide tecnologiche che alla fine \u00e8 sempre il valente agente della P.I.A. a vincere.\nIl personaggio risale a una storia del 1938 realizzata da Gottfredson su testi di Merrill de Maris, \"Topolino e la banda dei piombatori\", nella quale faceva il suo esordio un certo Giuseppe Tubi (\"Joe Piper\"), un idraulico e capo di una banda di rapinatori. Nel 1961 Bottaro lo riprese per realizzare la storia \"Paperino e il calumet della pace\" edita per la prima volta sui \"Topolino\" nel giugno 1961.\nTra il 1969 e il 1973 l'autore \u00e8, insieme a Romano Scarpa e Giovan Battista Carpi, uno degli artisti italiani chiamato a realizzare le storie provenienti dallo Studio Disney di Burbank nell'ambito del progetto Disney Program, ovvero una serie di soggetti che la casa madre realizza per essere prodotti e distribuiti nel solo mercato estero. Bottaro realizza 18 di queste storie e una di queste vede proprio SuperPippo come protagonista. Pubblicata sull\"Almanacco Topolino\" n. 154 dell'ottobre del 1969, \"SuperPippo e il ladro di laghetti.\"\nAll'interno del filone delle parodie Disney, il sodalizio con Carlo Chendi porta a realizzare \"Le miniere di re... Paperone\", sull\"Albo d'Oro\" n. 39 del 26 settembre del 1954 alla quale segue \"Paperin di Tarascona\", \"Paperino e il Conte di Montecristo\" e \"Il Dottor Paperus\". Con altri autori realizza, fra le tante, anche \"Paperino e l'isola del tesoro\", \"Paperino il Paladino\", \"Paperin furioso\", la serie sul Corsaro Paperinero e la pi\u00f9 recente \"Paperino e Paperotta\".\nCritica.\nClaudio Bertieri, critico e storico del fumetto, ha cos\u00ec definito l'opera di Luciano Bottaro come autore di fumetti di genere prevalentemente comico: \"Quella di Bottaro diviene cos\u00ec una narrativa \"all'incontrario\". Una creazione fitta di riferimenti, di riflessioni, di sottolineature, di riletture, che gli consentono di inventarsi una scrittura personale e uno stile caratterizzato da un sottile humour.\" \"Tipico, d'altro canto, del suo carattere e della sua natura di ligure apparentemente indifeso ma sornione, entusiasta (nel lavoro) ma disincantato, testardo nelle scelte come nella convinzione di non voler riporre il fumetto \"comico\" tra le pratiche esclusive dell'evasione.\" \"Se da tanti anni, con accanimento, si batte per sottrarre il genere che gli \u00e8 caro (e che gli riesce naturale) alla generale sufficienza critica che da sempre l'accompagna, non \u00e8 certo per una questione privata.\" \"Per Bottaro non esistono ragioni valide per cui il racconto umoristico debba necessariamente cedere il passo all'avventura o ad altri filoni altamente intriganti.\""}
{"id": "46537", "revid": "2136151", "url": "https://it.wikipedia.org/wiki?curid=46537", "title": "Marty Feldman", "text": "Feldman era noto per i suoi inconfondibili lineamenti, divenuti il suo marchio distintivo. Il naso schiacciato era il risultato di un incontro di pugilato da ragazzo; la particolarit\u00e0 dei suoi bulbi oculari prominenti derivava dallo strabismo divergente e dalla combinazione di problemi conseguenti a iperattivit\u00e0 tiroidea (dal 1961) e di un'operazione sub\u00ecta a seguito di un incidente stradale avvenuto in giovent\u00f9. Dalla met\u00e0 degli anni '60 lavor\u00f2 moltissimo negli Stati Uniti ottenendo grande successo. Il suo ruolo pi\u00f9 celebre fu quello del grottesco e gobbo Igor, in \"Frankenstein junior\" (1974) di Mel Brooks.\nFeldman fu anche un militante socialista, ateo e vegetariano.\nBiografia.\nLe origini.\nFeldman nacque nell'East End di Londra l'8 luglio del 1934, primogenito dei due figli di Myer Feldman, di professione sarto, e di Cecilia Crook, ambedue modesti immigrati ucraini, nativi di Kiev e di origine ebraica. Ebbe un'infanzia \u00absolitaria\u00bb, come la defin\u00ec lo stesso comico.\nA quindici anni lasci\u00f2 gli studi per inseguire il sogno di diventare un trombettista jazz, e solo pi\u00f9 tardi scopr\u00ec la sua vocazione per la professione di comico e di attore. Cominci\u00f2 a recitare partecipando ad alcune commedie in teatri minori, lavorando a sviluppare una propria comicit\u00e0 surreale, seguendo l'esempio dei suoi idoli, Buster Keaton e i fratelli Marx.\nCon due amici form\u00f2 il \"Morris, Marty &amp; Mitch\", un trio comico ispirato proprio dalla comicit\u00e0 dei fratelli Marx, dove Feldman spiccava per le sue doti comiche, tanto da ottenere i suoi primi ingaggi di rilievo.\nIl successo radiofonico.\nNel 1954 inizi\u00f2 una proficua collaborazione con Barry Took, altro umorista di successo. I due lavoravano con un team di autori che produceva numerose sceneggiature per sit-com televisive britanniche, come \"Educating Archie\", e per lo show radiofonico di grandissimo successo \"Round the Horne\", con Kenneth Horne e Kenneth Williams.\nFortemente richiesto da televisione e radio, Feldman non rinunci\u00f2 al sodalizio con Barry Took, con il quale realizz\u00f2 altri due programmi radiofonici, \"We're in Business\" e \"The Army Game\", che registrarono un incredibile successo in termini di ascolti. Sulla base dei personaggi e delle gag create per questi programmi, i due migliorarono il loro materiale comico per realizzare nuovi show, tra cui va ricordato \"Bootsie and Snudge\", che vide Feldman nel ruolo di sceneggiatore principale.\nDalla radio alla TV.\nIl successo di queste produzioni port\u00f2 gli show dalla radio alla televisione, ampliando il bacino d'utenza degli spettacoli e la notoriet\u00e0 presso il grande pubblico. Grazie al salto di qualit\u00e0, Feldman divent\u00f2 quindi l'ideatore diretto dei programmi che gli venivano affidati e che, in breve, furono tra i pi\u00f9 seguiti dal pubblico.\nI problemi di salute.\nNel 1961 il comico cominci\u00f2 a soffrire di problemi di natura tiroidea (morbo di Basedow-Graves), con evidenti effetti sull'apparato oculare, che sub\u00ec gravi deformazioni. Quella che inizialmente sembrava una sfortuna, render\u00e0 Feldman un'icona: lo sguardo strabico, con gli occhi azzurri fuori dalle orbite, da lui accentuato per raggiungere maggiori effetti comici, lo accompagner\u00e0 sulla scena e fuori.\nI grandi show per la BBC.\nIl comico non si lasci\u00f2 abbattere dai problemi di salute e la sua carriera non sub\u00ec rallentamenti, intensificandosi addirittura per tutto il corso degli anni sessanta, grazie a numerose produzioni di show radiofonici e televisivi per la BBC che lanciarono nuovi talenti, come Michael Palin, Terry Jones e John Cleese, futuri componenti dei Monty Python, con i quali Feldman scrisse anche \"The Frost Report\".\nI suoi show ottenevano successi sempre maggiori, e in tutta la Gran Bretagna si diffondevano i suoi tormentoni. La consacrazione definitiva arriv\u00f2 sempre dalla BBC, che lo incaric\u00f2 di realizzare per il secondo canale dell'emittente delle commedie che lo vedevano protagonista assoluto.\nFeldman realizz\u00f2 anche una propria fortunatissima serie televisiva sulla rete commerciale britannica \"ITV\", intitolata semplicemente \"Marty\".\nL'arrivo a Hollywood.\nNonostante il suo enorme successo in patria, Feldman rest\u00f2 a lungo poco pi\u00f9 che uno sconosciuto negli Stati Uniti. Le sue prime performance sulle reti televisive americane avvennero nel famoso \"Dean Martin Show\", dove interpret\u00f2 alcune delle sue migliori gag.\nIl comico ottenne immediatamente un buon successo, diventando un ospite fisso di molte trasmissioni, comiche e non. Grazie al riscontro di pubblico e alla crescente notoriet\u00e0, riusc\u00ec a realizzare uno show personale che lo consacr\u00f2 definitivamente presso il pubblico statunitense, il \"Marty Feldman's Comedy Machine\" (conosciuto in italia come \"L'occhio che uccide\").\nIl cinema.\nNel 1974 apparve nel film che gli diede la notoriet\u00e0 mondiale e per il quale \u00e8 principalmente noto in Italia: \"Frankenstein Junior\" di Mel Brooks, nel ruolo di \"Igor\", il servitore gobbo del dottor Frederick Frankenstein (interpretato dall'amico Gene Wilder), passato alla storia proprio grazie alla particolare fisionomia del suo interprete, che benissimo si adattava al personaggio strampalato, protagonista di gag e battute indimenticabili, spesso improvvisate, come abitudine del comico. Grazie a questo ruolo, Feldman vinse il Saturn Award come \"miglior attore non protagonista\", uscendo dal ruolo di caratterista semplice.\nIncoraggiato dal successo del film, partecip\u00f2 ad altre due pellicole comiche, \"Il fratello pi\u00f9 furbo di Sherlock Holmes\" (1975), ancora al fianco di Gene Wilder, e \"L'ultima follia di Mel Brooks\" (1976), di nuovo diretto da Mel Brooks. La maggior parte dei suoi film, tuttavia, non \u00e8 mai stata distribuita in Italia.\nNel 1975 partecip\u00f2 a una produzione italiana a episodi, \"40 gradi all'ombra del lenzuolo\", di Sergio Martino, con Barbara Bouchet, Edwige Fenech, Dayle Haddon, Enrico Montesano, Aldo Maccione, Sydne Rome e Tomas Milian. Nell'episodio da lui interpretato (il terzo dei cinque), recit\u00f2 accanto all'attrice e modella Dayle Haddon, nel ruolo di una guardia del corpo assai intrusiva.\nLa regia.\nIl successo crescente port\u00f2 il comico a cimentarsi come regista nel 1977. Il suo film d'esordio dietro la macchina da presa fu \"Io, Beau Geste e la legione straniera\", parodia del classico \"Beau Geste\" (1939), nel quale due fratelli, uno bellissimo (Michael York) e uno bruttissimo (ovviamente Feldman), si ritrovano arruolati nella Legione Straniera.\nSegu\u00ec una seconda prova da regista, \"Frate Ambrogio\" (1980), una pesante satira sulla commercializzazione della religione negli Stati Uniti d'America, che venne inesorabilmente stroncato da critica e pubblico, mettendo fortemente in dubbio il prosieguo della sua carriera da regista.\nLa morte.\nIl 2 dicembre 1982, durante la lavorazione del film \"Barbagialla, il terrore dei sette mari e mezzo\", scritto dall'amico Graham Chapman e diretto da Mel Damski, il quarantottenne Feldman venne colto da un attacco di cuore; poco dopo il comico mor\u00ec nella sua camera d'albergo a Citt\u00e0 del Messico. L'intervento di un amico presente, che chiam\u00f2 i soccorsi, fu inutile. \nUna settimana prima di morire aveva dichiarato a un reporter: \"\u00abSono troppo vecchio per morire giovane, e troppo giovane per crescere\u00bb\".\nNon risultava apparentemente avere una cardiopatia pregressa diagnosticata, per cui furono fatte diverse ipotesi: dal tabagismo, a malattie pregresse, alla dieta che seguiva, fino a sforzi psicofisici eccessivi, o una intossicazione alimentare.\nNel commento introduttivo del DVD di \"Frankenstein Junior\", Mel Brooks ha citato i fattori che possono aver contribuito alla morte di Feldman: \u00abFumava a volte cinque pacchetti di sigarette al giorno, beveva grandi quantit\u00e0 di caff\u00e8 nero e aveva una dieta ricca di uova e latticini\u00bb. Inoltre, l'alta quota di Citt\u00e0 del Messico (oltre 2.100 m sul livello del mare, dove l'aria \u00e8 di circa il 20% pi\u00f9 rarefatta) probabilmente ha ulteriormente posto sotto stress Feldman, mettendo sotto sforzo il suo cuore e i suoi polmoni.\nMichael Mileham, che partecip\u00f2 alla realizzazione di \"Barbagialla\", raccont\u00f2 di come lui e Feldman nuotarono insieme, alcuni giorni prima, verso un'isola dove un locale vendeva aragoste e noci di cocco. Mileham mangi\u00f2 aragoste, frutti di mare e molluschi, Marty una noce di cocco. Mileham e Feldman usarono per\u00f2 lo stesso coltello per tagliare i rispettivi cibi e il giorno successivo Mileham ebbe un'intossicazione da molluschi e crostacei, teorizzando che anche questo potrebbe aver contribuito al deterioramento della salute e alla morte di Feldman. Durante le riprese Feldman cadde da un'impalcatura, non volendo usare una controfigura, cosa che potrebbe aver contribuito al decesso.\nIn un racconto aneddotico, il vignettista e attore Sergio Aragon\u00e9s, che stava girando un film nelle stesse zone, raccont\u00f2 invece che, mentre girava vestito per il suo ruolo di poliziotto armato, improvvisamente incontr\u00f2 Feldman che, nel vederlo, si spavent\u00f2 moltissimo. Aragon\u00e9s pensa che forse questo spavento abbia contribuito al fatale attacco di cuore di Feldman in tarda serata. Aragon\u00e9s ha raccontato la storia con la battuta finale: \"Ho ucciso Marty Feldman\". \nOccorre anche ricordare che Feldman aveva la malattia di Basedow (da cui i tratti facciali) e non fu mai operato per essa, n\u00e9 un'adeguata terapia era disponibile o usata. Questa patologia pu\u00f2 causare aritmia, disturbi polmonari, fibrillazione atriale, ipertensione e ischemie, con rischio di morte cardiaca improvvisa o infarto del miocardio.\nMarty Feldman riposa nel cimitero del Forest Lawn Memorial Park, a Los Angeles, accanto al suo idolo Buster Keaton.\nVita privata.\nNel gennaio del 1959, Feldman si spos\u00f2 con Lauretta Sullivan, che gli rest\u00f2 accanto fino alla sua morte nel 1982. Lauretta mor\u00ec a Studio City, un quartiere di Los Angeles (in California), il 12 marzo del 2010, all'et\u00e0 di 74 anni. A dispetto dei suoi particolari lineamenti, Feldman era tenuto in grande considerazione da parte delle donne, grazie alla sua simpatia e al suo successo.\nDefinitosi un \u00absocialista dichiarato\u00bb, fu un attivo membro del Partito Comunista di Gran Bretagna per quasi tutta la sua vita. Fu inoltre un convinto vegetariano (lacto-ovo-vegetarianismo) ed ateo; infatti le battute sulla religione e la superstizione ricorrevano in alcune sue gag."}
{"id": "46538", "revid": "599013", "url": "https://it.wikipedia.org/wiki?curid=46538", "title": "Za", "text": ""}
{"id": "46552", "revid": "1610933", "url": "https://it.wikipedia.org/wiki?curid=46552", "title": "Gabbiano tridattilo", "text": ""}
{"id": "46553", "revid": "1005847", "url": "https://it.wikipedia.org/wiki?curid=46553", "title": "Governo De Gasperi I", "text": "Il Governo De Gasperi I fu il sessantacinquesimo ed ultimo governo del Regno d'Italia (nominato da Umberto di Savoia allora Luogotenente generale del Regno) e present\u00f2 le proprie dimissioni dopo il Referendum istituzionale del 1946 e con l'insediamento del Capo provvisorio dello Stato eletto dall'Assemblea Costituente.\nRest\u00f2 in carica fino al 14 luglio 1946 quando De Nicola, Capo provvisorio dello Stato, nomin\u00f2 il secondo governo De Gasperi. Tra l'esilio del Re e l'insediamento di De Nicola, De Gasperi fu anche Capo provvisorio dello Stato ad interim (13 giugno - 1\u00ba luglio).\nFu in carica dal 10 dicembre 1945 al 14 luglio 1946, per un totale di 216 giorni, ovvero 7 mesi e 4 giorni.\nPartiti di maggioranza.\nFu un governo di unit\u00e0 nazionale, composto da:"}
{"id": "46554", "revid": "1375062", "url": "https://it.wikipedia.org/wiki?curid=46554", "title": "Rissa tridactyla", "text": "Il gabbiano tridattilo (Rissa tridactyla ) \u00e8 un uccello che appartiene alla famiglia dei Laridae. Ha abitudini tipicamente pelagiche, vivendo per la stragrande maggioranza della sua vita in mare aperto, ed \u00e8 caratterizzato da una tecnica di volo molto agile che gli consente di compiere movimenti accuratamente controllati e di spostarsi anche in condizioni di vento forte. Il perfetto controllo dell'atterraggio gli consente di posarsi sulle sporgenze delle falesie dove costruisce il nido, formando delle colonie di grandi dimensioni.\nSistematica.\nIl genere \"Rissa\" include due specie con distribuzione oloartica e areale di riproduzione circumpolare: il gabbiano tridattilo zampe-nere (\"Rissa tridactyla\"), e il gabbiano tridattilo zampe-rosse (\"Rissa brevirostris\").\nQuest'ultimo \u00e8 un piccolo gabbiano oceanico che si riproduce solamente in alcune isole del Mare di Bering, dove costruisce il nido su piccole cenge in falesie a picco sul mare e da dove parte per foraggiare durante la notte in mare aperto; si trova spesso in associazione con il primo e se ne distingue per le dimensioni inferiori, per il mantello pi\u00f9 scuro, per il colore rosso delle zampe e per il becco pi\u00f9 corto.\nIl taxon \"Rissa tridactyla\", come riconosciuto da lungo tempo, comprende due sottospecie, \"R. tridactyla tridactyla\" e \"R. tridactyla pollicaris\", che da alcuni autori vengono considerate specie distinte.\nNel 1925 Jonathan Dwight, padre fondatore dell'identificazione dei gabbiani, distinse le due popolazioni, la prima distribuita lungo le coste dell'Atlantico, la seconda lungo le coste del Pacifico, mettendo in evidenza come la sottospecie \"pollicaris\" presenti una diversa estensione del colore nero sulle penne primarie degli adulti, dimensioni maggiori (specialmente per quanto riguarda il becco) e un mantello leggermente pi\u00f9 scuro.\nInoltre Dwight osserv\u00f2 che il primo dito del piede, spesso assente, \u00e8 pi\u00f9 frequente nella popolazione del Pacifico (circa 50% degli individui) che in quella dell'Atlantico (circa 9%); quando presente, esso raggiunge una lunghezza superiore ed \u00e8 dotato di un'unghia pi\u00f9 sviluppata nella sottospecie non nominale.\nAspetti morfologici.\nIl passaggio dal piumaggio giovanile a quello adulto definitivo dura 3 anni.\nCanto.\nLe colonie e le loro vicinanze sono chiassose. Il richiamo pi\u00f9 comune \u00e8 un ripetuto, rapido e nasale 'kitt-i-weik'. Gli uccelli in volo emettono ripetutamente un corto e nasale 'kya'. Il richiamo di allarme \u00e8 un corto e schioccante 'kt kt kt ...'.\nComportamento.\nRispetto ai Laridi che nidificano sul terreno il gabbiano tridattilo mostra peculiari adattamenti comportamentali e morfologici associati alla strategia adattativa della costituzione di dense colonie in ambienti di falesia.\nRiproduzione.\nSolitamente posa due uova e pi\u00f9 raramente solo una o tre.\nReazione ai predatori.\nLe sporgenze in falesia che ospitano i nidi del gabbiano tridattilo sono praticamente inaccessibili da parte dei predatori terrestri.\nInoltre, a causa delle forti correnti d'aria che si formano lungo le pareti verticali l'avvicinamento ai nidi \u00e8 estremamente difficile anche per i predatori alati; esso viene invece compiuto agilmente dai gabbiani tridattili, i volatori pi\u00f9 esperti tra i Laridi, dotati di grande abilit\u00e0 di manovra e capaci di compiere movimenti estremamente controllati e precisi.\nLa drastica riduzione della pressione predatoria ha indotto un'insolita mansuetudine negli individui nidificanti, i quali emettono il richiamo d'allarme, molto frequente nelle specie che costruiscono il nido sul terreno, solamente in caso di estrema provocazione, e raramente reagiscono all'attacco di eventuali predatori aggredendoli; pi\u00f9 comunemente si allontanano dal nido abbandonando i piccoli o le uova al loro destino.\nSolo in poche occasioni, quando gli uccelli predatori (es. Corvidi, Laridi, Stercoraridi) che girano intorno alla colonia si avvicinano troppo ai nidi, \u00e8 possibile osservare gli individui riproduttori protendere in avanti il becco aperto e poi decollare manifestando il comportamento di mobbing collettivo, il quale viene accompagnato da schiamazzi molto intensi."}
{"id": "46555", "revid": "287204", "url": "https://it.wikipedia.org/wiki?curid=46555", "title": "Governo De Gasperi", "text": "Governo De Gasperi pu\u00f2 riferirsi a otto governi italiani (il primo del Regno d'Italia, gli altri della Repubblica Italiana) guidati da Alcide De Gasperi:"}
{"id": "46560", "revid": "33689", "url": "https://it.wikipedia.org/wiki?curid=46560", "title": "Macintosh 128K", "text": "Il Macintosh, spesso abbreviato in Mac, \u00e8 un personal computer commercializzato da Apple Computer (oggi Apple Inc.) dal 24 gennaio 1984 al 1\u00ba ottobre 1985. Dopo l'introduzione del Macintosh 512K (essenzialmente lo stesso computer, ma con la memoria RAM portata a 512 KB), per distinguerlo da quest'ultimo \u00e8 stato ribattezzato Macintosh 128K. \nDa questo sono derivati in seguito diversi personal computer comunemente indicati come Macintosh classici. \u00c8 il capostipite dell'omonima famiglia di computer tuttora commercializzata ed all'epoca \u00e8 stato considerato un prodotto rivoluzionario, che ha cambiato il mondo dei computer rendendo il loro uso facile ed intuitivo grazie alla sua innovativa interfaccia grafica che ha ispirato altri sistemi a finestre come Windows.\nIl nome \u00e8 stato scelto da Jef Raskin, l'esperto di interfacce di computer che ne svilupp\u00f2 il progetto, che ha chiamato cos\u00ec il computer per via della qualit\u00e0 (cultivar) di mele che preferiva, le McIntosh.\nStoria.\nNascita del Mac.\nIl progetto vide la luce nel 1979, quando Jef Raskin riusc\u00ec ad ottenere la direzione di \"Annie\" (poi rinominata Macintosh), una piccola divisione di sviluppo interna alla Apple parallela a quella del Lisa. Raskin voleva creare un computer piccolo ed economico, da vendere a meno di 1000 dollari, con un display da 5\": per contenere i costi decise perci\u00f2 di usare il poco costoso microprocessore Motorola 6809. Nel 1980 Steve Jobs, che era stato da poco estromesso dal gruppo di sviluppo del Lisa, inizi\u00f2 ad interessarsi al Macintosh. Fu lui a imporre agli altri membri del team il passaggio al Motorola 68000, microprocessore pi\u00f9 potente rispetto a quello precedentemente usato, necessario per poter supportare l'interfaccia grafica vista allo Xerox PARC. Lo scontro tra Raskin, che voleva un prodotto economico, e Jobs, che non voleva che la qualit\u00e0 fosse subordinata al prezzo, fu inevitabile. \nNel 1981 l'allora CEO di Apple Michael Scott decise di risolvere la questione affidando la divisione Macintosh a Jobs. Una delle prime cose che egli fece fu quella di ampliare il team (prov\u00f2 anche a convincere, senza successo, Steve Wozniak, impiegato nella divisione Apple II, a far parte del gruppo), che in breve si trasfer\u00ec in una nuova sede all'interno di un edificio che fu ribattezzato \"Texaco Towers\", sia perch\u00e9 locato vicino ad un distributore Texaco sia perch\u00e9 in precedenza il gruppo di sviluppo del Lisa si era trasferito in un edificio denominato \"Taco Towers\". Durante la progettazione del Mac Jobs lavor\u00f2 molto per migliorarne il design, impegnandosi anche nei dettagli che in pochi avrebbero notato, come i componenti interni.\nSecondo il progetto iniziale di Raskin il computer avrebbe dovuto avere uno sviluppo orizzontale, con la tastiera che doveva chiudersi a sportello sul fianco anteriore, in stile Osborne 1, per favorire la trasportabilit\u00e0 del sistema. A Jobs per\u00f2 quel tipo di soluzione non piaceva e cos\u00ec agli inizi del 1981 assunse Jerry Manock, un designer industriale, con il quale svilupp\u00f2 la soluzione della scocca verticale con il video integrato. Il processo di sviluppo fu per\u00f2 lungo ed articolato poich\u00e9 Jobs faceva modificare spesso ci\u00f2 che lo studio di design proponeva, con il risultato che il primo prototipo reale basato sul design definitivo si ebbe solo agli inizi del 1982.\nA livello grafico una grossa differenza con Lisa fu l'adozione dei cosiddetti \"punti quadrati\" (\"square dots\"). Il Lisa aveva una risoluzione dello schermo di 720\u00d7360 pixel: il fatto che l'immagine fosse larga il doppio di quanto fosse alta comportava il fatto che, per mantenere le dovute proporzioni, i pixel dell'immagine dovevano essere alti il doppio rispetto a quanto fossero larghi, cio\u00e8 rettangolari. Se questo non rappresentava un problema per le applicazioni basate su testo, lo era invece nel caso dei programmi di grafica. Per il Macintosh fu scelta una risoluzione pi\u00f9 convenzionale di 512\u00d7342 pixel, permettendo cos\u00ec di adattare meglio l'immagine al formato dei monitor di allora e di ottenere dei pixel quadrati. Grazie ad essi i progettisti poterono lavorare all'interfaccia grafica senza avere i problemi di rapporto delle dimensioni dei pixel presenti sul Lisa.\nPer l'interfaccia grafica Jobs insistette affinch\u00e9 essa fosse in grado di generare rettangoli con gli angoli arrotondati. Bill Atkinson lavor\u00f2 al software apportando le modifiche necessarie affinch\u00e9 le librerie grafiche QuickDraw fossero in grado di disegnare quanto richiesto. I rettangoli con gli angoli arrotondati furono poi cos\u00ec largamente utilizzati da caratterizzare l'interfaccia del Macintosh.\nIl computer doveva essere commercializzato nel 1983 ma per i numerosi problemi hardware e software la data prestabilita salt\u00f2. Inoltre, durante lo sviluppo, fu chiaro a Jobs ed alla sua squadra che il concorrente diretto del Macintosh non sarebbe pi\u00f9 stato il Lisa ma il PC IBM, che si stava affermando sul mercato in maniera forte. Per contrastare questo computer il progetto del Macintosh fu rivisto in corso d'opera: fu deciso di dotare il computer di 128 KB di RAM e di sostituire il floppy da 5\"\u00bc con le nuove e pi\u00f9 capienti unit\u00e0 da 3\"\u00bd prodotte dalla Sony. Il computer fu terminato solo a met\u00e0 del 1983 e fu deciso di presentarlo nel mese di gennaio del 1984.\nApprossimandosi la commercializzazione, inizi\u00f2 anche il dibattito sul prezzo di vendita. Il computer, nei piani originali di Raskin, sarebbe dovuto costare intorno ai 500 dollari, ma un pi\u00f9 plausibile prezzo di vendita era stato fissato, nei primi tempi, intorno ai 1.000 dollari. La scelta di basare il sistema su un'interfaccia grafica obblig\u00f2 non solo ad adottare una CPU pi\u00f9 potente ma anche ad aumentare la memoria del computer per poter gestire il buffer video, raddoppiando la RAM e portandola da 64 a 128 KB, mentre per alloggiare il firmware finale fu necessario incrementare la ROM da 8 a ben 64 KB. Anche l'adozione dell'unit\u00e0 floppy da 3\"\u00bd della Sony comport\u00f2 un aggravio di costi perch\u00e9 inizialmente era stato previsto un diverso tipo di unit\u00e0, sviluppata direttamente dalla Apple. Tutte le modifiche apportate avevano fatto lievitare i costi di sviluppo, ed il gruppo del Macintosh stim\u00f2 un prezzo di vendita di circa 1.995 dollari. L'allora amministratore delegato di Apple, John Sculley, impose invece, nonostante le resistenze dello stesso Jobs, un prezzo di vendita del Macintosh di 2.495 dollari sia per discostarsi dal prezzo dell'Apple II sia perch\u00e9 con i 500 dollari aggiuntivi decise di finanziare una grossa campagna promozionale del computer.\nPromozione e commercializzazione.\nNella primavera del 1983 Jobs cominci\u00f2 a pensare alla campagna di marketing per il lancio del Mac. Il progetto fu affidato all'agenzia Chiat/Day, che svilupp\u00f2 uno spot di 60 secondi basato sullo slogan \"Perch\u00e9 il 1984 non sar\u00e0 come \"1984\"\", un chiaro riferimento al romanzo di George Orwell. Il filmato, girato da Ridley Scott e diretto da Lee Clow, era incentrato sulla figura di una ragazza con la sagoma di un Macintosh disegnata sulla maglietta nell'intento di liberare l'umanit\u00e0 dal controllo del Grande Fratello: nell'immaginario di Jobs ci\u00f2 doveva rappresentare la Apple come l'unica forza rimasta in grado di contrastare il predominio di IBM nel mondo dei computer. Nonostante l'iniziale ostilit\u00e0 del consiglio di amministrazione Jobs, aiutato da Mike Murray, responsabile marketing di Apple, riusc\u00ec ad ottenere l'approvazione per trasmettere lo spot, che fu mandato in onda prima dell'inizio del terzo quarto del XVIII Superbowl. Il successo fu enorme, tanto che venne definito sia da Advertising Age che da TV Guide, come il miglior filmato pubblicitario di tutti i tempi.\nIl lancio ufficiale del Macintosh venne fissato per il 24 gennaio 1984, lo stesso giorno dell'assemblea degli azionisti dell'azienda, all'auditorium Flint del De Anza Community College. L'evento fu un successo. Fu deciso che Jobs avrebbe sfilato da una valigetta il computer appoggiato sopra ad una colonna posta al centro del palco e che sul Macintosh sarebbe stato eseguito un programma appositamente scritto che avrebbe mostrato le potenzialit\u00e0 grafiche e sonore del computer. Per facilitare la visione al pubblico le immagini generate dal computer vennero replicate anche su uno schermo di proiezione posto dietro a Jobs, mentre in sottofondo fu riprodotta \"Chariots of Fire\", la colonna sonora del film \"Momenti di Gloria\". Fu lo stesso Mac, ad inizio presentazione, a salutare direttamente il pubblico grazie all'uso di una voce sintetizzata:\nLa presentazione creata per l'evento era per\u00f2 troppo grande in termini di dimensioni e non poteva essere caricata nella memoria del computer. Per questo motivo fu utilizzato il prototipo del Macintosh 512K, dotato appunto di 512 KB di RAM, mascherandolo nella scocca del Mac presente sul palco.\nAccoglienza.\nDopo un primo periodo non esaltante, il computer raccolse un buon successo. Nonostante non offrisse possibilit\u00e0 di espansione, non avesse un disco rigido, avesse poca memoria e gestisse solo floppy a singola faccia, la sua interfaccia grafica era un passo in avanti rispetto ai PC ed alle interfacce testuali dei programmi DOS. Le vendite del Mac crollarono per\u00f2 nella seconda met\u00e0 del 1984, principalmente a causa della scarsa disponibilit\u00e0 di programmi pubblicati per il computer e della dotazione di soli 128 KB di memoria, per la maggior parte occupata dal sistema operativo. Il problema dei pochi programmi fece lentamente orientare molti dei possibili acquirenti verso il PC IBM: nonostante fosse meno facile da usare del Mac e meno accattivante, offriva un parco software molto pi\u00f9 ricco, con fogli elettronici, programmi di videoscrittura e gestione database mentre il Mac poteva offrire solo MacPaint e MacWrite. La poca memoria non permetteva al Mac di eseguire compiti complessi, e molti sviluppatori non realizzarono applicazioni importanti per il Mac proprio per questo motivo. Entrambi i problemi furono risolti con l'introduzione del Macintosh 512K, detto \"Fat Mac\" per la memoria quadruplicata rispetto al modello originale, e le vendite si risollevarono.\nDescrizione.\nIl computer era alloggiato all'interno di un \"case\" realizzato in materiale plastico di colore beige fornito di una rientranza nella parte superiore posteriore che poteva essere utilizzata come maniglia per il trasporto dello stesso.\nIl primo modello di Macintosh non era espandibile. Era stato progettato come un dispositivo autosufficiente e completo, alla stregua di un qualsiasi elettrodomestico, come un aspirapolvere o un televisore. Era fornito di 128 KB di memoria RAM, un buon quantitativo se si pensa che lo standard erano 64 KB: aveva quindi una memoria doppia rispetto agli altri computer. Era dotato di connettori solo per collegare la tastiera, il mouse, la stampante (inizialmente la ImageWriter, in seguito si aggiunse anche la LaserWriter), il modem, il floppy disk esterno e un altoparlante monofonico. Tutte le periferiche utilizzavano connettori proprietari e diversi, il che impediva all'utente di inserire uno spinotto in una presa errata, ma nello stesso tempo lo legava ai prodotti Apple, almeno nella fase iniziale (accenni di questa strategia commerciale sono ritrovabili anche in molti prodotti Apple successivi).\nIl computer comprendeva un alloggiamento (\"drive\") per un floppy disk da 3,5\" e 400 KB di capacit\u00e0 e non supportava nessun disco rigido. All'epoca un singolo floppy disk era ritenuto pi\u00f9 che sufficiente per contenere l'intero sistema operativo, le applicazioni pi\u00f9 comuni (all'inizio erano disponibili solo MacWrite e MacPaint, inclusi nella dotazione di serie) e i file creati dall'utente: il floppy disk da 400 KB era considerato molto capiente se paragonato ai 128 KB che offrivano i floppy disk della concorrenza e veniva quindi usato come oggi si usa l'hard disk principale dei PC. Molti utenti preferivano comunque bloccare la scrittura sul floppy del sistema operativo e utilizzarne un secondo per i programmi e i dati; per evitare i continui cambi di dischetto, molti acquistavano il drive esterno per floppy disk prodotto da Apple (al costo di 495 dollari), in modo da avere a disposizione due drive, uno per il floppy del sistema operativo (che veniva inserito ogni volta che si accendeva l'elaboratore e restava sempre inserito durante l'utilizzo) e uno per salvare i propri dati.\nL'unit\u00e0 \"computer + monitor\" originale comprendeva un monitor monocromatico da 9 pollici in grado di mostrare immagini con una definizione di 72 punti per pollice; questo tipo di monitor verr\u00e0 utilizzato in molti modelli futuri. La tastiera non era dotata di tastierino numerico separato e non aveva i tasti freccia: quest'ultima fu una scelta di Steve Jobs, che intendeva cos\u00ec \"obbligare\" gli utenti a usare il mouse ed abituarsi alla nuova interfaccia. Il mouse aveva un solo tasto. Il Macintosh non era dotato di alcuna ventola di raffreddamento ed era quindi un computer molto silenzioso, in quanto Steve Jobs era il principale sostenitore dei computer senza ventola. La mancanza della ventola per\u00f2 provoc\u00f2 danni causati da surriscaldamenti a numerosi computer e quando Jobs venne estromesso da Apple gli ingegneri finalmente poterono inserire la ventola nei case in modo da risolvere questo problema.\nIl primo Macintosh risult\u00f2 molto pi\u00f9 venduto del Lisa ma non ebbe un enorme successo commerciale: il prodotto era ben riuscito ma il mercato chiedeva ad Apple qualcosa in pi\u00f9. La dirigenza di Apple Computer ne era conscia e infatti prosegu\u00ec sulla strada dei Macintosh, commercializzando in seguito il Macintosh 512K, che ebbe un'accoglienza decisamente migliore da parte del pubblico.\nFirme degli sviluppatori.\nSteve Jobs si reputava un artista e chiedeva a tutto il gruppo di sviluppo del Macintosh di considerarsi artisti essi stessi. Dato che gli artisti firmano le proprie opere, a Jobs venne l'idea di far firmare il Macintosh da coloro che avevano contribuito a crearlo. Dopo che la forma finale del computer fu definita, Jobs riun\u00ec il 10 febbraio 1982 tutti gli sviluppatori e fece apporre ad ognuno di essi la propria firma su un grosso foglio. Steve Jobs firm\u00f2 per ultimo. Dal foglio le firme furono poi riportate in rilievo sulla faccia interna del pannello posteriore del computer. Le firme sono rimaste anche sui modelli successivi, venendo poi tolte a partire dal Macintosh Classic.\nStolen from Apple.\nVista l'affermazione commerciale dell'Apple II molte aziende avevano clonato il computer di Apple, rivendendolo con nomi diversi. Tra queste aziende, la Franklin Computer aveva addirittura copiato l'intera ROM per garantire una compatibilit\u00e0 al 100% con la macchina originale. Apple denunci\u00f2 la Franklin Computer ma riusc\u00ec a vincere la causa solo in seconda udienza, quando la Apple riusc\u00ec a convincere il giudice che il codice contenuto nella ROM poteva essere protetto da copyright (all'epoca la legislazione americana sul brevetto software non era ancora ben chiara).\nPensando che il successo del Macintosh avrebbe potuto invogliare qualche produttore a clonarlo, Steve Jobs decise di inserire nel firmware del computer una porzione di codice capace di far apparire sul monitor del computer il messaggio \"Stolen From Apple\" (\"rubato alla Apple\"), cos\u00ec da poter dimostrare immediatamente, in un eventuale dibattimento, la provenienza del firmware. Fu perci\u00f2 disegnata un'icona con la suddetta scritta che fu poi mascherata con un algoritmo di compressione affinch\u00e9 non fosse facilmente rintracciabile ad un esame diretto della memoria. Infine fu scritto un piccolo programma per far visualizzare sullo schermo l'icona decompressa. Tale programma era totalmente scollegato dal resto del software del sistema e poteva essere eseguito solo richiamandolo direttamente, con il comando codice_1 inserito dal terminale. L'icona ed il relativo programma furono inseriti anche nei successivi modelli di Macintosh.\nInfluenza culturale.\nIl film \"I pirati di Silicon Valley\" (1999) narra la storia di come sono nate e cresciute due realt\u00e0 della Silicon Valley, Microsoft ed Apple, e del processo di sviluppo del Macintosh, compresa la lavorazione allo spot \"1984\"."}
{"id": "46565", "revid": "1543377", "url": "https://it.wikipedia.org/wiki?curid=46565", "title": "Macintosh 512K", "text": "Il Macintosh 512K \u00e8 un personal computer prodotto da Apple e commercializzato dal 10 settembre 1984 al 14 aprile 1986. Il Macintosh 512K \u00e8 il secondo computer (in ordine di tempo) della famiglia Macintosh e appartiene alla prima serie dei Macintosh classici: \u00e8 stato presentato come aggiornamento del primo Macintosh ed \u00e8 stato sostituito dal Macintosh 512Ke.\nDescrizione.\nIl Macintosh 512K \u00e8 stato il primo aggiornamento del Macintosh, a cui \u00e8 virtualmente identico fatta eccezione per la memoria RAM, che su questo modello \u00e8 stata portata a 512 KB (una quantit\u00e0 quadrupla rispetto al Macintosh originale). L'incremento cos\u00ec elevato di RAM gli fece guadagnare il soprannome di \"Fat Mac\" (Mac grasso). Con l'uscita del modello da 512K la prima versione del computer fu ufficialmente ribattezzata \"Macintosh 128K\", spesso indicata dagli utenti anche come \"Thin Mac\" (Mac magro). L'incremento di memoria rendeva l'utilizzo del computer molto pi\u00f9 interessante e meno limitato rispetto al primo Macintosh.\nLe applicazioni MacPaint e MacWrite erano fornite col computer. Quando venne messo in commercio il Macintosh 512K, oltre alle applicazioni fornite di serie erano diventate disponibili altre applicazioni, tra le quali MacDraw, MacProject, Macintosh Pascal e altro.\nLa stampante LaserWriter venne resa disponibile subito dopo l'introduzione del Macintosh 512K. Insieme formavano una coppia eccezionale dato che rendevano accessibile l'editoria elettronica anche all'utente semi professionale. L'utenza domestica dovette attendere ancora qualche anno dato che solo la stampante costava 6995 dollari e quindi era fuori portata per la maggior parte degli hobbisti.\nMacintosh 512Ke.\nUna versione potenziata del Macintosh 512K venne presentata nel mese di aprile del 1986. Si chiamava Macintosh 512Ke, abbreviazione di \"512K enhanced\". Si differenziava dal 512K per la ROM portata a 128 KB, grazie a cui supportava l'Hierarchical File System, e per la presenza del nuovo floppy disk da 800 KB, per via del quale il computer era indicato anche come \"Macintosh 512K/800\".\nSistema operativo.\nTutte le variet\u00e0 del Macintosh 512K sono state supportate dal macOS fino al System 6.0.8, anche se per il Macintosh 512K \u00e8 consigliata come massima versione il System 4.1."}
{"id": "46567", "revid": "260676", "url": "https://it.wikipedia.org/wiki?curid=46567", "title": "Oktoberfest", "text": "L'Oktoberfest (letteralmente: \"Festa d'ottobre\", in bavarese Wiesn) \u00e8 un festival popolare che si tiene a Monaco di Baviera, in Germania, negli ultimi due fine settimana di settembre e il primo di ottobre: \u00e8 l'evento pi\u00f9 famoso ospitato in citt\u00e0, nonch\u00e9 la pi\u00f9 grande fiera del mondo, con mediamente 6 milioni di visitatori ogni anno (quasi 7 milioni nel 2011) con un consumo di 7,5 milioni di boccali di birra. Anche altre citt\u00e0 del mondo ospitano feste simili o ispirate da questa e chiamate anch'esse \"Oktoberfest\".\nDescrizione.\nL'evento si svolge nell'arco di 16 giorni in un'area chiamata Theresienwiese (prato di Teresa), o pi\u00f9 brevemente \"d' Wiesn\" (\"il prato\", in dialetto bavarese), e si conclude la prima domenica di ottobre. Dal 1994 l'Oktoberfest pu\u00f2 durare anche 17 o 18 giorni; questo succede quando la prima domenica di ottobre capita l'1 o il 2 del mese. In questo caso la festa si allunga per chiudersi il 3 ottobre, festa della Riunificazione tedesca.\nPresso l'area di \"Theresienwiese\", con 42 ettari (0,42 km2) di estensione, si prepara un grande luna park e si montano gli stand (\"Festzelte\") dove sono servite le sei marche di birra storiche di Monaco di Baviera (Paulaner, Spaten, Hofbr\u00e4u, Hacker-Pschorr, Augustiner e L\u00f6wenbr\u00e4u) autorizzate a produrre la bevanda per l'occasione; ognuno dei 14 stand pi\u00f9 grandi \u00e8 in grado di ospitare dalle alle persone; in ogni stand vi \u00e8 un palco centrale sul quale si esibiscono gruppi musicali nel tradizionale stile \"schlager\". La festa inizia con la cerimonia di stappo della prima botte, trasmessa in diretta televisiva in Eurovisione e con la tradizionale processione.\nPer l'occasione i sei birrifici autorizzati alla vendita del proprio prodotto riforniscono i \"Bierzelte\" (in tedesco: \"tendoni della birra\") della manifestazione con una particolare birra, una \"m\u00e4rzen\", leggermente pi\u00f9 scura e forte sia come gusto che come contenuto alcolico. I \"Bierzelte\" ospitano da 3.000 a 10.000 persone e richiedono 2 mesi di tempo per essere allestiti. Tra i momenti pi\u00f9 importanti, dal 1950 c'\u00e8 certamente l'apertura alle 12.00, quando il sindaco di Monaco, dopo 12 colpi di mortaretti, \u00e8 chiamato a spillare la prima birra nel padiglione Schottenhamel. Per farlo deve inserire, a forza di potenti colpi di martello, il rubinetto nella botte inaugurale. Una volta fatto pronuncia la frase \"O'Zapft is! Auf eine friedliche Wiesn!\" (in dialetto bavarese e in tedesco, traducibile come \"\u00c8 stappata! Che sia una bella festa!\"), cos\u00ec la festa ha ufficialmente inizio, inoltre riempie il primo boccale e lo porge al Presidente del \"L\u00e4nd\" della Baviera.\nI visitatori consumano anche grosse quantit\u00e0 di cibo, in gran parte composto da salsicce, \"Hendl\" (pollo allo spiedo) e \"Sauerkraut\" (crauti) oltre a prelibatezze tipiche della Baviera come lo stinco di maiale.\nStoria.\nIl primo Oktoberfest.\nIn occasione del matrimonio tra il principe ereditario Ludwig e la principessa Therese il 12 ottobre 1810, a Monaco si tennero numerose feste private e pubbliche. L'Oktoberfest prese vita durante l'ultima di tali feste, la corsa dei cavalli del 17 ottobre, ideata da Andrea Michele Dall'Armi, che venne poi replicata ogni anno, conoscendo una popolarit\u00e0 sempre maggiore.\nIl luogo in cui si tiene la festa, al di fuori della citt\u00e0, fu cercato a motivo delle sue caratteristiche naturali. La \"Sendlinger Berg\" (monte di Sendling) (oggi \"Theresienh\u00f6he\": altura di Teresa) fu usata come tribuna per i spettatori della corsa. Il vitto offerto ai visitatori prevedeva tra l'altro anche il vino e la birra.\nPrima dell'inizio della corsa ebbe luogo un atto di ossequio agli sposi e alla casa reale, sotto forma di un trenino composto da 16 coppie di bambini, che indossavano costumi tradizionali dei Wittelsbach, dei nove distretti bavaresi e di altre regioni. Quindi si esib\u00ec un coro, prima di concludere con la corsa di 30 cavalli su una pista lunga 3270 metri.\nIl primo cavallo che tagli\u00f2 il traguardo ricevette la sua medaglia d'oro dal Ministro Maximilian conte di Montgelas.\nEvoluzione della festa popolare.\nXIX secolo.\nNel 1813 la festa non ebbe luogo perch\u00e9 la Baviera era alle prese con le guerre napoleoniche. In seguito la \"Wiesn\" conobbe una crescita costante di anno in anno. Alla pista per le corse dei cavalli si aggiunsero alberi per arrampicarsi, piste da bowling ed altalene. Nel 1818 fu installata la prima giostra. Diverse lotterie avevano lo scopo di donare abiti agli abitanti poveri della citt\u00e0, e si vincevano oggetti di porcellana, argento e gioielli. Nel 1819 assunsero la direzione della festa i consiglieri comunali di Monaco. Da quel momento in poi, l'Oktoberfest doveva essere festeggiata regolarmente ogni anno.\nA partire dal 1850, nell'area destinata alla festa \u00e8 presente la \"statua della Bavaria\", alta all'incirca 20 metri. Nel 1853 fu completata la Ruhmeshalle (una sorta di \"pantheon\") vicino alla statua. Negli anni che seguirono, alcune feste non ebbero luogo. I motivi in proposito furono due epidemie di colera negli anni 1854 e 1873, la guerra prussiano-austriaca del 1866 e la guerra franco-tedesca del 1870.\nVerso la fine dl XIX secolo, l'Oktoberfest conobbe un'evoluzione che la port\u00f2 poco per volta ad essere il tipo di festa popolare oggi nota in tutto il mondo. La durata della festa fu ampliata, anticipando l'inizio nelle ultime giornate di settembre, in genere accompagnate da tempo buono. Da allora, l'Oktoberfest include soltanto il primo fine settimana di ottobre. A partire dal 1880, l'amministrazione cittadina autorizz\u00f2 la vendita di birra e nel 1881 fu inaugurata la prima rosticceria. La luce elettrica illumin\u00f2 oltre 400 banchi di vendita e \"stand\". Per offrire ai visitatori un maggior numero di posti a sedere e uno spazio adeguato alle bande musicali, le birrerie eressero, al posto dei banchi di vendita della birra, grandi padiglioni. Nel frattempo, la festa attir\u00f2 sempre pi\u00f9 espositori e proprietari di baracconi e giostre, fornendo ulteriore divertimento.\nXX secolo.\nNel 1904, le Poste e Telegrafi installarono dei telefoni pubblici (presumibilmente fu la prima volta). \"In occasione dell'Oktoberfest di quest'anno a Monaco, per il periodo tra il 19 settembre e il 12 ottobre, nell'area destinata all'evento viene allestito un ufficio postale, oltre ad un servizio di telegrafo e telefono e cabine telefoniche pubbliche. [...] L'ufficio sar\u00e0 aperto dalle 8 del mattino alle 8 della sera\".\nNel 1910, la \"Wiesn\" festeggi\u00f2 il suo centesimo compleanno e furono serviti 12.000 ettolitri di birra. Nel Br\u00e4uros, l'allora pi\u00f9 grande padiglione, erano presenti 12.000 ospiti. Oggi, il padiglione di Hofbr\u00e4u \u00e8 il pi\u00f9 grande presente all'Oktoberfest, con i suoi 10.000 posti. Dal 1914 al 1918, la \"Wiesn\" non ebbe luogo a causa della prima guerra mondiale. Nel 1919/1920, si festeggi\u00f2 soltanto una piccola \"Festa d'Autunno\"; nel 1923 non ci fu alcuna edizione dell'Oktoberfest a causa dell'eccessiva inflazione. Nel novembre 1923, fu introdotto il Rentenmark e anche nel 1924 l'Oktoberfest fu annullata.\nDurante il periodo del nazionalsocialismo, la propaganda nazista sfrutt\u00f2 l'Oktoberfest. Nel 1933, il prezzo per 1 litro di birra fu fissato a 90 Pfennig. Agli ebrei fu vietato lavorare alla \"Wiesn\". Nel 1935 fu festeggiato pomposamente il giubileo del 125\u00ba anno, tra l'altro con un \"corteo del giubileo\" (il motto \"citt\u00e0 orgogliosa - terra felice\" simboleggiava il superamento dei ceti e delle classi sociali; esso dimostrava la potenza consolidata del regime nazista). La direzione artistica per il \"corteo del giubileo\" fu conferita al pittore nazista Albert Reich. Nel 1938 - nel mese di marzo, Hitler aveva annesso l'Austria e, alla conferenza di Monaco, aveva vinto su tutta la linea riguardo alla questione dei Sudeti - l'Oktoberfest fu rinominata \"Grande Festa Popolare Tedesca\". Il regime nazista trasport\u00f2 un gran numero di tedeschi sudeti alla festa.\nDurante la seconda guerra mondiale, dal 1939 al 1945 non ebbe luogo nessuna festa. Nel periodo post-bellico, dal 1946 al 1948, si tenne una \"festa autunnale\". Dalle sue origini l'Oktoberfest non \u00e8 stata celebrata 24 volte. Nel settembre del 1949 ebbe luogo la prima Oktoberfest dopo la guerra. Nel 1950 fu inaugurata la \"Wiesn\" di Thomas Wimmer (sindaco dal 1948 al 1960), introducendo per la prima volta la spillatura tradizionale nel padiglione Schottenhamel. Nel corso del decennio successivo, l'Oktoberfest si trasform\u00f2 nella maggiore festa popolare del mondo. La corsa dei cavalli non fu pi\u00f9 organizzata a partire dagli anni dopo la guerra, con l'eccezione del 150\u00b0 giubileo del 1960 e del 200\u00b0 giubileo del 2010. Il 26 settembre 1980, all'ingresso principale dell'area esplose una bomba. Morirono 13 persone e ne furono ferite 200 (di cui 68 gravi).\nXXI secolo.\nOktoberfest moderno.\nL'Oktoberfest attira annualmente oltre 6 milioni di visitatori e sono sempre pi\u00f9 numerosi quelli provenienti dall'estero, soprattutto dall'Italia, dagli Stati Uniti, dal Giappone e dall'Australia. Dal XXI secolo aumenta il numero di visitatori che indossa i \"Lederhosen\" (pantaloni corti in pelle) oppure con l'abbigliamento Dirndl (abito tirolese).\nL'eccessivo consumo di alcool da parte di alcuni ha suscitato polemiche. Per evitare che l'atmosfera del \"Wiesn\" assomigli sempre di pi\u00f9 all'atmosfera del Ballermann (Mallorca), nel 2005, gli organizzatori hanno coniato il termine \"Ruhigen Wiesn\" (Oktoberfest tranquillo). I gestori dei padiglioni sono tenuti ad eseguire solamente la musica tradizionale di ottoni e il volume dev'essere limitato a 85 dB(A). Lo scopo \u00e8 salvaguardare l'attrattivit\u00e0 dell'Oktoberfest nei confronti delle famiglie e dei visitatori pi\u00f9 anziani. Dopo le 18 vengono proposte anche le \"hit\" musicali del momento e la musica pop.\nParte degli abitanti di Monaco e degli ospiti, ma anche della stampa, hanno definito la festa una fastidiosa baldoria che non ha niente a che fare con una festa popolare.\nL'edizione 2016 \u00e8 stata seguita da misure di sicurezza superiori a quelle delle precedenti a causa della minaccia potenziale di attentati terroristici.\nLe edizioni 2020 e 2021 sono state annullate a causa della pandemia di COVID-19. \n\"Oide Wiesn\".\nIn occasione del giubileo dei 200 anni, si tenne per la prima volta un'Oktoberfest storica (\"Oide Wiesn\") all'estremit\u00e0 meridionale del Theresienwiese (area della festa), sulla superficie della \"zentrales Landwirtschaftsfest\" (fiera agricola). L\"'Oide Wiesn\" fu inaugurata un giorno prima dell'inizio della vera e propria Oktoberfest dal sindaco. Sul terreno di cinque ettari cintato furono presentate diverse attrazioni storiche e tradizionali come ad esempio le giostre a catene, rosticceria a base di pesce e la vendita di zucchero filato. Pagando un biglietto d'ingresso, si potevano visitare il padiglione degli animali e il museo, ma anche la pista delle corse dei cavalli. Il padiglione degli animali includeva, tra l'altro, uno zoo di animali domestici, curato dal Tierpark Hellabrunn e dalla Bayerischer Bauernverband. Il museo cittadino di Monaco si fece caricato dell'organizzazione del padiglione destinato a museo. L'Oktoberfest del giubileo fu accompagnata a margine da un programma culturale e artistico. Le bande musicali, che si esibivano nel padiglione Herzkasperl - relativamente piccolo con i suoi 850 posti a sedere - non usarono strumenti di amplificazione elettrica. I sei birrifici di Monaco (Augustiner, Hacker-Pschorr, Hofbr\u00e4u, L\u00f6wenbr\u00e4u, Paulaner e Spaten) presentarono esclusivamente una birra speciale scura prodotta in comune, che si rifaceva ad una ricetta storica dell'inizio del XIX secolo. I boccali per la birra, presenti nei padiglioni, erano contrassegnati con la scritta \"birra di Monaco\" e non con il logo delle aziende. L'\"Oide Wiesn\" chiudeva gi\u00e0 alle ore 20. Invece dei 300.000 ospiti attesi dall'amministrazione cittadina, arriv\u00f2 oltre mezzo milione di visitatori. L'area dovette essere chiusa diverse volte temporaneamente a causa del sovraffollamento.\nNegli anni seguenti l'Oktoberfest tradizionale, secondo il piano del sindaco di Monaco Dieter Reiter, prosegu\u00ec in forma ridotta. Si rinunci\u00f2 ad esempio alla corsa dei cavalli e il biglietto d'ingresso venne ridotto sino ad essere abolito. Il padiglione storico \u00e8 stato ampliato di posti. L'\"Oide Wiesn\" diventer\u00e0 in futuro un allestimento permanente. Nel padiglione dei musicanti, il numero dei posti a sedere \u00e8 salito da a , a cui se ne aggiungono altri (in passato 800) all'esterno. Anche il velodromo \u00e8 stato ingrandito.\nFruehlingfest.\nA partire dal 1965 viene organizzata, nella stessa area, per la durata di 14 giorni, una versione primaverile: Sono montate due grandi tende e servite birre Augustiner e Paulaner. Vi \u00e8 il Luna Park con la ruota panoramica, la corsa \"swing\", il Monaco Rutschn.\nAttrazioni.\nAll'Oktoberfest ci sono all'incirca 200 gestori di attrazioni. Molte famiglie di questi gestori sono presenti alla \"Wiesn\" sin dall'inizio del XX secolo. Alcune delle attrazioni maggiormente amate usufruiscono della pi\u00f9 moderna tecnologia per il massimo divertimento.\nRuota panoramica.\nLa ruota panoramica fu installata per la prima volta nel 1880 ed aveva un'altezza di 12 metri. Dal 1979, ha raggiunto un'altezza di 48 metri ed \u00e8 annoverata tra le attrazioni pi\u00f9 note; \u00e8 in grado di offrire agli ospiti una visione panoramica sull'area della festa. Il gestore di questa struttura \u00e8 regolarmente presente sin dagli anni '30 al \"Wiesn\" e dal 1960 per la prima volta la ruota panoramica \u00e8 in acciaio.\nKrinoline.\nLa \"krinoline\" \u00e8 una giostra tradizionale, presente all'Oktoberfest dagli anni '20. La forma tonda ed il movimento oscillante ricordano una crinolina. Fino al 1938, la giostra veniva spinta a mano. In quell'anno venne montato un piccolo balcone sulla parete esterna della giostra in cui si esibivano diversi musicisti.\nAltalena delle streghe.\nL'altalena delle streghe o delle illusioni \u00e8 un'attrazione storica, presentata per la prima volta in America da Harris Wheels alla fine del XIX secolo e fece la sua prima comparsa all'Oktoberfest nel 1984. Due sedili opposti in grado di contenere otto persone ciascuno sono montati su una grande altalena, in grado di dare l'impressione agli ospiti di ribaltarsi durante il suo movimento. Con il tempo, questa attrazione ha cessato di spostarsi da una festa popolare ad un'altra e si \u00e8 stabilizzata all'Oktoberfest.\nTaboga.\nIl taboga \u00e8 uno scivolo realizzato per la prima volta nel 1906. L'attuale taboga \u00e8 presente all'Oktoberfest dal 1933. Il termine taboga deriva dalla lingua degli indiani Algonchini canadesi e significa slitta da neve leggera. Un nastro trasportatore porta gli ospiti a circa otto metri di altezza. Dalla punta della torre si scivola ad alta velocit\u00e0 in un canale di legno che circonda la torre. Il divertimento maggiore per coloro che assistono \u00e8 dato dai tentativi di coloro che utilizzano la giostra di accedere al nastro trasportatore, il quale, trascinando rapidamente via i piedi, sbilancia le persone.\nRuota del diavolo.\nLa ruota del diavolo fu installata per la prima volta all'Oktoberfest nel 1910. Si tratta di un disco di legno rotante, in orizzontale, avente un diametro di cinque metri. I visitatori sono invitati ad accedere sul disco in piedi o a terra e cercare di resistere il pi\u00f9 a lungo possibile su di esso mentre aumenta la velocit\u00e0 di rotazione. I collaboratori del gestore dell'attrazione cercano di trascinare gi\u00f9 i partecipanti usando sacchi pieni di paglia o un lazo. Come il taboga, anche questa attrazione risulta molto divertente per gli spettatori che assistono. Nell'arco della giornata vengono anche organizzati incontri di boxe tra spettatori volontari.\nSchichtl.\nLo \"schichtl\" prende il nome dal suo fondatore Michael August Schichtl (1851 - 1911) ed \u00e8 presente in modo permanente all'Oktoberfest dal 1869. Vengono eseguiti giochi di prestigio e curiosit\u00e0 nell'ambito di brevi spettacoli. Lo \"schichtl\" divenne famoso grazie alla \"decapitazione di una persona viva mediante una ghigliottina\" ed il numero viene ancora oggi eseguito invitando uno degli spettatori ad offrirsi come \"vittima\". Sinora sono stati \"decapitati\" oltre spettatori. Caratteristici sono gli insulti umoristici provenienti dal pubblico presente. L'invito a partecipare alla successiva divertente rappresentazione \u00e8 fatto da un annunciatore che indossa il costume tradizionale chiamato \"Lederhose\" (pantaloni corti in pelle), una giacca da ufficiale e una pelle di leopardo.\nPitts todeswand.\nIl \"pitts todeswand\" \u00e8 costituito da un grande cilindro in legno alto otto metri e avente un diametro di dodici metri. All'interno si esibiscono dei motociclisti, tenuti sulla parete soltanto dalla forza centrifuga. Durante i loro giri arrivano sino al bordo superiore dove si trovano gli spettatori. Nella loro esibizione eseguono anche numeri acrobatici. L'attrazione \u00e8 presente sin dal 1932.\nOlympia Looping.\nTra le attrazioni moderne \u00e8 da ricordare in particolare l\"'Olympia Looping\", uno tra i pi\u00f9 grandi ottovolanti mobili del mondo, dotato di cinque \"looping\".\nOktoberfest in altre citt\u00e0.\nDato il successo dell'originale, molte altre citt\u00e0 in tutto il mondo organizzano manifestazioni simili che sono state battezzate con lo stesso nome. Anche se universalmente l'Oktoberfest di Monaco \u00e8 conosciuta come una \"festa della birra\", sarebbe senz'altro riduttivo pensarla soltanto come tale: essa riesce infatti ad attrarre ogni anno anche migliaia di bambini e famiglie nelle altre installazioni fieristiche. In tal senso la manifestazione bavarese rappresenta un test per nuove attrazioni immesse sul mercato: in passato molti prototipi sono stati installati per la prima volta alla \"Wiesn\". Oltre a Monaco anche a Stoccarda si tiene una festa simile, chiamata \"Cannstatter Volksfest\".\nLa pi\u00f9 grande \"Oktoberfest\" al di fuori della Germania \u00e8 la Kitchener\u2013Waterloo, presso Kitchener, in Canada, nel periodo del giorno del ringraziamento canadese; le citt\u00e0 gemellate hanno una forte componente della popolazione di origine tedesca. Un altro grosso evento si svolge a Cincinnati, nell'Ohio, con oltre visitatori nell'edizione 2002 dell'Oktoberfest Zinzinnati. Una grossa \"Oktoberfest\" si svolge nella citt\u00e0 brasiliana di Blumenau, come in altre citt\u00e0 del Brasile fondate da tedeschi. In Argentina, il piccolo paese di Villa General Belgrano, nella provincia di C\u00f3rdoba ha una \"Oktoberfest\" molto nota, che \u00e8 la pi\u00f9 grande della nazione. Hong Kong celebra un\"'Oktoberfest\" dal 1992."}
{"id": "46568", "revid": "1543377", "url": "https://it.wikipedia.org/wiki?curid=46568", "title": "Macintosh 512Ke", "text": "Il Macintosh 512K enhanced, o Macintosh 512Ke, \u00e8 un personal computer prodotto da Apple, presentato nell'aprile del 1986 come evoluzione del Macintosh 512K e come versione leggermente meno costosa dei modelli di fascia alta Macintosh Plus. \u00c8 dotato delle stesse caratteristiche del Plus, da cui si differenzia per l'assenza della porta SCSI e per la ridotta memoria, che \u00e8 di soli 512 KB. La RAM, inoltre, non \u00e8 inserita sotto forma di modulo SIMM ma \u00e8 saldata direttamente su scheda. Non esiste uno slot per aumentare la memoria, anche se alcune ditte hanno realizzato nel tempo dei kit per espanderla e portarla fino a 2 MB. \u00c8 stato il primo modello di Macintosh capace di far girare System 6.\nModelli.\nPer i primi modelli fu adottato un contenitore plastico di colore beige simile a quello dei suoi predecessori ma, dal 1987, fu messo in commercio con un nuovo contenitore di colore platino, tinta adottata per tutta la nuova linea Macintosh, dotato dello stesso pannello frontale del Plus: il pannello posteriore restava, invece, invariato. Alla fine dell'anno il 512Ke fu rinominato \"Macintosh ED\" (M0001D e poi M0001ED) ed offerto come prodotto di fascia bassa per la didattica.\nIl 512Ke era venduto con la tastiera Macintosh compatta modello M0110 ma in alternativa poteva essere acquistata la tastiera modello M0110A dotata del tastierino numerico. Al di fuori del Nord America veniva venduta una sola versione con tastiera estesa, denominata \"Macintosh 512K/800\". La tastiera estesa fu poi inclusa anche in tutti i modelli venduti nel continente nordamericano.\nNonostante il computer includesse la stessa ROM da 128 KB e la stessa unit\u00e0 dischi da 800 KB del Macintosh Plus, il 512Ke adottava gli stessi connettori del Macintosh originale: per questo motivo al 512Ke poteva essere collegato solo il disco rigido \"Hard Disk 20\", anche se nella ROM era presente il software per poter gestire le nuove e pi\u00f9 veloci unit\u00e0 SCSI. A chi voleva adottare un'unit\u00e0 di questo genere, Apple forniva le indicazioni su come aggiungere una porta SCSI alla macchina.\nAggiornamenti ufficiali.\nUn Macintosh 512K poteva essere aggiornato al modello 512Ke acquistando ed installando l'Apple Macintosh Plus Disk Drive Kit per 299 dollari, che offriva i seguenti componenti:\nAggiornamenti software.\nNel mese di giugno del 1986 il 512Ke fu messo in vendita con il sistema operativo System 3.2. Dopo che fu tolto dal commercio, Apple sugger\u00ec l'uso del System 4.1 come versione minima del proprio sistema per il 512Ke. Il System 6.0.8 \u00e8 la versione pi\u00f9 recente del sistema operativo che pu\u00f2 girare sul computer."}
{"id": "46572", "revid": "33689", "url": "https://it.wikipedia.org/wiki?curid=46572", "title": "Macintosh Plus", "text": "Il Macintosh Plus \u00e8 un personal computer prodotto da Apple. \u00c8 stato commercializzato come evoluzione del primo Macintosh, presentato 2 anni prima, ed \u00e8 appartenente alla prima serie di computer Macintosh classici. Originariamente disponibile nel colore beige, dal 1987 \u00e8 stato venduto con il case di colore bianco platino. \u00c8 stato messo in vendita il 16 gennaio 1986 al prezzo di 2.599 dollari ed \u00e8 rimasto in commercio fino al 15 ottobre 1990.\n\u00c8 stato il primo Macintosh dotato di porta SCSI, che ha permesso agli utenti di collegare molte periferiche esterne (come dischi rigidi, scanner, stampanti, lettori CD-ROM, monitor e altro ancora), il primo Macintosh ad offrire la possibilit\u00e0 di espandere la memoria (i precedenti modelli avevano un quantitativo fisso di RAM) ed il primo Macintosh ad essere dotato della nuova unit\u00e0 floppy da 3,5\" capace di leggere i dischetti a doppio lato da 800 KB.\nNe \u00e8 stata realizzata anche una versione per le scuole, denominata Macintosh Plus ED.\nCaratteristiche.\nIl computer rappresentava un'evoluzione dell'originale Macintosh 128K: anche se questo era stato aggiornato 6 mesi dopo la sua presentazione con il modello Macintosh 512K, quest'ultimo altro non era che lo stesso modello con la sola differenza della RAM quadruplicata. Il Macintosh Plus era invece un modello rivisto sotto diversi punti.\nIl Plus era dotato della nuova unit\u00e0 floppy da 3,5\" capace di gestire i dischetti DS-DD (Double-Sided, Double Density) a doppia faccia con una capacit\u00e0 di 800 KB, il doppio di quelli gestiti dal primo Macintosh (400 KB) perch\u00e9 l'unit\u00e0 di questo computer era in grado di leggere solo un lato dei dischetti. Come quella da 400 KB, anche la nuova unit\u00e0 faceva variare la velocit\u00e0 di rotazione del disco durante la lettura e la scrittura dei dati in modo da massimizzare le informazioni memorizzate sul supporto. Questo metodo di memorizzazione dei dati rendeva incompatibili i floppy disk formattati dal Macintosh con le unit\u00e0 PC IBM compatibili e viceversa.\nIl Macintosh Plus \u00e8 stato il primo modello della serie Macintosh a offrire la possibilit\u00e0 di espandere la memoria RAM mediante l'uso di moduli SIMM. Dalla fabbrica usciva con 1 MB, ottenuti mediante 4 moduli SIMM da 256 KB che potevano essere sostituiti per installare fino ad un massimo di 4 MB di RAM. Aveva la ROM portata a 128 KB, il doppio dei precedenti modelli, per contenere il nuovo firmware che includeva il supporto per le unit\u00e0 SCSI, per i nuovi floppy disk da 800 KB e per l'Hierarchical File System (HFS), un file system introdotto da Apple nel 1985 che utilizzava una gestione gerarchica delle cartelle, a differenza del precedente Macintosh File System che le simulava con degli indici gestiti dal Sistema Operativo.\nIl Macintosh Plus era un'unit\u00e0 all-in-one dotata dello stesso monitor da 9\" in bianco e nero capace di 512\u00d7342 pixel e con una risoluzione di 72 punti per pollice, come il precedente Macintosh. A differenza dei due modelli precedenti, il Macintosh 128K ed il Macintosh 512K, il Macintosh Plus includeva una tastiera comprensiva del tastierino numerico separato; come essi, invece, era dotato di un mouse con un solo pulsante e non era fornito di ventola (il che lo rendeva un computer molto silenzioso).\nLe applicazioni MacPaint e MacWrite erano fornite insieme al computer. A partire dal mese di agosto del 1987 Apple aggiunse all'offerta anche HyperCard e MultiFinder. Erano disponibili anche applicazioni di terze parti come MacDraw, Microsoft Word ed Excel, ClarisWorks (in futuro diventer\u00e0 AppleWorks), Microsoft PowerPoint, Aldus PageMaker e Aldus FreeHand.\nVita commerciale.\nSebbene il Macintosh Plus fosse oramai obsoleto nel marzo del 1987, quando venne presentata la nuova serie di Macintosh SE, il Plus fu prodotto fino al 15 ottobre del 1990, quando venne definitivamente sostituito dal Macintosh Classic, rimanendo in commercio per quasi 5 anni e risultando cos\u00ec il modello di Macintosh con la vita pi\u00f9 lunga mai prodotto da Apple. La sua vita \u00e8 stata allungata, tra l'altro, dal fatto che \u00e8 stato supportato da varie uscite del Mac OS fino al System 7.5.5.\nEmulazione.\nPer gli utenti nostalgici esiste un programma chiamato \"Mini vMac\" in grado di emulare un Macintosh Plus. \"Mini vMac\" funziona su molti sistemi operativi, inclusi Unix, Microsoft Windows, DOS, Android e macOS."}
{"id": "46575", "revid": "33689", "url": "https://it.wikipedia.org/wiki?curid=46575", "title": "Macintosh SE", "text": "Il Macintosh SE \u00e8 un personal computer prodotto da Apple, commercializzato come evoluzione del primo Macintosh, con cui condivide lo stesso case. \u00c8 stato presentato insieme al Macintosh II il 2 marzo 1987 ed \u00e8 rimasto in produzione fino al 1\u00ba agosto 1989.\nCaratteristiche tecniche.\nCaratteristiche tecniche principali:\nIl Macintosh SE era venduto come evoluzione del modello originale, rispetto al quale era dotato di uno slot per espandere il sistema mediante il collegamento di periferiche esterne (la sigla \"SE\" significa infatti \"System Expansion\", \"Espansione di sistema\"): a questa porta era possibile collegare schede acceleratrici, monitor esterni, schede con coprocessori addizionali, schede di rete e di comunicazione, ed altro.\nInizialmente il computer era venduto con un solo floppy installato ma successivamente fu offerto anche nella variante con 2 unit\u00e0 floppy. Il cliente poteva scegliere anche di installare nel secondo slot interno un disco rigido.\nIl Macintosh SE introduceva anche un nuovo bus per interfacciare mouse e tastiera al computer, denominato Apple Desktop Bus (ADB). Era anche il primo computer della serie Macintosh ad avere la ventola di raffreddamento, assente nei modelli precedenti per preciso volere di Steve Jobs.\nIl Macintosh SE contiene un easter egg. Siccome la ROM da 256 KB non fu utilizzata tutta per il firmware del computer, nelle celle vuote furono salvate delle foto digitalizzate delle persone che parteciparono allo sviluppo del computer. L'immagine pu\u00f2 essere fatta apparire digitando in un terminale il comando codice_1.\nMacintosh SE FDHD.\nI primi modelli di Macintosh SE supportavano solo i floppy disk a singola faccia SSDD (Single Sided Double Density) da 400 KB e doppia faccia DSDD (Double Sided Double Density) da 800 KB. Il 1\u00ba agosto 1989 Apple present\u00f2 una versione del Macintosh SE dotato della nuova unit\u00e0 floppy denominata SuperDrive, capace di leggere i nuovi dischetti DSHD (Double Sided High Density) da 1,44 MB. Il modello fu messo in commercio come Macintosh SE FDHD, dove la sigla FDHD stava per \"Floppy Disk High Density\". Successivamente il computer fu ribattezzato Macintosh SE SuperDrive affinch\u00e9 il nome richiamasse il tipo di unit\u00e0 montata sul computer. Il Macintosh SE FDHD/SuperDrive rimase in commercio fino al 15 ottobre 1990, quando fu sostituito dal Macintosh Classic.\nMacintosh SE/30.\nApple nel gennaio 1989 present\u00f2 il Macintosh SE/30. Il computer era dotato di una nuova scheda madre molto espandibile e dotata di un processore molto pi\u00f9 veloce. Poteva essere utilizzata anche per aggiornare il SE."}
{"id": "46579", "revid": "2373", "url": "https://it.wikipedia.org/wiki?curid=46579", "title": "Cicerone", "text": ""}
{"id": "46582", "revid": "1543377", "url": "https://it.wikipedia.org/wiki?curid=46582", "title": "Macintosh Classic", "text": "Il Macintosh Classic \u00e8 un personal computer di tipo \"all-in-one\" prodotto da Apple dal 1990 al 1992. Il computer \u00e8 stato messo in commercio come sostituto del Macintosh SE e, come questo, \u00e8 stato assemblato utilizzando un \"case\" simile a quello del primo Macintosh 128K. \u00c8 stato sostituito dal Macintosh Classic II, presentato nel 1991. \u00c8 il primo modello della serie Macintosh a costare meno di 1.000 dollari. Fa parte della serie dei Macintosh Classic.\nSviluppo.\nDopo che il cofondatore di Apple Steve Jobs fu cacciato l'azienda nel 1985, lo sviluppo dei computer fu affidato a Jean-Louis Gass\u00e9e, precedentemente manager di Apple France. Gass\u00e9e spinse Apple affinch\u00e9 si concentrasse su prodotti di fascia alta, dove i profitti erano maggiori. Computer sempre pi\u00f9 costosi furono prodotti finch\u00e9 le vendite, alla fine del 1989, dopo diversi anni sempre in crescita, fecero registrare un netto calo. Gass\u00e9e si dimise ed i vertici societari di Apple decisero di rivedere le politiche commerciali ampliando il listino ed offrendo computer in ogni fascia di prezzo: il Macintosh Classic fu sviluppato come computer per la fascia pi\u00f9 bassa, a cui si aggiunsero due computer a colori, il Macintosh LC, di fascia media pensato per le scuole, ed il Macintosh IIsi, per le piccole aziende.\nAccoglienza.\nIl Macintosh Classic fu presentato da John Sculley il 15 ottobre 1990 e messo in vendita ad un prezzo di 999 dollari per la versione base, che comprendeva 1 MB di RAM e l'unit\u00e0 floppy. Opzionalmente era possibile acquistare il computer con 2 MB di memoria e dotarlo anche di un disco rigido interno da 40 MB: questa configurazione costava 1.499 dollari.\nFurono investiti 40 milioni di dollari per promuovere il computer, che fu accolto cos\u00ec bene da prendere in contropiede la stessa Apple che ne aveva sottostimato la domanda, causando problemi di scorte e ritardi nelle consegne. Per sopperire alle richieste Apple fu costretta ad ampliare gli stabilimenti di Singapore e Cork (Irlanda) dove il computer era assemblato. La scarsit\u00e0 di computer cre\u00f2 scontento fra i rivenditori, che accusarono Apple di scarse capacit\u00e0 di pianificazione commerciale.\nCritica.\nPer l'assenza di porte di espansione e l'utilizzo dell'ormai obsoleta CPU Motorola 68000 a 8\u00a0MHz, la stessa dell'originale Macintosh 128K, il computer era giudicato valido principalmente per un impiego domestico, come la scrittura di testi, l'uso di fogli elettronici e di programmi di grafica base ma non idoneo per un utilizzo professionale, come ad esempio per la grafica ad alta risoluzione o per il desktop publishing.\nA livello educazionale il Macintosh Classic fu accolto discretamente bene grazie al prezzo di 800 dollari che Apple applicava agli istituti scolastici, rendendolo una valida alternativa ai sistemi MS-DOS. L'assenza del colore non convinceva per\u00f2 tutti i dirigenti scolastici: nel caso fosse richiesta questa caratteristica, restando in ambito Apple era consigliato l'acquisto del Macintosh LC.\nCaratteristiche tecniche.\nQueste le principali caratteristiche tecniche dal computer:\nLa CPU del computer era la stessa del primo Macintosh 128K, un Motorola 68000 operante a 8\u00a0MHz. Ci\u00f2 rendeva il computer lento per applicazioni pesanti ma comunque in grado di far girare programmi per lavorare sui testi o sui fogli elettronici. La memoria RAM di serie del modello base era di 1 MB, aumentabile a 2 MB: per fare ci\u00f2, era necessario acquistare una speciale scheda di espansione denominata Memory Expansion Card che, oltre a montare 1 MB di RAM, offriva anche ulteriori 2 connettori SIMM per altrettanti moduli da 1 MB, per un totale complessico installabile sul computer di 4 MB.\nIl computer era fornito con la sola unit\u00e0 floppy, capace di leggere dischetti da 3\"\u00bd formattati a 1,44 MB. Opzionalmente l'utente poteva acquistare un disco rigido interno di tipo SCSI da 40 MB.\nUna caratteristica interessante era la possibilit\u00e0 di avviare il computer direttamente dal sistema operativo contenuto nella ROM premendo all'accensione la combinazione di tasti ."}
{"id": "46583", "revid": "37401", "url": "https://it.wikipedia.org/wiki?curid=46583", "title": "Isole dei beati", "text": ""}
{"id": "46585", "revid": "1573940", "url": "https://it.wikipedia.org/wiki?curid=46585", "title": "Salamandra salamandra", "text": "La salamandra pezzata (\"Salamandra salamandra\" ) \u00e8 un anfibio urodelo appartenente alla famiglia Salamandridae.\nDescrizione.\nLa salamandra pezzata \u00e8 facilmente riconoscibile per la sua colorazione nera con vistose macchie gialle.\nRaggiunge i 15\u201320\u00a0cm di lunghezza totale (coda compresa), e le femmine sono in generale pi\u00f9 lunghe e grosse dei maschi. La pelle, liscia e lucente, \u00e8 cosparsa di piccole ghiandole secernenti il muco che ricopre l'animale; il muco ha una funzione battericida (protegge la pelle dalle infezioni), riduce la disidratazione e ha un gusto repellente per gli eventuali predatori. Le tinte vivaci della pelle segnalano appunto che la salamandra non \u00e8 commestibile: queste colorazioni appariscenti sono dette \"colorazioni di avvertimento\" (funzione aposematica).\nDistribuzione ed habitat.\nHa un'ampia distribuzione in Europa, comprendente varie aree della penisola iberica, l'Europa centrale, la penisola italiana, i Carpazi ed i Balcani. Nel Maghreb, in Corsica ed in Asia Minore vivono tre specie strettamente affini, \"Salamandra algira\", \"Salamandra corsica\" e \"Salamandra infraimmaculata\", che sino a poco tempo fa erano considerate semplici sottospecie.\nLa salamandra frequenta ambienti boscati freschi e umidi (in particolare quelli di latifoglie) attraversati da piccoli corsi d'acqua, spesso fondamentali per la riproduzione. Anche la struttura e le caratteristiche dei corsi d'acqua nei quali avviene la deposizione delle larve giocano infatti un ruolo molto importante nel determinare la distribuzione della specie. Corsi d'acqua poco profondi, dall'andamento naturale, con ricchezza di rifugi e substrato ben diversificato hanno maggiori probabilit\u00e0 di ospitare questo urodelo. \nDurante il giorno, gli animali si ritirano nei cosiddetti nascondigli diurni, in Europa centrale sono attivi nelle notti umide e fresche durante i mesi estivi. Oltre a fessure, strutture di piccoli mammiferi, grandi lastre di pietra o ceppi di alberi, vengono utilizzati anche tunnel minerari in disuso nell'ordine menzionato.\nAnche la qualit\u00e0 dell'acqua \u00e8 importante. La salamandra depone infatti solitamente in torrenti poco o per nulla inquinati con ampia disponibilit\u00e0 di macroinvertebrati (crostacei, larve di insetto ecc.) di cui le larve si nutrono. In alcuni casi la salamandra utilizza per la deposizione anche lavatoi, vasche e piccoli stagni alimentati da sorgenti che garantiscono un livello di ossigenazione adeguato. Inoltre la salamandra (essendo notturna) esce la sera, o di giorno se ci sono piogge molto forti.\nBiologia.\nGli adulti conducono una vita molto discreta, e sono normalmente attivi solo durante le ore notturne, o durante tempo piovoso e umido. Abitano diversi tipi di foreste, soprattutto boschi decidui misti, faggeti e castagneti, soprattutto in prossimit\u00e0 di corsi d'acqua.\nComportamento.\nSi tratta di un anfibio prevalentemente notturno; appare durante il giorno solo in occasione di forti piogge. Nell'Europa meridionale, la salamandra pezzata \u00e8 attiva soprattutto durante i mesi autunnali e primaverili, e non si ritira in letargo invernale. In Europa centrale, invece, queste salamandre sono attive in primavera ed estate, e vanno in letargo durante i mesi autunnali e invernali.\nDi abitudini sedentarie, questi animali (soprattutto le femmine) rimangono assai fedeli ai loro rifugi; qui trovano riparo in gran numero, specie in inverno durante il periodo di latenza.\nContrariamente alle credenze popolari la Salamandra \u00e8 assolutamente innocua per l'uomo; l'unica precauzione da prendere \u00e8 quella di non toccarsi gli occhi nel caso in cui si dovesse prendere in mano (cosa da evitare a mani nude e asciutte e solo in casi di necessit\u00e0), in quanto il muco potrebbe causare irritazioni.\nAlimentazione.\nLa dieta di questo anfibio \u00e8 costituita da invertebrati, in particolare da lombrichi, molluschi, insetti e miriapodi.\nRiproduzione.\nDurante il periodo degli amori il maschio si esibisce in un complesso rituale di corteggiamento, alla fine del quale lascia sul terreno una spermatofora, contenente gli spermatozoi, che viene raccolta dalla femmina tramite le labbra cloacali oppure, sempre il maschio, afferra la femmina dal sotto e deposita la spermatofora; si sposta poi di lato in modo che la femmina ci cada sopra.\nNella primavera successiva le femmine depongono larve in ruscelli, torrenti o altri corsi d'acqua ben ossigenati. Le larve possiedono branchie e quattro arti ben sviluppati. Le larve si differenziano da altre larve di urodeli per la presenza di macchie chiare alla base degli arti. In alcune popolazioni montane di salamandra pezzata, le femmine sono ovovivipare e danno alla luce piccoli completamente sviluppati, ma non pronti alla vita terrestre se non dopo i primi 5/6 mesi.\nIl processo che viene svolto dalle salamandre pezzate ovovivipare \u00e8 il seguente:\nla femmina all'interno della pancia tiene le uova (un po' come il feto nella pancia della mamma); dopo qualche tempo le uova si schiudono (sempre nella pancia della femmina) e in seguito la femmina partorisce i piccoli.\nSistematica.\nLa specie \"Salamandra salamandra\" presenta numerose sottospecie riconosciute, di cui 14 presenti in Europa. Alcune sono state in seguito ridescritte come specie separate.\nIn Italia \u00e8 rappresentata da \"Salamandra salamandra salamandra\" propria delle regioni alpine e da \"Salamandra salamandra gigliolii\", endemismo italico distribuito nelle Alpi Marittime e in tutto l'Appennino, sino alla Calabria.\nLa salamandra nella cultura di massa.\nLa salamandra pezzata \u00e8 stata oggetto durante secoli di miti e credenze popolari, tra le quali figura quella secondo cui sarebbe in grado di sopravvivere nel fuoco. Questa credenza \u00e8 totalmente falsa, e la pelle umida della salamandra la rende estremamente vulnerabile non solo a fonti di calore, ma anche al disseccamento lontano dall'acqua o da luoghi umidi. \u00c8 parzialmente vera la credenza secondo la quale la salamandra sarebbe velenosa: le sue ghiandole cutanee possono infatti secernere una sostanza irritante per le mucose (bocca, occhi, ecc.); questa sostanza rappresenta una difesa contro i predatori, che vengono avvertiti del pericolo grazie alla colorazione aposematica della specie. Naturalmente per l'uomo non \u00e8 pericolosa se non la si mette in bocca o se non ci si toccano gli occhi dopo averla maneggiata (cosa sconsigliabile date le malattie e i parassiti che potrebbe trasmettere)."}
{"id": "46587", "revid": "6923", "url": "https://it.wikipedia.org/wiki?curid=46587", "title": "Macintosh Portable", "text": "Il Macintosh Portable era il primo tentativo di realizzare un computer Macintosh portatile. Presentato nel 1989, ricevette molte critiche positive da parte della stampa anche se le vendite furono in realt\u00e0 molto scarse.\nGeneralit\u00e0.\nApple quando lo progett\u00f2 non bad\u00f2 a spese pur di ottenere un computer con un'elevata autonomia. Utilizz\u00f2 un LCD in bianco e nero non retroilluminato a basso consumo, delle SRAM a basso consumo molto costose e il 68HC000 a 16\u00a0MHz, una versione a basso consumo del 68000. Il case \u00e8 formato da plastica bianca, l'LCD \u00e8 integrato nel coperchio che si richiude sulla tastiera quando il computer non \u00e8 in uso. Include un floppy disk da 1,44 MByte e pu\u00f2 utilizzare un hard disk a basso consumo prodotto da Connon.\nIl Portable arriva a 10 ore di autonomia, ma il peso e la dimensione del computer sono relativamente elevati. Utilizza una versione modificata della scheda madre del Macintosh SE, i tasti sono quelli di una normale tastiera, \u00e8 inclusa una trackball e soprattutto utilizza delle batterie al piombo, che fornivano molta potenza ma erano anche molto pesanti. Il Portable pesa 7,2\u00a0kg, un peso giudicato eccessivo dalla maggior parte degli utenti potenziali, ed era anche molto costoso.\nNel febbraio 1991, Apple aggiunse la retroilluminazione allo schermo, e sostitu\u00ec le costose SRAM con delle pi\u00f9 economiche pseudo-SRAM per ridurre il prezzo del Portable. Visto lo scarso successo del modello, lo ritir\u00f2 dal mercato nell'ottobre dello stesso anno.\nNonostante le deludenti vendite, Apple si rendeva conto che il settore dei portatili era un segmento di mercato in ampia crescita e quindi voleva inserirsi. Decise che invece di privilegiare la durata della batteria era meglio privilegiare le dimensioni e il peso del computer. Pass\u00f2 tutti gli schemi alla Sony e le pose l'obiettivo di miniaturizzare il portatile. Sony ridisegn\u00f2 la scheda madre, la tastiera e il case del computer. Dal suo lavoro nacque il PowerBook 100.\nIl Macintosh Portable (e il PowerBook 100) utilizzavano il Macintosh System 6.0.5 e supportano al massimo il System 7.5.5."}
{"id": "46588", "revid": "125974130", "url": "https://it.wikipedia.org/wiki?curid=46588", "title": "Gene Wilder", "text": "\u00c8 noto principalmente per il ruolo del dottor Frederick Frankenstein nel film di Mel Brooks \"Frankenstein Junior\" (1974), nato da un'idea dello stesso Wilder che ne firm\u00f2 assieme a Brooks anche la sceneggiatura, e quello di Willy Wonka nel film \"Willy Wonka e la fabbrica di cioccolato\" (1971). Altri suoi celebri ruoli si ritrovano in \"Per favore, non toccate le vecchiette\" (1968), sempre di Mel Brooks, che gli fece guadagnare una candidatura agli Oscar, e \"La signora in rosso\" (1984), del quale fu anche regista.\nBiografia.\nLe origini.\nNato in una famiglia di ebrei russi immigrati, figlio di Jeanne Baer e William J. Silberman, imprenditore, termin\u00f2 l'universit\u00e0 negli Stati Uniti per poi trasferirsi in Gran Bretagna, dove inizi\u00f2 a studiare recitazione alla Bristol Old Vic Theatre School, oltre a imparare a tirare di scherma. Quest'ultima passione si rivel\u00f2 essenziale nei primi tempi del suo ritorno in patria, dove si mantenne proprio impartendo lezioni di scherma. Inizi\u00f2 a recitare in teatri di periferia, in spettacoli di secondo livello, nei quali per\u00f2 cominciava a farsi le ossa e a imparare alcuni trucchi del mestiere. Qualche tempo dopo riusc\u00ec a entrare al prestigioso Actors Studio, che gli spian\u00f2 la strada per la carriera. Il suo primo ruolo cinematografico \u00e8 poco pi\u00f9 che una comparsata in \"Gangster Story\".\nAnche lo pseudonimo Gene Wilder risale ai tempi dell'Actors Studio. Infatti, subito dopo essere stato ammesso, durante una cena a casa della sorella alla presenza dello sceneggiatore David Zelag Goodman questi, tra i tanti, sugger\u00ec al giovane attore in cerca di un nome d'arte, il cognome Wilder, in omaggio allo scrittore Thornton Wilder. Stabilito il cognome, il giovane Silberman decise di adottare il nome Gene, come il protagonista dell'opera \"Angelo, guarda il passato\" di Thomas Wolfe.\nLa collaborazione con Mel Brooks.\nNel 1963 Wilder viene scritturato nel ruolo principale dello spettacolo teatrale \"Madre Coraggio e i suoi figli\" al fianco di Anne Bancroft, che gli presenta il fidanzato (e futuro marito) Mel Brooks. Pochi mesi dopo Brooks gli rivela di stare lavorando alla sceneggiatura di \"Primavera per Hitler\" e gli promette che sarebbe stato la prima scelta nel ruolo di \"Leo Bloom\" qualunque fosse stata la destinazione del lavoro, teatro televisione o cinema. Dopo tre anni di totale silenzio tra i due, Zero Mostel chiama Wilder; dopo una breve audizione, la promessa viene mantenuta e Wilder ottiene il primo ruolo da protagonista. Il film \u00e8 \"Per favore, non toccate le vecchiette\" (\"The Producers\"), del 1968; anche per Mel Brooks \u00e8 l'opera prima da regista e sceneggiatore, e rivela le grandi doti comiche e recitative di Wilder. Per la sua interpretazione riceve la nomination all'Oscar come \"miglior attore non protagonista\", mentre il film si aggiudica la statuetta per la \"miglior sceneggiatura originale\".\nInizia cos\u00ec la proficua collaborazione tra i due, che raggiunge l'apice della creativit\u00e0 intorno alla met\u00e0 degli anni settanta. A \"Per favore, non toccate le vecchiette\" seguiranno tuttavia per Wilder una serie di insuccessi commerciali, la commedia inglese \"Fate la rivoluzione senza di noi\" (\"Start the Revolution Without Me\") interpretata al fianco di Donald Sutherland e ambientata durante la Rivoluzione francese, e la commedia sentimentale \"Che fortuna avere una cugina nel Bronx\", dove Wilder \u00e8 diretto dall'anglo-indiano Waris Hussein, preso dopo aver dovuto rinunciare alla prima scelta Jean Renoir, in quanto suoi impegni preesistenti avrebbero comportato lo slittamento di un anno delle riprese.\nLa consacrazione.\nUno dei ruoli pi\u00f9 importanti della carriera di Gene Wilder lo vede protagonista nel 1971 del film \"Willy Wonka e la fabbrica di cioccolato\", di Mel Stuart, tratto dal romanzo \"La fabbrica di cioccolato\" di Roald Dahl. La pellicola in origine fu un flop commerciale, probabilmente risultando poco gradita al pubblico familiare a cui era destinata a causa di un umorismo a tratti crudele, ma col tempo \u00e8 diventato un film di culto. Successivamente a questi flop Wilder ritrova il successo commerciale nel 1972 grazie al film di Woody Allen \"Tutto quello che avreste voluto sapere sul sesso* (*ma non avete mai osato chiedere)\" di cui interpreta uno degli episodi pi\u00f9 divertenti.\nAll'indomani del film, Wilder inizia a lavorare a un copione intitolato \"Young Frankenstein\". Dopo averne scritto un canovaccio di due pagine contatta Mel Brooks, che pur ritenendo l'idea \"carina\" si dichiara non interessato. Un paio di mesi dopo Wilder viene contattato dal suo futuro agente Mike Medavoy il quale gli chiede se abbia tra le mani qualcosa in cui possa far lavorare i suoi freschi clienti Peter Boyle e Marty Feldman. Wilder, che aveva da poco visto Feldman in tv, viene immediatamente ispirato ad assegnargli il ruolo del futuro Igor. A Medavoy l'idea piace e contatta immediatamente Brooks, il quale pur dubbioso, reduce da due flop in quattro anni, accetta la regia del film. Nel frattempo, mentre \"Frankenstein Junior\" \u00e8 nella fase preparatoria e Mel Brooks \u00e8 impegnato nelle riprese di \"Mezzogiorno e mezzo di fuoco\", Wilder \u00e8 chiamato a interpretarvi il ruolo di \"Waco Kid\" sostituendo il protagonista Gig Young, troppo malato per completare le riprese, dopo che Dan Dailey aveva dato forfait all'ultimo momento.\nI due film escono a distanza di pochi mesi, nel 1974, e sono due grandi successi commerciali. \"Frankenstein Junior\" regala a Wilder e Brooks una nomination all'Oscar per la miglior sceneggiatura non originale. Durante le riprese di \"Frankenstein Junior\" Wilder pensa a una commedia romantica con protagonista il fratello di Sherlock Holmes, idea che porter\u00e0 al suo debutto da regista con la pellicola \"Il fratello pi\u00f9 furbo di Sherlock Holmes\", uscita nel 1975, nella quale recita di nuovo in coppia con l'amico Marty Feldman.\nNel 1976 nasce la coppia comica con Richard Pryor, che lui stesso aveva suggerito come partner ai produttori, per il film \"Wagons-lits con omicidi\". Nel 1977 \u00e8 la volta della sua seconda regia, \"Il pi\u00f9 grande amatore del mondo\", ispirata al film di Federico Fellini \"Lo sceicco bianco\", e che si rivela un insuccesso di critica e di pubblico. Nel 1979 viene diretto da Robert Aldrich nella commedia western \"Scusi, dov'\u00e8 il West?\", dove duetta con un emergente Harrison Ford, che aveva sostituito in fase di pre-produzione John Wayne.\nGli anni ottanta.\nNel 1980 Sidney Poitier convince Wilder e Richard Pryor a fare un nuovo film insieme. \"Nessuno ci pu\u00f2 fermare\", nonostante la sua lavorazione difficoltosa dovuta soprattutto al fatto che Pryor era nel frattempo divenuto dipendente da cocaina, \u00e8 un grande successo internazionale (ma non in Italia), e il film compare pi\u00f9 volte in liste e classifiche sulle migliori commedie cinematografiche.\nNel frattempo Poitier e Wilder sono diventati amici, e scrivono insieme la sceneggiatura del loro successivo film \"Hanky Panky - Fuga per due\" dove Wilder conosce Gilda Radner, la futura compagna di vita e partner dei successivi due film. Dopo \"Hanky Panky\" Wilder dirige il suo terzo film, \"La signora in rosso\" che, nonostante le critiche negative, ottiene un grande successo di pubblico e lancia la carriera dell'esordiente Kelly LeBrock. La quarta e ultima regia di Wilder, \"Luna di miele stregata\" del 1986, \u00e8 invece un flop.\nLa TriStar Pictures nel frattempo propone a Wilder un nuovo film in coppia con Pryor, che Wilder accetta solo a condizione di riscrivere il copione. Il risultato \u00e8 \"\", uscito nel maggio 1989 e ultimo grande successo commerciale dell'attore. La critica apprezza la recitazione di Wilder e Pryor ma boccia unanimemente la sceneggiatura del film.\nUltimi ruoli e il ritiro dalle scene.\nDopo la commedia romantica \"Beb\u00e8 mania\" Wilder gira nel 1991 l'ultimo film con Pryor, \"Non dirmelo... non ci credo\", che rappresenta l'unico flop della coppia e nel quale \u00e8 visibile il deterioramento fisico di Pryor dovuto alla sclerosi multipla. Il film \u00e8 anche l'ultimo ruolo da protagonista per Pryor e l'ultimo film per il cinema di Wilder. Nel 1994 Wilder \u00e8 protagonista della sitcom \"Quel pasticcione di pap\u00e0\", che riceve critiche mediocri e dura una sola stagione. Nel 1996 torna dopo pi\u00f9 di vent'anni a recitare in teatro, portando in scena per cinque mesi consecutivi al Queen's Theatre di Londra \"Laughter on the 23rd Floor\" di Neil Simon.\nWilder ritorna in scena nel 1999, quando appare nel pluripremiato adattamento televisivo della NBC di \"Alice nel paese delle meraviglie\" e in due film-tv polizieschi da lui stesso sceneggiati, \"The Lady in Question\" e \"Murder in a Small Town\", entrambi inediti in Italia. Tre anni dopo compare come guest star nel telefilm \"Will &amp; Grace\" nei panni di Mr. Stein, ruolo per cui vince un Emmy e che rappresenta il suo addio alle scene a seguito della decisione di ritirarsi a vita privata.\nScrittore.\nNel maggio 2005 Wilder ha pubblicato un libro con le sue memorie, \"Baciami come uno sconosciuto\" (\"Kiss Me Like a Stranger: My Search for Love and Art\"), pubblicato in Italia da Sagoma Editore, un resoconto completo del periodo che va dalla giovinezza alla morte della Radner.\nDue anni dopo ha pubblicato il suo primo romanzo, \"La mia puttana francese\" (\"My French Whore\"), ambientato durante la Prima guerra mondiale, e nel 2008 ne ha pubblicato un secondo, \"The Woman Who Wouldn't\", mentre nel 2010 ha dato alle stampe una raccolta di storie, \"What is This Thing Called Love?\".\nMorte.\nL'attore \u00e8 morto nel 2016 a 83 anni a Stamford, nel Connecticut, in seguito alle complicazioni dovute all'Alzheimer, malattia di cui soffriva da diverso tempo. La notizia \u00e8 stata confermata ad \"Associated Press\" da uno dei nipoti di Wilder.\nVita privata.\nWilder si \u00e8 sposato quattro volte. Dal 1960 al 1965 con Mary Mercier, da cui divorzi\u00f2. In seguito ha sposato nel 1967 Mary Joan Schutz; il loro matrimonio dur\u00f2 sino al 1974, quando i due divorziarono. \u00c8 poi stato sposato con Gilda Radner, l'attrice dello show \"Saturday Night Live\", dal 1984 fino alla morte di quest'ultima nel 1989, dovuta a un cancro alle ovaie. Da allora Wilder \u00e8 stato un attivo testimonial della lotta al cancro, organizzando campagne di sensibilizzazione e raccolte di fondi. Nel 1999 lo stesso Wilder \u00e8 stato colpito da un tumore al tessuto linfatico, il linfoma non Hodgkin, da cui nel 2005 \u00e8 stato dichiarato completamente guarito grazie alla chemioterapia e a un trapianto di cellule staminali. Dal 1991 \u00e8 stato sposato con Karen Boyer.\nDoppiatori italiani.\nNelle versioni in italiano dei suoi film, Gene Wilder \u00e8 stato doppiato da:"}
{"id": "46589", "revid": "2027060", "url": "https://it.wikipedia.org/wiki?curid=46589", "title": "Advaita Ved\u0101nta", "text": "L'Advaita Vedanta \u00e8 probabilmente la pi\u00f9 conosciuta fra tutte le scuole Ved\u0101nta della religione Induista. Letteralmente il termine Advaita significa \"non duale\", ma viene anche utilizzato per indicare il sistema monistico su cui si fonda il principio dell'indivisibilit\u00e0 del S\u00e9 o \u0100tman dall'Unit\u00e0 (Brahman). I testi fondamentali da cui derivano i Ved\u0101nta sono le Upani\u1e63ad, o commenti ai Veda, e i Brahma Sutra, anche conosciuti come Ved\u0101nta Sutra, nei quali si concentra la discussione sulla natura intima delle Upani\u015fad.\nAdi Shankaracharya: i fondamenti dell'Advaita.\nIl primo grande codificatore dell'Advaita Ved\u0101nta fu Adi Shankara (788-820). La filosofia che propose fu potente e capitalizz\u00f2 negli anni il monismo dormiente, e la conoscenza mistica dell'esistenza: proseguendo la linea di pensiero di alcuni rishi espressa nelle Upani\u1e63ad e in particolare la testimonianza di Gau\u1e0dap\u0101da, esposta nell'opera principale (la k\u0101rik\u0101 di commento alla M\u0101\u1e47\u1e0d\u016bkya Upani\u1e63ad), Shankara espose la dottrina dell'Advaita, che afferma la Realt\u00e0 assoluta come unica realt\u00e0 e la realt\u00e0 fenomenica come continuo divenire. Quindi l'unica realt\u00e0 possibile \u00e8 quella non duale, mentre il mondo, soggetto al continuo divenire, ha una natura illusoria, in quanto impermanente. Egli defin\u00ec meglio quanto gi\u00e0 espresso nelle Upani\u1e63ad: la Realt\u00e0 assoluta o Brahman e la pura Realt\u00e0 \u0100tman dell'essere individuato jivatman o anima individuale, sono la stessa e unica. Questa realt\u00e0 \u00e8 non duale, pertanto realizzabile solo rinunciando ai vincoli del contingente.\nI tre principali stati di consapevolezza (veglia, sogno e sonno profondo), infatti, sono espressione di un quarto stato trascendentale, conosciuto nelle Upani\u1e63ad come \"tur\u012bya\", coincidente con la Realt\u00e0 assoluta o Brahman. La molteplice natura dei fenomeni e la loro ultima essenza \u00e8 simboleggiata dal suono \"Aum\", il pi\u00f9 sacro fra i mantra induisti. Brahman \u00e8 al tempo stesso immanente e trascendente, e non solo un concetto panteistico. Inoltre, oltre ad essere la causa materiale ed efficiente dell'intero universo, Brahman stesso non \u00e8 limitato dalla sua auto-proiezione ed effettivamente trascende tutti gli opposti, tutte le dualit\u00e0, soprattutto aspetti, quali la forma e l'essere; da sempre \u00e8 incomprensibile alla mente umana.\nMolte testimonianze di queste esperienze sono state esaurientemente descritte in parecchie Upani\u1e63ad. Tra il 1000 e il 1600 d.C., nella Brihadaranyaka, troviamo un dialogo tra Prajapati e Indra in cui si discute del S\u00e9 e dei diversi stati di consapevolezza; fu tuttavia Adi Shankaracharya che diffuse e sistematizz\u00f2 il concetto di non dualismo come pratica religiosa in un lavoro coerente chiamato Vivekac\u016b\u1e0d\u0101ma\u1e47i, o \"Il gran gioiello della discriminazione\".\nL'influsso di Adi Shankaracharya si fece non solo sentire nella meditazione Advaita, ma anche nella pratica e nella conoscenza Induista. I suoi lavori principali sono le Brahma Bhashyas, che rappresentano dei commentari alle Ved\u0101nta Sutra e alla Bhagavad Gita realizzate nello sforzo continuo di ricerca dello stato non-duale, ed infine il trattato sull'Advaita, il Vivekac\u016b\u1e0d\u0101ma\u1e47i. Inoltre questo maestro \u00e8 pi\u00f9 conosciuto come l'iniziatore della Bhakti o devozione altruistica, che nel sistema filosofico Advaita si pu\u00f2 realizzare soprattutto mediante i bhajan, o canti devozionali, i pi\u00f9 famosi dei quali sono il Bhaja Govinda\u1e41, il Soundaryalahari e Sivanandalhari.\nMaestro di meditazione.\nI trattati sulle Upani\u1e63ad, la Bhagavad Gita e i Ved\u0101nta Sutra, sono i testamenti di una mente acuta e intuitiva che non ammetteva dogmi; Adi Shankara affermava che un devoto, solo attraverso l'altruismo disinteressato e l'amore, governati dalla discriminazione (viveka) sia in grado di andare verso la liberazione (moksha) e di realizzare il S\u00e9 interiore, mentre il solo discernimento e l'astratto filosofeggiare non avrebbero portato a nessun risultato.\nL'accusa secondo la quale questa filosofia sia stata influenzata dal Buddhismo era infondata, dato che Shankara si oppose con veemenza alla negazione dell'essere \u012a\u015bvara, affermando che il non-manifesto Brahman manifestava s\u00e9 stesso come \u012a\u015bvara, l'amante, l'essere perfetto, il divino, identificato poi come Vishnu o Shiva o qualunque cosa dettasse il cuore. Shankara inoltre sosteneva di aver viaggiato attraverso l'India, da sud a nord fino al Kashmir, pregando per la popolazione locale, dibattendo di filosofia con monaci e scolari, apparentemente con successo, anche se non esiste documentazione in proposito.\nLa filosofia che proponeva Shankara era potente, in grado di risvegliare il monismo mistico dormiente dell'allievo, attraverso la conoscenza e la consapevolezza intima dell'esistenza. Inoltre affermava che, sia l'universo fenomenico, sia la nostra coscienza, sia il corpo, che le nostre esperienze, sono realt\u00e0 illusoria anche se questo non significava negarle. In realt\u00e0 la Verit\u00e0 Ultima era rappresentata da Brahman, situato al di l\u00e0 del tempo, dello spazio, al di l\u00e0 della causa e dell'effetto. Brahman \u00e8 immanente e trascendente, non solo come concetto panteistico e pur essendo Brahman la causa materiale del cosmo, esso non \u00e8 limitato dalla sua proiezione, ma trascende la dualit\u00e0 e gli opposti, soprattutto nella forma e nell'essere, essendo la sua natura intima incomprensibile dalla mente umana.\nIl compito supremo dell'essere umano \u00e8 quello di penetrare il velo illusorio della realt\u00e0 (\"Maya\") per rivelare la vera natura, che non \u00e8 perenne cambiamento tra vita e morte, ma perfezione assoluta e gioia eterna. Se noi conoscessimo i veri motivi che stanno dietro le nostre azioni e i nostri pensieri, diverremmo consapevoli della fondamentale unit\u00e0 dell'essere. Ma come pu\u00f2 una mente limitata comprendere l'illimitatezza del S\u00e9? In realt\u00e0 non pu\u00f2, ma tuttavia \u00e8 in grado di \"trascendere la mente\" e unirsi all'Assoluto.\nMacrocosmo e Microcosmo.\nLa filosofia Advaita considera la natura e tutto il fenomeno dell'universo come una sovrapposizione che vela il suo immutevole, trascendente e intelligente Substrato.\nL'universo \u00e8 in continuo divenire, \u00e8 incostante ed impermanente, mentre l'Assoluto che \u00e8 il substrato che lo sottende, \"non diviene\", \u00e8 costante e permanente. Secondo la sapienza upani\u1e63adica, l'errore di considerare reale ci\u00f2 che \u00e8 solo una sovrapposizione al Reale \u00e8 simile allo scambiare la corda per il serpente, \u00e8 l'illusione (\"Maya\") determinata dall'ignoranza metafisica (\"avidya\") da cui deriva il dolore dell'essere umano.\nNella Tradizione Ved\u0101nta, questa illusoria percezione del divenire \u00e8 attribuita all'identificazione con le forme manifeste che rende inconsapevoli e separati dal Reale e dalla sua serena immutabile stabilit\u00e0.\nTale identificazione, producendo l'illusione del mondo relativo, rende l'essere umano come il prigioniero della caverna del mito platonico, lontano dalla luce e immerso nelle ombre mutevoli ed ottenebranti di una pseudo realt\u00e0, separato dal suo Principio. Obiettivo dell'Advaita Ved\u0101nta \u00e8 la disidentificazione dal relativo e la realizzazione dell'Assoluto. Questa Realt\u00e0 sottesa ad ogni aspetto del \"mondo delle forme\" \u00e8, a livello microcosmico, l'\u0100tman o S\u00e9 individuale.\nDa un punto di vista macrocosmico, invece, abbiamo una triade:\nDi l\u00e0 da queste triplicit\u00e0 esiste il sostrato di tutto chiamato Brahman.\nSaguna Brahman e Nirguna Brahman.\nUn altro argomento di discussione nei Veda \u00e8 se la realt\u00e0 di Brahman sia \"saguna\" (con attributi) o \"nirguna\" (senza attributi). La fede nel concetto di Saguna Brahman portava ad una sviluppo delle facolt\u00e0 devozionali e a una diffusa devozione per Vishnu e Shiva. Tuttavia dobbiamo ricordare che l'Advaita Ved\u0101nta non nega Saguna Brahman. In realt\u00e0, Shankara consigliava l'adorazione di Dio nella sua forma pi\u00f9 pura e autentica, e lo affermava in diversi lavori nei quali disapprovava l'utilizzo dell'intelletto e della ragione, affermando che solo attraverso l'apertura del cuore si sarebbe trovato l'amore del Signore.\nAdvaita Ved\u0101nta \u00e8 comunemente scambiata come una filosofia intellettuale, data la sua funzionale praticit\u00e0, nel quale un insegnamento \u00e8 in grado di \"forgiare\" il corpo e la mente in puro stato dell'essere.\nSia Saguna Brahman che Nirguna Brahman sono comunque forme valide; dalla Coscienza Assoluta deriva sia il principio divino che la creazione. Nirguna Brahman (senza attributi) \u00e8 la radice metafisica del Saguna Brahman (con attributi), cos\u00ec come lo Zero lo \u00e8 dell'Uno. Quel Supremo Principio \u00e8 inclusivo di tutti gli attributi degli esseri, e \"persino di quelli di Dio.\"\nDal nucleo della vita indifferenziata originano l'Uno ed il molteplice, il creatore e l'esistenza differenziata. In altre parole, il Principio Divino, i mondi celesti ed umani che comprendono l'universo, esistono sulla base di tale Assoluto onnipervadente che li contiene.\nNella gerarchia dell'Esistenza, l'Assoluto precede l'universalit\u00e0 del Divino. Nello Spirito Supremo, Uno ed indivisibile, sono impliciti come propri riflessi \"il Padre e la Madre dell'Universo\", l\"'energia vitale\" che alimenta le forme e \"le forme stesse\". Questa \u00e8 la spiegazione filosofica e metafisica del mistero dell'esistenza e d\u00e0 misura della non-dualit\u00e0 della vita e dell'inscindibilit\u00e0 di tutte le sue dimensioni.\nIn questa cosmogonia sacra, lo Spirito Assoluto, Dio, l'universo, il S\u00e9 dell'essere umano appaiono come un continuum, come parti di un sistema unitario dove ogni aspetto non pu\u00f2 essere scisso o compreso senza l'altro.\nPu\u00f2 darsi che l'Advaita sia stato insegnato meglio a partire dal XIX secolo da Shri Ramakrishna. Questo maestro ha paragonato l'infinito senza forma Nirguna Brahman ad un vasto oceano che, attraverso la fresca brezza dell'amore devoto, condensa la forma nella manifestazione. Ma poi, attraverso il calore della conoscenza del sole, il ghiaccio si dovrebbe sciogliere e il devoto realizzare s\u00e9 stesso in una indifferenziata e perfetta beatitudine.\nLa scuola Vishistadvaita e Dvaita credono nel Saguna Brahman, ossia in un Dio con attributi. Entrambe come l'Advaita sono scuole monistiche e panteistiche, ma differiscono nella definizione dell'ultima forma di Dio.\n\u00c8 bene tenere a mente che quando si parla del Brahman si allude al Nirguna Brahman altrimenti noto come Parabrahman, Sat-Cit-Ananda, Uno senza secondo, Zero senza attributi, etc.\nQuando invece si parla di Brahm\u0101 si intende il Saguna Brahman, ovvero \u012a\u015bvara: l'Uno qualificato, con attributi.\nAlcuni insegnamenti dell'Advaita Ved\u0101nta.\nVi sono altri testi, molto conosciuti, che hanno influenzato la scuola Ved\u0101nta l'Ashtavakra Gita e l'Avadhuta Gita, scritti inizialmente da Ashtavakra e pi\u00f9 tardi da Dattatreya.\nIl venticinquesimo verso dell'Avadhuta Gita dice:\n\"Da tale sentenza \"ci\u00f2 che tu sei\", il nostro S\u00e9 si afferma. Di ci\u00f2 che \u00e8 falso e composto di cinque elementi \u2013 le Sruti, le scritture dicono, \"non questo, non quello, (Neti, Neti)\".\"\nQuesto \u00e8 un potente e coerente riassunto del sentiero dello J\u00f1\u0101na Yoga, di \"viveka\" o discriminazione. Eliminando la prospettiva di maya o dell'illusione, del mondo finito, discriminando tra ci\u00f2 che \u00e8 Brahman e ci\u00f2 che non lo \u00e8, si giunge alla Verit\u00e0. Brahman non \u00e8 il corpo, non \u00e8 la mente. Attraverso questo processo, l'aspirante o yogi, \"presto\" si rende conto che Brahman \u00e8 il tutto, infinito Satcitananda (Assoluta Verit\u00e0-Consapevolezza-Perfetta Beatitudine), e ottiene la moksha, la liberazione.\nL'impatto dell'Advaita.\nLa filosofia dell'Advaita Ved\u0101nta ha avuto uno straordinario impatto sulla dottrina tantrica e ha fornito un valido appoggio alle considerazione del S\u00e9 ultimo sviluppate dagli Yogi, come Brahman, \u0100tman, l'essere Uno.\nL'Advaita ha rinnovato il pensiero Ind\u00f9 stimolando il dibattito sul Vishista Advaita, o non dualismo qualificato, e del Dvaita, o dualismo. Grazie all'Advaita la filosofia ind\u00f9/Vedica ha avuto un forte impulso, il cui seme pu\u00f2 essere riconosciuto nell'espressione: \"La Verit\u00e0 \u00e8 Una, tuttavia il saggio la osserva come una moltitudine\".\nL'Advaita e la scienza.\nDiversi seguaci dell'Advaita ritengono che questa filosofia potrebbe rappresentare un punto di incontro tra la scienza e il mondo spirituale. Per giustificare questa ipotesi, essi fanno riferimento alle relazioni tra la massa, la frequenza e l'energia stabilite dalla fisica del XX secolo. Credono che queste relazioni, formalizzate in equazioni da Planck e Einstein, suggeriscano che tutta la struttura di questo Universo appaia come un'Unit\u00e0 che esibisca s\u00e9 stessa come una moltitudine (energia, massa, onde eccetera) e che questo sia coerente con la visione Advaita in cui ogni cosa esiste ma \u00e8 il risultato della manifestazione dell'\"Unit\u00e0\", che \u00e8 onnipresente, onnisciente e onnipotente. Inoltre correlano le \"onde materiali\" di De Broglie della meccanica ondulatoria al mantra Aum della dottrina ind\u00f9."}
{"id": "46591", "revid": "1305772", "url": "https://it.wikipedia.org/wiki?curid=46591", "title": "Labirinto (disambigua)", "text": ""}
{"id": "46601", "revid": "400694", "url": "https://it.wikipedia.org/wiki?curid=46601", "title": "Spock", "text": "Il signor Spock (\"Mr. Spock\"; inglese britannico: , americano: ) \u00e8 un personaggio del franchise \"Star Trek\", interpretato da Leonard Nimoy nella serie televisiva e nei film della serie classica; nella serie \"reboot\" del 2009 la versione giovane del personaggio \u00e8 interpretata da Zachary Quinto, mentre nella serie televisiva del 2017 \u00e8 interpretato da Ethan Peck. Il vulcaniano dalle orecchie a punta (che in realt\u00e0 \u00e8 per met\u00e0 umano) \nIl nome vulcaniano completo di Spock \u00e8 S'chn T'gai Spock. Non \u00e8 mai stato reso noto durante la serie, ma appare nel romanzo \"Ishmael\" nonostante la Paramount non l'abbia ancora ufficializzato. Stessa sorte ebbero i nomi di Uhura e Sulu (rispettivamente Nyota e Hikaru), dapprima introdotti su tascabili e novelle, e poi confermati nei successivi film.\nOrigine del personaggio.\nIl personaggio di Spock era presente fin dall'inizio nella produzione della serie classica di Star Trek secondo le intenzioni del produttore della serie, Gene Roddenberry, che riteneva che un essere alieno all'interno dell'equipaggio dell'astronave \"Enterprise\" avrebbe contribuito a rendere il senso del lontano futuro che egli intendeva fornire agli spettatori. La produzione della serie invece, dopo il fallimento del primo episodio pilota (\"Lo zoo di Talos\"), desiderava cancellare il personaggio con le orecchie a punta. Spock fu tuttavia difeso da Roddenberry, tanto da comparire anche nel secondo pilot (\"Where no man has gone before\") accanto al nuovo capitano James T. Kirk (William Shatner) e nel resto della serie. L'attore Leonard Nimoy svilupp\u00f2 gradatamente delle caratteristiche psicologiche distintive per il personaggio, che divenne ben presto molto popolare. L'evoluzione del personaggio \u00e8 continuata con la serie di film basati sui personaggi della serie classica di \"Star Trek\".\nIl trucco di Spock fu realizzato da Fred Phillips, che si occup\u00f2 delle sopracciglia, e John Chambers, che si occup\u00f2 delle orecchie appuntite.\nBiografia del personaggio.\nAntefatto.\nLe informazioni sulla vita del personaggio prima delle vicende narrate nella serie classica si ricavano da riferimenti presenti in alcuni episodi della serie stessa.\nSpock nasce a Shi'Kahr sul pianeta Vulcano il 26 marzo 2230 (\"56 Tasmeen 503\" secondo il calendario vulcaniano) da Sarek, un diplomatico vulcaniano, e Amanda Grayson, un'insegnante terrestre. La difficile e inedita gravidanza interspecie viene portata a termine grazie a una serie di terapie mediche sperimentali.\nDopo l'infanzia e la prima giovinezza, trascorse sul pianeta natale con alcune difficolt\u00e0 dovute alla propria condizione di ibrido vulcaniano-umano, Spock si iscrive all'Accademia della flotta stellare, viene spesso ritenuto dai fan della serie il primo vulcaniano ad arruolarsi nella Flotta, ma si tratta di una leggenda metropolitana smentita da diversi episodi della serie classica. Presta servizio come assistente ufficiale scientifico, quindi come ufficiale scientifico, assegnato all'astronave \"USS Enterprise NCC-1701\" comandata all'epoca dal capitano Christopher Pike, sotto il cui comando rimane per undici anni.\nIn quanto vulcaniano \u00e8 vegetariano.\nSerie classica di Star Trek.\nNel 2265, con il grado di tenente comandante e i ruoli di ufficiale scientifico, passa sotto il comando del capitano James Tiberius Kirk, successore di Pike, partecipando alla missione quinquennale dell'Enterprise \"alla ricerca di nuovi mondi e nuove civilt\u00e0\". Nel 2266, in seguito alla morte dell'allora primo ufficiale, il ten. com. Gary Mitchell, viene promosso comandante e acquisisce anche il ruolo di ufficiale esecutivo.\nNei film di Star Trek.\nAl termine della missione con l'equipaggio dell'Enterprise, Spock d\u00e0 le dimissioni dalla Flotta Stellare per ritirarsi sul pianeta nativo Vulcano a praticare la disciplina del \"Kolinahr\" (purificazione dalle emozioni), a cui deve per\u00f2 rinunciare \"in extremis\" a causa dell'arrivo della misteriosa entit\u00e0 V'ger nel 2271, rientrando in servizio con il rango di comandante.\nCon la perdita dell'ufficiale esecutivo, il capitano Willard Decker (degradato momentaneamente a primo ufficiale a causa della presa del comando da parte di Kirk), Spock riassume il ruolo di primo ufficiale e ufficiale scientifico a bordo della USS Enterprise.\nNel 2276 l'Enterprise \u00e8 ritirata dal servizio attivo e riarmata come vascello da addestramento dell'Accademia della Flotta Stellare; Spock \u00e8 promosso al grado di capitano e vi \u00e8 assegnato come ufficiale comandante. Nel 2282 \u00e8 temporaneamente sollevato dal comando durante la crisi di Genesis, quando l'ammiraglio James Kirk riprende il comando durante il combattimento contro il malvagio Khan Noonien Singh. In quella stessa missione, Spock sacrifica la propria vita nel compimento del dovere, ucciso dalle radiazioni per essere entrato volontariamente in una camera di antimateria senza alcuna protezione, salvando in tal modo l'Enterprise dall'esplosione di Genesis. Il suo corpo \u00e8 inumato all'interno di un siluro fotonico e inviato sul pianeta Genesis.\nSi scopre successivamente che Spock, avvalendosi di una particolare facolt\u00e0 della sua razza, poco prima di morire aveva trasferito la sua mente nel cervello dell'amico dott. Leonard McCoy. Il suo corpo, depositato sulla superficie del pianeta Genesis all'interno del siluro fotonico, subisce un processo di radicale rigenerazione cellulare grazie alle caratteristiche di instabilit\u00e0 ambientale del pianeta (generato dopo l'esplosione del dispositivo di \"terraforming\" Genesis) e non solo torna a vivere, ma matura molto rapidamente attraversando in poche ore tutte le fasi evolutive, dall'infanzia all'et\u00e0 matura. Viene infine recuperato dall'equipaggio dell'Enterprise e riportato sul pianeta natale Vulcano, dove con un antico rituale che richiede l'uso delle peculiari facolt\u00e0 telepatiche vulcaniane (il Katra) finalmente la sua mente (estratta dal cervello del dottore) e il suo corpo vengono riuniti, e Spock torna in possesso della consapevolezza di s\u00e9 e dei ricordi della sua precedente esistenza.\nNel 2286, dopo la cosiddetta crisi della \"sonda delle balene\", \u00e8 assegnato come ufficiale esecutivo alla USS Enterprise (NCC-1701-A), dove rimane per i dodici anni successivi. Durante questo periodo incontra il suo fratellastro Sybok, pi\u00f9 anziano che aveva rinnegato la logica pura, e partecipa a uno straordinario viaggio al centro della galassia.\nSpock \u00e8 anche una figura chiave nel costituire l'alleanza con l'Impero Klingon.\nNella serie tv \"Star Trek: The Next Generation\".\nDal 2293 Spock \u00e8 pensionato definitivamente dal servizio di Flotta e inserito nel corpo diplomatico della Federazione, come lo era stato suo Padre. Nei primi anni 2370 Spock, che ha quasi 140 anni, appare (al di fuori del suo ruolo ufficiale di ambasciatore della Federazione) sul pianeta Romulus. Si trovava su quel pianeta, nel tentativo di ottenere la pace fra Vulcaniani e Romulani, sanando una spaccatura vecchia di duemila anni.\nPotrebbe anche essere sposato, in quanto il capitano Jean-Luc Picard una volta osserva che era venuto a contatto di Sarek \"alle nozze di suo figlio\".\nNei film \"Star Trek\" (2009), \"Into Darkness\" e \"Beyond\".\nNel 2387, una stella diventata supernova minaccia Romulus.\nPer aiutare i Romulani, l'Accademia delle Scienze Vulcaniana commissiona una veloce navetta, la Jellyfish, affinch\u00e9 Spock lanci all'interno della supernova della materia rossa, capace di creare un buco nero che avrebbe inghiottito l'onda distruttrice.\nTuttavia Romulus viene distrutto mentre Spock \u00e8 in viaggio verso la supernova.\nDi ritorno dalla sua missione, l'ambasciatore viene intercettato da Nero, comandante della nave mineraria \"Narada\", che incolpa Spock di non essere riuscito a salvare il suo pianeta in tempo.\nEntrambe le navi vengono risucchiate dal buco nero generato dalla materia rossa, che li porta in due periodi diversi del passato: Nero nel 2233, dove distrugge la nave stellare USS Kelvin, generando cos\u00ec una linea temporale alternativa, Spock nel 2258, dove viene catturato da Nero, che lo abbandona sul pianeta ghiacciato Delta Vega, costringendolo ad assistere alla distruzione di Vulcano.\nIn seguito Spock incontra Kirk, abbandonato sul pianeta dalla controparte giovane del vulcaniano.\nDopo le spiegazioni, Spock e Kirk si recano nella vicina base stellare, dove incontrano Montgomery Scott.\nSpock offre a Scotty l'equazione del teletrasporto a velocit\u00e0 curvatura che l'ingegnere avrebbe elaborato tempo dopo, con il quale Scotty e Kirk tornano a bordo dell'Enterprise.\nL'anziano vulcaniano rimane su Delta Vega, ma alla fine del film s'incontra con il suo alter ego giovane sulla Terra.\nNel dodicesimo film, \"Into Darkness - Star Trek\" Nimoy torna ultimamente a interpretare Spock anziano.\nNel tredicesimo film, \"Star Trek Beyond\" si sa solo che la versione anziana di Spock era morto. Fino alla fine della battaglia, Spock anziano ha offerto una foto alla sua versione giovane, durante la sua morte, dove ci sono lui con il capitano e gli altri membri dell'Enterprise (che vedono i primi attori di una volta per la saga)."}
{"id": "46604", "revid": "1226", "url": "https://it.wikipedia.org/wiki?curid=46604", "title": "Mr. Spock", "text": ""}
{"id": "46608", "revid": "125062691", "url": "https://it.wikipedia.org/wiki?curid=46608", "title": "Avenue des Champs-\u00c9lys\u00e9es", "text": "LAvenue des Champs-\u00c9lys\u00e9es (; lett. \"Viale dei Campi Elisi\") \u00e8 uno dei pi\u00f9 larghi e maestosi viali di Parigi. Con i suoi cinema, \"caf\u00e9s\" e negozi di lusso, \u00e8 una delle strade pi\u00f9 famose del mondo e una di quelle che delimitano il cosiddetto Triangolo d'oro di Parigi. Il nome fa riferimento ai Campi Elisi della mitologia greca e romana.\nStoria.\nGli Champs-\u00c9lys\u00e9es erano in origine dei semplici campi, fino al 1616, quando Maria de' Medici decise di farvi costruire un lungo percorso alberato. Tale percorso si estendeva dal Louvre fino alla Tuileries. Nel 1724 il viale venne esteso fino a Place de l'\u00c9toile.\nVerso la fine del XVIII secolo, era diventata una via alla moda, dove la regina Maria Antonietta passeggiava con le sue amiche e prendeva lezioni di musica al Grand H\u00f4tel de Crillon. Gli Champs-\u00c9lys\u00e9es divennero propriet\u00e0 della citt\u00e0 nel 1828, e vennero aggiunti percorsi pedonali, fontane e lampade a gas. Nel corso degli anni il viale ha sub\u00ecto molti mutamenti, il pi\u00f9 recente nel 1993, quando i marciapiedi vennero allargati. Gli Champs-\u00c9lys\u00e9es vengono utilizzati per le parate, ad esempio quella del 14 luglio.\nDescrizione.\nIl viale, prosecuzione della Rue de Rivoli, corre per 1914 metri attraverso l'VIII \"arrondissement\", nella parte nord-occidentale di Parigi, da Place de la Concorde a est, con il suo obelisco, a Place Charles-de-Gaulle (gi\u00e0 Place de l'\u00c9toile) a ovest, dove si trova l'Arco di trionfo, formando parte della linea dell'Asse storico.\nUna delle principali destinazioni turistiche di Parigi (vi ha sede il \"cabaret\" Lido), la parte bassa degli Champs-\u00c9lys\u00e9es \u00e8 contornata da spazi verdi (Place Marigny) e da edifici come il Teatro Marigny e il Palais de la d\u00e9couverte. Risalendolo, vi si trovano allineati cinema, teatri, caf\u00e9 e ristoranti molto importanti come il Fouquet's, centri commerciali e negozi di lusso. Anche un hotel a 5 stelle rinnovato.\nCommercio.\nNel 1860, i commercianti lungo il viale si riunirono a formare il \"Syndicat d'Initiative et de D\u00e9fense des Champs-\u00c9lys\u00e9es\". Nel 1980, il gruppo cambi\u00f2 il suo nome in \"Comit\u00e9 des Champs-\u00c9lys\u00e9es\". Il comitato si \u00e8 sempre dedicato alla ricerca di progetti pubblici che aumentassero l'atmosfera di lusso del viale, e per fare azione di \"lobby\" nei confronti delle autorit\u00e0, per estendere gli orari di apertura al pubblico. Anche oggi, il comitato ha diritto di approvazione sull'aggiunta di nuove imprese commerciali nel viale.\nA causa degli alti affitti, poche persone attualmente vivono sugli Champs-\u00c9lys\u00e9es; i piani alti degli edifici tendono ad essere occupati da uffici. Gli affitti sono particolarmente alti sul lato nord del viale, per via della migliore esposizione alla luce solare. La splendida architettura dei grandiosi \"Champs-\u00c9lys\u00e9es\" \u00e8 ammirata da molte persone. Si trovano di fianco al Palazzo Presidenziale con la sua cancellata, e al Grand Palais, che venne eretto alla fine del XIX secolo. Mentre si cammina lungo la passeggiata alberata \u00e8 anche possibile incontrare dei teatrini di marionette all'aperto per i bambini, una tradizione francese sempre popolare.\nEventi.\nOgni anno, il 14 luglio, la pi\u00f9 grande parata militare di Francia passa lungo gli Champs-\u00c9lys\u00e9es, alla presenza del Presidente della Repubblica. Gli Champs-\u00c9lys\u00e9es sono anche il luogo tradizionale dove si conclude l'ultima tappa del Tour de France dal 1975."}
{"id": "46609", "revid": "438678", "url": "https://it.wikipedia.org/wiki?curid=46609", "title": "Ripartizione araldica", "text": "La ripartizione araldica indica la ripetizione di partizioni semplici o di pezze semplici all'interno di uno stemma.\nCaratteristiche.\nQuesta nozione \u00e8 definita molto diversamente dai vari autori. I soli elementi della definizione (quasi) comuni a tutti sono:\nIl carattere arcaico o primitivo di questa nozione \u00e8 ben dimostrato da questa esitazione tra pezza e partizione, (utilizzazione della parola \"pezzo\" per numerare le partizioni, desiderio di estendere la regola dei colori) e soprattutto dalle numerose confusioni trovate negli armoriali antichi.\nSi pu\u00f2 forse trovare in questo l'origine delle pezze onorevoli, prima ripartizione dei \"colpi guerrieri\", di fatto questo termine \u00e8 sempre meno utilizzato, e non fa parte della blasonatura (non \u00e8 citato nella lettura del blasone).\nProcedimento.\nEcco il meccanismo delle ripartizioni, ottenuto a partire da un \"partito d'oro e di rosso\":\n1) \"partito di due, d'oro, di rosso e d'oro\" \n2) \"d'oro al palo di rosso \"\nAumentando le ripetizioni compaiono successivamente delle partizioni e delle pezze. Al di l\u00e0 di 3, se il numero delle zone \u00e8 pari, si tratta di una \"partizione ripetuta\", se \u00e8 dispari si tratta di una \"pezza ripetuta\":\n3) Palato di 4 pezzi\n4) 2 pali\n5) Palato di 6 pezzi (o meglio: palato senza ulteriori precisazioni: 6 \u00e8 il valore di default)\n6) 3 pali\n7) Palato di 8 pezzi\n8) 4 pali (o meglio: 4 verghette, che \u00e8 un palo diminuito)\n9) Palato di 10 pezzi (o meglio: verghettato di 10 pezzi)\n10) 5 pali ( 5 verghette)\n11) Palato di 12 pezzi (verghettato di 12 pezzi)\n13) 6 pali (6 verghette)\nN) ...\nA partire da 4 il \"Palo\" diviene \"Verghetta\", ma si trovano delle blasonatura che utilizzano 4, 5 e 6 pali.\nPer il verghettato, il valore di default \u00e8 di 10 per alcuni, di 12 per altri. Visto che indicare il numero dei pezzi non \u00e8 un errore, \u00e8 meglio farlo...\nLo stesso principio si applica a partire dal \"troncato (Fascia, Fasciato), dal trinciato (Banda, Bandato), dal tagliato (Sbarra, Sbarrato)\" e da alcune combinazioni di questi ultimi (\"Scaglione, Scaglionato\" per esempio). In pratica, pochi elementi sono in origine suscettibili di essere ripetuti, ma il numero delle ripartizioni ottenute \u00e8 molto grande."}
{"id": "46615", "revid": "1034232", "url": "https://it.wikipedia.org/wiki?curid=46615", "title": "Ivan VI di Russia", "text": "Era figlio del principe Antonio Ulrico di Brunswick-L\u00fcneburg e della principessa Elisabetta di Meclemburgo.\nBiografia.\nZar di Russia.\nSua zia, la zarina Anna I di Russia, lo adott\u00f2 quando aveva appena otto settimane e lo dichiar\u00f2 suo successore il 5 ottobre 1740. Alla morte di Anna, il 28 ottobre dello stesso anno, Ivan venne proclamato imperatore e nei giorni successivi Ernesto Giovanni di Biron, duca di Curlandia, divenne reggente. Alla caduta di Biron (8 novembre), la reggenza pass\u00f2 alla madre del piccolo zar, che govern\u00f2 attraverso il supporto di Andrej Osterman, Vice Cancelliere dell'Impero Russo.\nCaduta dal trono e ascesa di Elisabetta di Russia.\nTredici mesi dopo, un colpo di Stato pose la zarina Elisabetta sul trono (6 dicembre 1741); Ivan e la sua famiglia vennero imprigionati nella fortezza di Daugavgr\u012bva, Lettonia (13 dicembre 1742), dopo una detenzione provvisoria a Riga, quando l'imperatrice aveva pensato di rispedirli a Brunswick. Nel giugno 1744 Ivan venne trasferito a Cholmogory (nel Cholmogorskij rajon), sul Mar Bianco, dove, isolato dalla sua famiglia e senza alcun contatto con i suoi sostenitori, rimase per i successivi dodici anni. Si dice che in realt\u00e0 egli fosse stato segretamente trasferito alla fortezza di Schl\u00fcsselburg (1756), dove venne trattato con pi\u00f9 rigore, dal momento che il comandante della fortezza non conosceva l'identit\u00e0 del prigioniero.\nL'ascesa di Pietro III (1762) consent\u00ec un miglioramento delle condizioni del principe, in quanto lo zar provava un'innata simpatia per lui; ma Pietro stesso perse il proprio potere poche settimane dopo.\nLa morte.\nL'ascesa di Caterina II (nell'estate del 1762) rappresent\u00f2 nuovamente un periodo di durezza per Ivan. Al comandante della fortezza vennero dati nuovi ordini: il principe sarebbe stato ucciso a qualsiasi parvenza di tentativo di farlo fuggire; nel frattempo avrebbe dovuto essere mantenuto vivo nelle mani di qualcuno. Ma venti anni di solitario confino avevano disturbato l'equilibrio mentale di Ivan.\nMalgrado fossero stati dati precisi ordini di mantenerlo all'oscuro di tutto e nella pi\u00f9 totale ignoranza, era in grado di scrivere lettere e di leggere tranquillamente la Bibbia. Le sue origini non potevano essergli tenute all'oscuro ancora per molto ed un sottotenente, Vasilij Mirovi\u010d, lo inform\u00f2 del fatto e cerc\u00f2 di riportarlo sul trono di Russia. A mezzanotte del 5 luglio 1764 Mirovi\u010d sopraffece le guardie, arrest\u00f2 il comandante della fortezza, Berednikov, e consent\u00ec a Ivan di essere libero.\nI suoi carcerieri, agli ordini del loro comandante, il luogotenente Chekin, lo assassinarono mentre tentava la fuga. Egli venne sepolto nella fortezza e la sua morte assicur\u00f2 l'ascesa di Caterina II al trono di Russia."}
{"id": "46621", "revid": "110157", "url": "https://it.wikipedia.org/wiki?curid=46621", "title": "PowerBook 100", "text": "Il PowerBook 100 \u00e8 un computer mini-portatile presentato da Apple Computer il 21 ottobre 1991 alla COMDEX computer expo a Las Vegas, Nevada. A un costo di US$2.300, il PowerBook 100 era il modello di fascia inferiore dei primi tre PowerBook, simultaneamente immessi sul mercato. La sua CPU e la sua velocit\u00e0 complessiva somigliano molto a quelle del suo predecessore, il Macintosh Portable. Ha un processore Motorola 68000 da 16-megahertz (MHz), 2-8 megabyte (MB) di memoria, un display LCD monocromatico retroilluminato da 23\u00a0cm con una risoluzione di 640 \u00d7 400 pixel, e sistema operativo System 7.0.1. Non ha un floppy disk integrato ed era rinomato per il suo particolare design compatto, con una trackball davanti alla tastiera per facilitarne l'uso."}
{"id": "46622", "revid": "287204", "url": "https://it.wikipedia.org/wiki?curid=46622", "title": "Aleardo Aleardi", "text": "Biografia.\nAleardo Aleardi - il cui nome di battesimo era Gaetano Maria, poi da lui mutato in Aleardo - nacque a Verona nel 1812 da Maria Canali e dal conte Giorgio Aleardi. Dopo aver studiato legge all'Universit\u00e0 di Padova insieme con gli amici Giovanni Prati e Arnaldo Fusinato, ritorn\u00f2 a Verona, interessandosi di poesia e di critica d'arte.\nTra i suoi primi componimenti vi sono \"Il matrimonio\" (1842), un'esaltazione delle nozze come espressione di civilt\u00e0, e l\"Arnalda di Roca\", del 1844, poemetto storico che ha protagonista una giovane donna che muore difendendo il proprio onore: vi \u00e8 gi\u00e0 in esso la ricerca degli effetti scenografici e quel colore drammatico tipico di tutta la produzione successiva dell'Aleardi.\nIl primo successo \u00e8 raggiunto nel 1846 con le due \"Lettere a Maria\", in versi sciolti, nel quale il poeta si rivolge a un'amica proponendole un amore platonico: \u00e8 un'occasione per manifestare la sua fede nell'immortalit\u00e0 dell'anima ed effondere i suoi affetti sentimentali nello spirito di un romanticismo di maniera.\nAssiduo frequentatore del salotto della contessa Anna Serego Gozzadini Alighieri, ne corteggi\u00f2 la figlia Nina, dedicandole numerose composizioni poetiche. Ai moti risorgimentali del 1848, fu inviato a Parigi da Manin a chiedervi aiuti per la ricostituita Repubblica Veneta. Fu arrestato nel 1852 e rinchiuso per qualche mese nella fortezza di Mantova: ne segu\u00ec un periodo di depressione e, nel 1855, l'idillio \"Raffaello e la Fornarina\", dove la leziosit\u00e0 del componimento \u00e8 tale da raggiungere il cattivo gusto.\nL'Aleardi diede il meglio di s\u00e9 rielaborando alcuni canti e pubblicando nel 1856 sia \"Il Monte Circello\", che comprende un componimento famoso sulla vicenda di Corradino di Svevia, a lungo presente nelle antologie scolastiche, che \"Le antiche citt\u00e0 marinare e commerciali\", e nel 1857 le \"Prime storie\", con immagini ispirate a vicende bibliche. La pubblicazione dei \"Canti patrii\" fu invece rinviata a causa dell'arresto, avvenuto nel giugno del 1859, e della detenzione nel castello di Josephstadt, in Boemia, in conseguenza della guerra austro-franco-piemontese.\nLiberato alla fine della guerra, fu deputato del Regno di Sardegna nel 1860. Si stabil\u00ec a Brescia, pubblicando gli ultimi versi, tutti d'ispirazione politica: \"I sette soldati\" del 1861, il \"Canto politico\" del 1862 e \"I fuochi sull'Appennino\" del 1864, anno in cui si trasferisce a Firenze per tenervi all'Istituto d'Arte la cattedra di estetica. Gi\u00e0 deputato, fu nominato senatore nel 1873: onorato e ricercato nei salotti, come poeta era ormai un sopravvissuto e mor\u00ec improvvisamente a Verona nel 1878.\nCritica letteraria.\nDopo i favorevoli giudizi dei contemporanei, ebbe una celebre stroncatura - non solo di estetica letteraria - dall'Imbriani: \u00abNon siamo, no, commossi da chi guaisce quasi femminetta, per quasi carcerazione o non lungo sbandeggiamento, consolato da stipendi malguadagnati [...] Riguardo poi all'ostentarci di continuo quei pochi mesi di prigionia... cazzica! Io non sono tanto offeso esteticamente dal modo in cui se ne parla, quanto moralmente dall'udir tanto baccano per tanta parvit\u00e0 di materia\u00bb.\nAnche il giudizio dell'amico Gaetano Trezza, che nel 1879 cur\u00f2 la pubblicazione del suo \"Epistolario\", seppur positivo \u00e8 piuttosto cauto: Aleardi ha una \u00abMusa gentile, onesta e magnanima [...] \u00e8 una delle figure pi\u00f9 simpatiche del nostro Risorgimento\u00bb e limitativa \u00e8 la valutazione del Carducci, mentre il Ciampoli ne ricerc\u00f2 prestiti e plagi dalla tradizione latina e italiana - Catullo, Properzio, Virgilio, Dante, Foscolo, Leopardi e Manzoni - oltre che europea - Byron, Lamartine, Heine, Hugo, Uhland, Freiligrath.\nSpesso accostato al Prati per il comune languore sentimentale, ma a quello subordinato, la fortuna dell'Aleardi declin\u00f2 alla fine dell'Ottocento per ottenere qualche riconoscimento dal Croce che ne rilev\u00f2 la sincerit\u00e0 di poeta sotto le forme di dubbio gusto e ne fece un precursore del Pascoli, e dal De Lollis, che vide in lui il poeta della transizione romantica, incerto tra classicismo e realismo.\nNegativi furono i giudizi del Momigliano, per il quale \u00abnella sua poesia c'\u00e8 quasi sempre l'aleardismo, quasi mai l'Aleardi\u00bb, e del Pompeati che valuta l'Aleardi \u00abuna crisalide di poeta\u00bb. Il Flora trova in lui genuine qualit\u00e0 di poeta e il Sapegno, confermando la qualit\u00e0 dell'ispirazione poetica dell'Aleardi, addebita le sue cadute di gusto alla temperie culturale dell'epoca.\nPer il Piromalli, sulla scorta degli studi gramsciani, la paura della rivoluzione parigina del 1848 e il fallimento della rivoluzione italiana nel 1849 \u00absospingono la letteratura tardoromantica verso un'arcadia di sentimentalismo e un vagheggiamento di atmosfere vaporose\u00bb, nel quale la figura del poeta \u00abdiventa un personaggio eccezionale per la sua sensibilit\u00e0 e superiore alla realt\u00e0 pratica ed economica\u00bb e la poesia una vaga idealit\u00e0, secondo \u00abun costume sonnacchioso, fiacco e autonobilitantesi\u00bb. L'Aleardi ne \u00e8, con il Prati, uno dei maggiori rappresentanti: sono entrambi \u00abpoeti di consumo, di ideali anticontadini, innamorati della bellezza del cuore, incapaci di uscire dal linguaggio floreale e andare verso il concreto\u00bb.\nRiconoscimenti.\nA Verona, oltre che un istituto scolastico privato, porta il suo nome uno dei ponti sul fiume Adige. Molte altre citt\u00e0, inoltre, hanno dedicato una via al poeta."}
{"id": "46626", "revid": "2", "url": "https://it.wikipedia.org/wiki?curid=46626", "title": "Stella di Keplero", "text": ""}
{"id": "46627", "revid": "33689", "url": "https://it.wikipedia.org/wiki?curid=46627", "title": "Macintosh II", "text": "Il Macintosh II \u00e8 il primo computer della famiglia Macintosh II della linea Apple Macintosh (da non confondere con l'Apple II, linea di computer non Macintosh) nonch\u00e9 il primo modello di Macintosh \"modulare\", cos\u00ec definito perch\u00e9 inserito in un case standard con la possibilit\u00e0 di espanderne le funzionalit\u00e0, a differenza di tutti i Macintosh precedenti che erano dei modelli \"all-in-one\" con un monitor in bianco e nero. Il modello Macintosh II consentiva agli utenti di utilizzare anche schermi ampi a colori e, se lo si desiderava, anche pi\u00f9 monitor contemporaneamente, grazie alla possibilit\u00e0 di montare pi\u00f9 di una scheda grafica.\nCaratteristiche tecniche.\nPresentato il 2 marzo 1987, il Macintosh II era dotato di un processore Motorola 68020 funzionante a 16\u00a0MHz, coadiuvato da una FPU Motorola 68881. Il modello base era dotato di un floppy disk da 800 KB ed era venduto a 3.898 USD oppure poteva montare un hard disk da 40 MB opzionale, per un prezzo di vendita di 5.498 USD. Erano disponibili 6 slot NuBus di espansione, di cui uno utilizzato dalla scheda grafica, dato che essa non era integrata nella scheda madre. La scheda grafica, con 256 o 512 KB di memoria video, permetteva di gestire una risoluzione massima di 640\u00d7480 pixel a 256 colori con una tavolozza di 16,4 milioni di colori. Montando pi\u00f9 schede grafiche, si potevano utilizzare pi\u00f9 monitor contemporaneamente.\nIl computer disponeva di 8 connettori per il montaggio di altrettanti banchi di memoria RAM, per un quantitativo totale che poteva andare da 1 a 68 megabyte (in quest'ultimo caso, i primi 4 banchi erano da 1 MB l'uno, mentre gli altri 4 erano da 16 MB l'uno). Il sistema operativo di serie, montato nella ROM originale, permetteva di accedere solo ad 8 MB di memoria: per gestire quantitativi di memoria superiori ad 8 MB ed inferiori a 20 MB l'utente doveva acquistare un kit di espansione denominato \"Mode32\" basato su un coprocessore Motorola PMMU da installare nel computer, grazie al quale la maggiore RAM era gestita come memoria virtuale. Per dotazioni superiori ai 20 MB l'utente, oltre al kit \"Mode32\", doveva acquistare anche il kit di aggiornamento \"FDHD\" che offriva il lettore SuperDrive e la relativa circuiteria di supporto grazie al quale poteva utilizzare fino a 68 MB di RAM.\nIl Macintosh II fu il primo di una serie di computer caratterizzati da dei nomi molto simili e che per questo potevano essere confusi, come ad esempio i Macintosh IIx e il Macintosh IIfx. Tranne il Macintosh II, tutti gli altri modelli erano dotati di processore 68030 ed era possibile aggiornare il computer sostituendo la scheda madre."}
{"id": "46629", "revid": "219110", "url": "https://it.wikipedia.org/wiki?curid=46629", "title": "SN 1604", "text": "La Supernova 1604, conosciuta anche come la Supernova di Keplero o la stella di Keplero, fu una supernova esplosa nella nostra galassia, la Via Lattea, in direzione della costellazione dell'Ofiuco. \u00c8 al momento l'ultima supernova ad essere stata osservata nella nostra galassia, e si trovava ad una distanza di non pi\u00f9 di 20.000 anni luce dalla Terra. Fu visibile ad occhio nudo per diciotto mesi, e al suo picco era pi\u00f9 brillante di ogni altra stella del cielo, e anche di gran parte dei pianeti, grazie alla sua magnitudine apparente di -2,5.\nDalla distanza massima attribuitale si pu\u00f2 dedurne che l'evento stesso \u00e8 occorso non prima dell'anno 18 000 a.C.\nOsservazione e studio.\nLa supernova fu osservata per la prima volta il 9 ottobre 1604. L'astronomo tedesco Giovanni Keplero la vide per la prima volta il 17 ottobre, non fu lui a scoprirla, ma la studi\u00f2 cos\u00ec a lungo che essa prese il suo nome. Il suo libro sull'argomento era intitolato \"De Stella nova in pede Serpentarii\" (Sulla nuova stella nel piede del Serpentario).\nFu la seconda supernova osservata nello spazio di una generazione (dopo la SN 1572 vista da Tycho Brahe in Cassiopeia). Non sono apparse supernove successive nella Via Lattea, anche se moltissime sono state osservate in galassie esterne.\nIl resto di supernova risultante da questa esplosione \u00e8 considerato uno degli oggetti \"prototipo\" di questo genere, ed \u00e8 ancora oggetto di molti studi astronomici."}
{"id": "46631", "revid": "2", "url": "https://it.wikipedia.org/wiki?curid=46631", "title": "Supernova di Keplero", "text": ""}
