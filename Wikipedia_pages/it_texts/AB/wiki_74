{"id": "72784", "revid": "1259603", "url": "https://it.wikipedia.org/wiki?curid=72784", "title": "Partito Radicale (Italia)", "text": "Il Partito Radicale (PR) \u00e8 un partito politico italiano a vocazione transnazionale. Nasce nel 1955 dalla scissione del Partito Liberale Italiano con una forte connotazione liberale, azionista, socioliberale e una marcata visione della laicit\u00e0 dello Stato, si trasforma, sotto la guida di Marco Pannella, in un'organizzazione libertariana, nonviolenta, transnazionale e transpartitica diventando promotore di alcune tra le pi\u00f9 significative lotte politiche per l'affermazione dei diritti civili e politici dei cittadini, per il rispetto della Costituzione e a favore della democrazia, non solo in Italia, ma in tutto il mondo. Partecipa in via non continuativa alle elezioni italiane dal 1955 al 1989, ottenendo fino a un massimo di 20 eletti nel 1979.\nCon la mozione del congresso di Budapest nel 1989 decide di non presentare pi\u00f9 liste in qualsiasi tipo di elezioni, rinnova il suo simbolo e lo riserva alle lotte politiche sui diritti civili con un'ottica transnazionalista e transpartitica, cambia il proprio nome, prima informalmente, in Partito Radicale Transnazionale e poi, nel 2011, statutariamente, in Partito Radicale Nonviolento Transnazionale e Transpartito (o \"Nonviolent Radical Party Transnational and Transparty\", in inglese) per perseguire attraverso l'uso della nonviolenza la creazione di un corpus di leggi internazionali sui diritti degli individui e l'affermazione della democrazia e della libert\u00e0 nel mondo. Nel 1995 ottiene il riconoscimento come organizzazione non governativa con stato consultivo generale di prima categoria presso l'ECOSOC dell'ONU.\nPur non presentando il proprio simbolo alle elezioni, molti suoi esponenti di spicco, \"in primis\" Marco Pannella, sono promotori di iniziative elettorali in stretta correlazione con le lotte civili promosse dal Partito, sfruttando cos\u00ec l'eco mediatica dei periodi elettorali. Nell'ambito del PR sono quindi nate iniziative come quelle delle liste referendarie e antiproibizioniste degli anni '90, quelle liberali-liberiste-libertarie dei Club Pannella e le successive Lista Marco Pannella, la Lista Pannella-Sgarbi, quelle della Lista Bonino, quella della Rosa nel Pugno e Amnistia Giustizia e Libert\u00e0. Gli iscritti e dirigenti del Partito hanno anche partecipato alla vita politica di molteplici altre organizzazioni politiche, sia di nuova concezione come ad es Verdi Arcobaleno, i Radicali di sinistra o +Europa (almeno per ci\u00f2 che riguarda la componente dei Radicali Italiani), che di partiti tradizionali, come Partito Socialista Democratico Italiano, Partito Socialista Italiano e Partito Democratico.\nSintesi della storia.\nIl Partito radicale \u00e8 un\u2019organizzazione non governativa che lotta in modo nonviolento per creare un corpus di leggi nazionali o internazionali sui diritti umani e per l'affermazione della democrazia e della libert\u00e0 nel mondo. A dispetto del nome Partito da oltre trent'anni non partecipa alle elezioni per creare sinergie tra tutte le forze politiche per il raggiungimento degli obiettivi delle proprie mozioni congressuali.\nOrigini e fondazione.\nNasce nel 1955 in Italia da una scissione del Partito Liberale con l\u2019obiettivo di dare piena attuazione alla Costituzione e l\u2019effettiva realizzazione di uno Stato di diritto. Nei primi anni, il Partito ha il suo riferimento culturale nel settimanale \"Il Mondo\" diretto da Mario Pannunzio e negli \u201cAmici del Mondo\u201d, un gruppo di intellettuali di tradizione socialista, liberale ed azionista, tra cui Ernesto Rossi, promotori di una politica anticlericale e anti-partitocratica in contrapposizione sia alla Democrazia Cristiana che al Partito Comunista Italiano. Alle elezioni politiche italiane del 1958 si presenta insieme al Partito Repubblicano Italiano, mentre alle elezioni amministrative italiane del 1960 elegge alcuni consiglieri comunali nelle liste del Partito Socialista Italiano, tra cui Arnoldo Fo\u00e0, Leopoldo Piccardi e Antonio Cederna.\nLa prima rinascita del Partito.\nNel 1962, a seguito del caso Piccardi, gran parte dei dirigenti e dei militanti radicali lasciano il Partito, confluendo nel Partito Socialista o nel Partito Repubblicano; ci\u00f2 che resta del Partito Radicale \u00e8 preso in mano dalla componente, fino a quel momento minoritaria, chiamata Sinistra Radicale che ha come leader Marco Pannella. Il Partito si attiva per contestare la revisione dei Patti Lateranensi, promuove la prima raccolta di firme per un referendum abrogativo del Concordato (dichiarato inammissibile dalla Corte Costituzionale), conduce campagne di denuncia sui finanziamenti occulti alla politica, per l'affermazione dell'antimilitarismo e la difesa dei diritti civili. Per evitare le spinte partitocratiche interne, viene abbandonata la precedente struttura organizzativa di stampo socialista-liberale in favore di un modello libertario e anti-gerarchico per cui nei congressi annuali sono rinnovati gli organi statutari e decise le mozioni di indirizzo politico, prevedendo libert\u00e0 di iscrizione e divieto di espulsione per chiunque, anche se iscritti ad altri partiti.\nSul finire degli anni settanta il Partito \u00e8 impegnato nelle campagne referendarie su divorzio e aborto (insieme alla Lega Italiana per l'Istituzione del Divorzio e il Centro Informazione Sterilizzazione e Aborto), cos\u00ec come sui fronti dell'anti-proibizionismo, anti-militarismo e obiezione di coscienza, sul femminismo e le libert\u00e0 sessuali dando vita anche al primo movimento italiano per i diritti degli omosessuali (realizzando un patto federativo con il Movimento di Liberazione della Donna e il Fronte Unitario Omosessuali Rivoluzionari Italiani), la riforma del diritto di famiglia, l\u2019estensione del voto ai diciottenni. Ad un panorama antagonista carico di odio e violenza che sfocia nel terrorismo rosso e nero, il Partito radicale contrappone la nonviolenza gandhiana, con i suoi mezzi atipici di azione politica, come le disobbedienze civili, le autodenunce, i \"sit-in\", le maratone oratorie, le manifestazioni in fila indiana e moderne forme di comunicazione politica.\nUna piccola pattuglia di Radicali in Parlamento.\nLe elezioni del 1976 vedono l'ingresso nel Parlamento italiano di una piccola pattuglia di radicali candidati in liste autonome con il simbolo della Rosa nel Pugno. Questa nuova fase vede i radicali portare nuovi metodi di lotta in Parlamento con l'uso massivo dell'ostruzionismo e la promozione di iniziative legislative trasversali e la \u00abdoppia tessera\u00bb come attestazione di impegno comune su battaglie condivise in contrapposizione agli schieramenti prestabiliti su base ideologica. Sul fronte istituzionale i parlamentari radicali si battono per la riforma dell'ordinamento carcerario, la limitazione della carcerazione preventiva, la smilitarizzazione del Corpo degli agenti di custodia. I radicali usano il seguito popolare riscosso nelle piazze per fare ampio ricorso allo strumento referendario.\nNegli anni pi\u00f9 duri del terrorismo, i radicali da soli denunciano il compromesso storico in cui al governo si ritrovano insieme democristiani e comunisti, socialisti e laici praticamente senza contestazioni e alternative, e addirittura aprono un dialogo, nella pi\u00f9 pura tradizione gandhiana, con i violenti e i terroristi. Viene poi alla luce, proprio grazie alle inchieste dei radicali, che ampie aree del terrorismo politico sono strettamente interrelate con la massoneria, i servizi segreti e altri apparati dello Stato.\nLa fondazione di Radio Radicale.\nL'ingresso dei radicali in Parlamento apre una nuova era anche nella comunicazione politica italiana. Il Partito radicale rifiuta di usare il finanziamento pubblico per le proprie attivit\u00e0 politiche, in quanto distorsivo del rapporto tra iscritti e dirigenti, ma non pu\u00f2 rifiutarlo a favore dei cittadini, quindi decide di finanziare prima una serie di iniziative specifiche, come ad esempio un fondo per le vittime del terrorismo, e poi un'emittente radiofonica al servizio di tutti i cittadini e di tutte le parti politiche. Nasce da qui la scelta di riversare il finanziamento pubblico a Radio Radicale, che aveva iniziato le trasmissioni pochi mesi prima e che aveva avuto un ruolo fondamentale nel successo elettorale del Partito radicale. La radio inizia quindi a trasmettere le dirette dal Parlamento (anche in forma un po' piratesca all'inizio) e poi si apre alla registrazione non solo della vita politica del Partito radicale stesso ma anche di tutti gli altri partiti e organizzazioni, cercando di applicare il principio einaudiano del \"conoscere per deliberare\".\nIl Fronte Transnazionale.\nFin dagli anni \u201860, e per tutti gli anni settanta e ottanta l'impegno dei militanti radicali sul fronte internazionale si rivolge al deficit democratico dei paesi dell'Est. Si organizzano manifestazioni e azioni non-violente di disobbedienza civile che si concludono con arresti e detenzioni. Il Partito radicale, e Marco Pannella personalmente, si mobilitano sulla campagna per un intervento straordinario \"contro lo sterminio per fame e sottosviluppo nel mondo\", che dar\u00e0 luogo al settore della cooperazione internazionale e anticipando in modo quasi profetico le ondate migratorie degli anni recenti. Gli anni ottanta sono per i radicali un periodo di transizione in cui alla lotta contro l'autoritarismo si associa un'analisi dello Stato Italiano che vede nelle difficolt\u00e0 della Giustizia uno dei principali ostacoli alla completa attuazione della Costituzione. Il Partito segue il mondo della giustizia, dando attenzione all'esecuzione penale nelle carceri, allo svolgimento dei processi iniziando da quelli per terrorismo o mafia, e alla formazione delle leggi considerate \u00abcriminogene\u00bb. I radicali diventano cos\u00ec il bastione del garantismo italiano. La vasta eco della battaglia politica e giudiziaria di Enzo Tortora, che si dimetter\u00e0 da parlamentare eletto con il Partito radicale, per farsi arrestare e processare, porta ai radicali molti consensi e li candida come una forza politica di tutto rilievo all\u2019interno del panorama dei partiti italiani.\nI radicali e le elezioni.\nIl comportamento elettorale dei radicali \u00e8 sempre stato tutt'altro che lineare, non si presentano volontariamente nei primi 20 anni di vita e successivamente, in molte occasioni, non presentano liste, oppure si limitano a sostenere specifici candidati di altri partiti, mentre talvolta si presentano con apparentamenti e in altre occasioni il partito si presenta con il proprio simbolo ma per fare per\u00f2 campagna elettorale per l'astensione.\nIn questa fase in cui il Partito vede continuamente crescere il proprio consenso elettorale, ma che disperder\u00e0 per evitare spinte partitocratiche interne, nel XXXV Congresso del 1989, tenuto per la prima volta fuori dai confini nazionali a Budapest, si consuma uno strappo tra quanti vorrebbero sfruttare il Partito nel panorama politico nazionale e chi, come il \"leader\" storico Marco Pannella, preferisce sostenere le caratteristiche innovative del partito libertario come strumento di lotta politica \"non di parte\", riservando gli interventi elettorali a specifici progetti locali o tematici senza usare il nome e il simbolo del Partito stesso.\nSeconda rinascita, il Partito Transnazionale, Transpartito non elettorale.\nLa mozione politica dell'89 esplicita le caratteristiche che nei venti anni precedenti avevano connotato l\u2019attivit\u00e0 del Partito secondo una concezione propriamente \"pannelliana\": la non-violenza gandhiana come strumento di lotta politica, la transnazionalit\u00e0 della visione e la dimensione inclusiva del transpartitismo. Per rafforzare quest\u2019ultima condizione, invece della \u00abdoppia tessera\u00bb, il congresso a larga maggioranza decide che il Partito non si presenti pi\u00f9 alle elezioni sottraendosi cos\u00ec alla competizione con gli altri partiti per stimolarne piuttosto la cooperazione. La realizzazione del nuovo simbolo in cui viene raffigurato il volto stilizzato di Gandhi composto dalle scritta \"Partito radicale\" in differenti grafismi e lingue inscritta in un ottagono \u00e8 il \"punto di non ritorno\" nella trasformazione del Partito da strumento elettorale, intriso da connotazioni ideologiche di stampo liberale e socialista, in uno strumento di lotta politica completamente al servizio delle campagne adottate. La decisione provoca grande polemica all'interno del Partito. Una parte dei radicali storici abbandoneranno il Partito per continuare la propria attivit\u00e0 in altri partiti o ritirarsi a vita privata. Molti radicali per\u00f2 s'impegnano ancora attivamente in politica, talvolta supportati anche dal Partito, cercando ospitalit\u00e0 nei partiti tradizionali o creando nuove liste elettorali spesso tematiche (ecologisti, antiproibizionisti, ecc. ).\nIl riconoscimento come organizzazione di primo livello all'ECOSOC dell'ONU.\nIl Partito vive un lungo periodo d'interesse nei confronti delle condizioni dello Stato di diritto e delle democrazie nel Mondo. Pur continuando a trarre le risorse economiche e la militanza nella realt\u00e0 italiana, anche per la sua commistione con le forme politiche aggregate alle iniziative di derivazione radicale, prima tra tutte quelle di Marco Pannella, il Partito potenzia la sua attivit\u00e0 transnazionale nei paesi dell'Est. A met\u00e0 degli anni novanta il Partito fonda e usa il Sistema Telematico Multilingue, un software di connessione su cui viene sviluppata Agor\u00e0 Telematica, che \u00e8 una delle prime BBS in Italia a permettere connessioni contemporanee dai molti paesi nei quali il Partito apre punti di presenza o sedi.\nNel 1995, dopo un intenso lavoro istituzionale, il Partito, pur mantenendo il modello organizzativo di partito libertario, ma trasformatosi di fatto in una organizzazione non governativa per la promozione dei diritti umani e per l'affermazione della democrazia e della libert\u00e0 nel mondo, ottiene il riconoscimento dello \"status\" consultivo di livello generale al Consiglio Economico e Sociale (ECOSOC) dell'ONU.\nAll'ONU il Partito porta avanti battaglie di alto profilo come la moratoria della pena di morte e la proposta della sua totale abolizione, l\u2019antiproibizionismo contro le mafie mondiali, la giustizia giusta, la libert\u00e0 di ricerca scientifica e la battaglia per l'abolizione delle mutilazioni genitali femminili.\nIl Partito permette l'accesso alle riunioni dell'organismo mondiale dei popoli non rappresentati, come il Tibetani, gli Uiguri e i Montagnard, ed effettua un monitoraggio attivo dei conflitti contro i paesi dispotici, come nel caso dell'Ucraina contro la Russia o d\u00e0 voce alla dissidenza contro i regimi totalitari come quello cubano o turco. Per queste sue attivit\u00e0 e in particolare per la proposta di un piano di pace nel conflitto ceceno il Partito entrer\u00e0 in rotta di collisione con la Russia, tanto da rischiare una procedura di sospensione e espulsione, da cui si difender\u00e0 con esito positivo.\nLa \u00abPeste Italiana\u00bb e il \u00abCaso Italia\u00bb.\nA dispetto del loro successo le iniziative del Partito nonviolento transnazionale faticano in Italia a trovare spazio sulla stampa, che preferisce una rappresentazione del mondo radicale imperniata sui, talvolta inesistenti, conflitti interni tra le varie personalit\u00e0 del Partito. L'inadeguata rappresentazione delle iniziative radicali viene minuziosamente verificata attraverso la fondazione del Centro d\u2019Ascolto dell\u2019Informazione Radiotelevisiva, e produce numerose condanne e risarcimenti da parte della Televisione di Stato. Le iniziative del Partito sono confuse dalla stampa con quelle del \"leader\" storico Marco Pannella e delle sue vicissitudini elettorali. Ulteriore confusione viene dal fatto che a partire dagli anni 2000, piuttosto che rafforzare la sua espansione all'esterno dell'Italia, il Partito preferisce concentrarsi sul \u00abcaso Italia\u00bb come emblematico del decadimento di un sistema politico costituzionale in una \u00abdemocrazia reale\u00bb, ovvero in una democrazia nella forma, ma in cui nella sostanza le stesse istituzioni agiscono in contrasto con le leggi o la Costituzione. L'Italia rappresenta, secondo il Partito radicale, l'apogeo del \u00abregime partitocratico\u00bb e come tale pronta a diffondere nel mondo \u00abla peste\u00bb della \u00abdemocrazia reale\u00bb, come viene denunciato nelle sedi internazionali e con la raccolta di un \u00abLibro Giallo de \"La Peste Italiana\" (Dopo la rovina del Ventennio fascista, il Sessantennio di metamorfosi del Male)\u00bb.\nCrisi e terza rinascita.\nNel primo decennio del nuovo millennio il Partito entra in crisi per problemi di governance interna. Lo Statuto adottato nel 1993 disegna un'evoluzione molto ambiziosa basata su numerose associazioni tematiche e con organi che si rivelano sovradimensionati. Durante tutto il decennio il Partito supporta le associazioni radicali fornendo risorse economiche e mettendo a disposizione contatti, strumenti e relazioni perch\u00e9 queste svolgano al meglio le loro attivit\u00e0, questo comporta un cospicuo aumento di attivit\u00e0 delle associazioni radicali e un contrazione di iniziative del Partito.\nNel 2011 viene eletto nel XXXIX Congresso, un nuovo segretario, il maliano Demba Traor\u00e9, che per\u00f2 abbandona il Partito senza dimettersi, richiamato da responsabilit\u00e0 di governo nel suo paese. Con un segretario assente il Partito radicale \u00e8 all'impasse e non pu\u00f2 praticamente condurre alcuna battaglia autonoma.\nDopo la morte del proprio \"leader\" carismatico Marco Pannella nel 2016, la prima volta nella storia del partito per superare la lunga inazione dovuta all'assenza del Segretario, gli iscritti stessi convocano un Congresso straordinario.\nIl XL Congresso tenuto all'interno del carcere di Rebibbia adotta con una schiacciante maggioranza (di oltre 2/3 dei votanti) una mozione \"pannelliana\" che riassume le tre pi\u00f9 recenti lotte di Marco Pannella per il biennio 2017-2018: il proseguimento della battaglia sulla \"Giustizia Giusta\", in particolare per il mezzo della proposta di \"Amnistia per la Repubblica\", la promozione degli Stati Uniti d\u2019Europa come strumento necessario al superamento dei localismi e dei nazionalismi che stanno spezzando il continente, ed infine l'introduzione all'interno della Dichiarazione dei Diritti dell\u2019Uomo del fondamentale \"Diritto alla Conoscenza\" come base necessaria della transizione dei paesi verso veri Stati di Diritto.\nPer la prima volta nella storia del Partito viene eletta una Presidenza di 16 persone e viene definita come condizione per il proseguimento delle attivit\u00e0 del Partito non solo il completo superamento del debito residuo ma anche la necessit\u00e0 di un consistente apporto di nuova militanza per cambiare completamente la composizione del partito con l'iscrizione di almeno 3000 iscritti nell'anno 2017 e nel 2018. In mancanza di queste condizioni il Congresso stabilisce che la Presidenza, senza altre formalit\u00e0, debba chiudere il Partito. La corrente vicina alla storica leader Emma Bonino non accetta per\u00f2 le decisioni del Congresso e annuncia l'intenzione di proseguire l'attivit\u00e0 politica alleandosi con il Partito Democratico all'interno della coalizione di centro-sinistra: tale corrente (che comprende i Radicali Italiani, l'Associazione Luca Coscioni e l'Associazione Certi Diritti) viene espulsa dal Partito Radicale Transnazionale, con annesso divieto per i suoi membri di usare la storica sede di Via di Torre Argentina e di presenziare a Radio Radicale.\nIl 28 dicembre 2018 il Partito radicale fa sapere di aver abbondantemente superato l'obiettivo dei 3000 iscritti. Si apre quindi la fase congressuale con un primo congresso nazionale da tenere il 22-23-24 Febbraio 2019 dedicato al tema della vita di Radio Radicale messa in dubbio dalla cancellazione della convenzione per la trasmissione delle sedute parlamentari operato dal Governo. Il XLI congresso ordinario del partito \u00e8 invece convocato per i giorni 5,6,7 luglio 2019, ed elegge Maurizio Turco segretario e Irene Testa tesoriere. Con l'elezione, dopo tre anni, dei nuovi organi il Partito radicale rientra in una condizione di normalit\u00e0 e legalit\u00e0 statutaria. A fine agosto 2019 Maurizio Turco da Radio Radicale annuncia la convocazione del Congresso degli iscritti italiani al Partito Radicale che si terr\u00e0 a Napoli nei giorni 31 ottobre, 1 e 2 novembre 2019.\nLe campagne in corso (2019-oggi).\nIl rientro nella legalit\u00e0 statutaria, con il Congresso del 2016, e il raggiungimento dell'obiettivo del rientro del debito ottenuto con la campagna speciale di tesseramento (#Fallovivere) e il raggiungimento dell'obiettivo dei 3000+3000 iscritti nel biennio 2017-2018 hanno ripristinato la prassi politica della centralit\u00e0 delle decisioni congressuali e della mozione politica come guida delle attivit\u00e0 del Partito radicale. La mozione politica del XLI Congresso fissa quindi le linee su cui il Partito radicale intende impegnarsi nel quinquennio 2019-2024 e su questo impegna la dirigenza eletta composta dal Segretario Maurizio Turco, dalla tesoriere Irene Testa e dalla Presidenza d'Onore composta da: Laura Arconti, storica militante radicale; Abdelbasset Ben Hassan, presidente dell'Istituto arabo per i diritti umani (Tunisia); l'Ambasciatore Giulio Terzi di Sant'Agata, gi\u00e0 Ministro degli Esteri; Sam Rainsy, \"leader\" dell'opposizione democratica in esilio della Cambogia, gi\u00e0 Ministro delle Finanze.\nContro lo sterminio per fame nel mondo.\nRilanciare il Manifesto-Appello dei Premi Nobel contro lo sterminio per fame nel mondo e promuovere e coordinare un\u2019azione capace di coinvolgere, quali interlocutori, soggetti istituzionali, politici, sociali, religiosi, in una lotta per lo sviluppo impedito dalle speculazioni finanziarie nel mercato dei beni alimentari, dalla concentrazione delle imprese nel settore agro-alimentare, dall'accaparramento delle terre. \u00c8 la riproposizione della battaglia sostenuta all'inizio degli anni '80 da Marco Pannella.\nRiconoscimento del diritto umano e civile alla conoscenza.\nRafforzare la campagna per il riconoscimento del diritto umano e civile alla conoscenza da parte dell'Assemblea Generale delle Nazioni Unite, \"conditio sine qua non\" per l'affermazione dello Stato di diritto democratico federalista laico, con la promozione di tutte le iniziative necessarie a tutti i livelli a partire dall\u2019adozione di risoluzioni da parte del Parlamento europeo e dell'Assemblea Parlamentare del Consiglio d'Europa. Ci\u00f2 \u00e8 in continuit\u00e0 con la precedente mozione e con le attivit\u00e0 svolte dal \"Global Committee for the Rule of Law\".\nStati Uniti d'Europa.\nProseguire, chiamando a raccolta tutte le forze autenticamente federaliste, la lotta per gli Stati Uniti d\u2019Europa, unica alternativa sia all\u2019assetto intergovernativo dell\u2019Unione europea che ai nazionalismi politici ed ai protezionismi economici.\nRipristino dello Stato di diritto in Italia.\nElaborare un documento di analisi e proposte di riforma per ripristinare valori e regole da Stato di diritto in Italia, in settori cruciali per la vita democratica, come quelli dell'informazione e dei sistemi elettorali, della amministrazione della giustizia e del carcere, e della lotta alla criminalit\u00e0, che verr\u00e0 sottoposta alla discussione del Congresso degli iscritti italiani del Partito Radicale.\nI nomi del Partito radicale.\nNell'arco dei suoi oltre 60 anni di storia il Partito radicale, pur senza perdere la continuit\u00e0 della propria azione politica, ha assunto differenti denominazioni. Nasce nel 1955 come \"Partito radicale dei Liberali e Democratici Italiani\" (P.R.L.D.I.). Il nome cos\u00ec lungo verr\u00e0, nell'uso, molto presto abbreviato in Partito radicale (P.R.) e come tale si presenta alle elezioni del 1958. Alla fine degli anni ottanta, a seguito di una lunga stagione di campagne politiche di respiro sovranazionale in cui il P.R. si pone come soggetto promotore coinvolgendo molte differenti forze politiche e sociali, si inizia ad usare la denominazione di Partito Radicale Transnazionale e Transpartito (in inglese Transnational Radical Party). Nel 1995, in sede di riconoscimento del partito come NGO presso l'ONU ECOSOC assumer\u00e0 quindi la denominazione Transnational Radical Party \u2014 a Nonviolent, Transdivisional Cross-Party Organization (T.R.P.) e successivamente per dar conto della scelta nonviolenta in Partito Radicale Nonviolento, Transnazionale e Transpartito (P.R.N.T.T.), in inglese Nonviolent Radical Party, Transnational and Transparty (N.R.P.T.T.), nome con cui dal 2008 \u00e8 registrato nella base dati delle NGO ONU.\nTutte queste denominazioni, comunque, non sono mai state recepite nei documenti fondativi del Partito, e soprattutto non hanno trovato posto nello Statuto in vigore, presentato nel 1993, o nei suoi successivi emendamenti fino al 2011, anno in cui l'organizzazione muta il nome ufficialmente in Partito Radicale Nonviolento, Transnazionale e Transpartito.\nI simboli del Partito radicale.\nDurante i suoi oltre 60 anni di storia il Partito radicale ha cambiato pi\u00f9 volte il proprio emblema identificativo e la storia di ciascuno dei suoi simboli ha un valore prettamente politico legato al momento storico in cui viene adottato. Il primo simbolo \u00e8 quello della donna con il berretto frigio, talvolta identificata con la Minerva, divinit\u00e0 romana della lealt\u00e0 in lotta, delle virt\u00f9 eroiche, della guerra giusta (guerra per giuste cause o per difesa), della saggezza. La donna con il berretto frigio viene comunemente chiamata la Marianna in ricordo dell'allegoria simbolo della Rivoluzione francese.\nLa scelta di questo simbolo, la cui rappresentazione grafica adottata dal Partito si dice essere uscita dalla matita dello stesso Mario Pannunzio, proviene dal legame ideale del partito appena fondato con il partito risorgimentale di Agostino Bertani e Felice Cavallotti e attraverso questo con la stessa Rivoluzione Francese, di cui la donna con il berretto frigio era la rappresentazione. Il simbolo della Marianna verr\u00e0 successivamente riproposto dalla formazione politica, di ispirazione radicale, fondata da Giovanni Negri, ex-segretario de Partito radicale, denominata appunto La Marianna\nIl secondo simbolo del partito \u00e8 quello con cui il partito fu noto durante tutto il suo periodo elettorale, ovvero la \"rosa nel pugno\", o se si preferisce \"il simbolo col pugno e la rosa\" - cos\u00ec scriveva nel 1976 \"Notizie Radicali\" - per oltre vent'anni consecutivi \u00e8 stato l'emblema grafico che pi\u00f9 di tutti ha riassunto il credo e le battaglie del Partito radicale in Italia e verr\u00e0 utilizzato anche dopo il periodo elettorale dalle liste variamente riconducibili alla figura di Marco Pannella.\nAbbastanza paradossalmente la Rosa nel Pugno non era un simbolo che si rifaceva alla tradizione storica radicale, ma era piuttosto un simbolo socialista.\nIl simbolo della Rosa nel Pugno in una forma molto simile a quello dell'emblema delle liste radicali fu per la prima volta utilizzato in Francia nel 1969 nella campagna di affissioni del \"nuovo\" Partito Socialista Francese (Psf) e conquist\u00f2 nel giro di un paio di anni il ruolo di simbolo ufficiale del partito profondamente rinnovato dal Congresso di \u00c9pinay che vide l'elezione di Fran\u00e7ois Mitterrand come segretario. L'autore del simbolo era il grafico e illustratore Marc Bonnet.\nUna versione diversamente stilizzata della Rosa nel Pugno, ad opera dell'illustratore Piergiorgio Maoloni sar\u00e0 effettivamente utilizzata in area radicale ancor prima di quella di Bonnet. A seguito di un accordo \"politico\" con Mitterrand, Marco Pannella ottenne la facolt\u00e0 di utilizzare il simbolo (sebbene il legittimo autore contester\u00e0 quest'accordo ottenendone soddisfazione in una successiva causa del 1981). Dalle elezioni del 1976 in poi, il Partito radicale prima e le liste variamente riconducibili all'Lista Marco Pannella poi, utilizzarono sempre la grafica di Bonnet, anche se variamente ristilizzata.\nAltri furono i simboli presentati del Partito radicale nelle competizioni elettorali, ma poi ricusati nel 1979, il simbolo della lotta femminista, la lambda, il simbolo della pace, quello dello Yin e yang, le semplici scritte di \"nucleare? no grazie\" o \"referendum\" con le date del 13 maggio 1974 e 11 giugno 1978 ed infine nel 1983 i simboli dell'Associazione radicale per la Costituzione contro la partitocrazia con le semplici scritte \"Scheda di proposta\" (ammesso) e \"Scheda Bianca\" e \"Scheda Nulla\" (non ammessi).\nDi particolare importanza, per il suo fondamentale valore politico, fu quello presentato dal partito nell'anno 1983 che rappresentava il normale simbolo del partito, la Rosa nel Pugno, ma con una vistosa banda nera obliqua in basso. Era un simbolo \"listato a lutto\" che serv\u00ec al partito per comunicare la propria intenzione da un lato di chiedere ai cittadini di non votare (campagna per lo sciopero dal voto), in parte per rivendicare il diritto politico al non voto dei cittadini, in parte per denunciare l'illegalit\u00e0 delle elezioni, causata dalle censure operate dall'informazione pubblica.\nNel 1989 il Congresso del Partito sottoline\u00f2 la svolta anti-elettoralistica riservando il simbolo della Rosa nel Pugno per le attivit\u00e0 elettorali dell'area radicale (verr\u00e0 ad esempio utilizzato di l\u00ec a poco per le liste antiprobizioniste e successivamente nel 2006 per una alleanza con i socialisti) e invece il Partito radicale adott\u00f2 un nuovo simbolo, profondamente evocativo, in cui viene raffigurato il volto stilizzato di Gandhi composto dalle scritte \"Partito radicale\" in differenti grafismi e lingue inscritta in un ottagono.[48]\nL'adozione di questo simbolo, cos\u00ec come la svolta anti-elettorale del Partito, non fu priva di polemiche. Il simbolo cos\u00ec realizzato fu opera dell'architetto urbinate Paolo Badussi, dopo che il presidente del partito, l'architetto e deputato, Bruno Zevi rifiut\u00f2 decisamente tutti i precedenti bozzetti (realizzati dallo storico grafico del Partito radicale, Aurelio Candido) in cui la faccia di Gandhi era presente in forma troppo realistica.\nMolti altri sono i simboli che gli esponenti del Partito radicale hanno utilizzato in iniziative collaterali di natura movimentistica o anche elettorale successivi al ritiro del Partito radicale dalla scena elettorale, di solito coagulati attorno alla figura carismatica di Marco Pannella. Per un'analisi di questi simboli si vedano le pagine sulla Lista Marco Pannella e Radicali Italiani.\nI principali strumenti della politica radicale.\nLa nonviolenza gandhiana e il valore del dialogo.\nLa nonviolenza \u00e8 una delle caratteristiche pi\u00f9 distintive dell\u2019attivit\u00e0 del partito. Seguendo gli insegnamenti di Tolstoi, di Gandhi, Martin Luther King e Karl Popper e in particolare grazie al dialogo, anche conflittuale, tra Marco Pannella e Aldo Capitini, fin dai primi tempi della sua rifondazione ad opera della Sinistra radicale il Partito radicale sceglie la nonviolenza in una forma estrema come quanto affermato dallo stesso Pannella:\nDa Gandhi i radicali riprendono il termine \"Satyagraha\", che significa letteralmente \"amore della verit\u00e0\". Nella sua applicazione politica si adottano differenti strumenti dell\u2019azione nonviolenta come le disobbedienze civili, le autodenunce, gli scioperi della fame e l\u2019auto-riduzione dei medicinali in caso di malati ma sempre come forma di dialogo con le autorit\u00e0 e per giungere alla affermazione e conoscenza della \"verit\u00e0\". Il digiuno radicale permette l\u2019assunzione di 300-400 calorie al giorno (i famosi \"due cappuccini\" quotidiani per cui Pannella \u00e8 stato spesso criticato). Il digiuno radicale \u00e8 per\u00f2 profondamente differente da quello di Gandhi, che poteva restare sdraiato a letto inerte in attesa degli eventi che avvenivano a seguito della lenta propagazione della notizia della sua azione. Gandhi viveva in una societ\u00e0 dove i media non avevano l'importanza di oggi. Gli attivisti del Partito Radicale durante il digiuno moltiplicano l'attivit\u00e0 e, proprio attraverso la notizia, cercano di \"bucare\" il muro di gomma dell'informazione, spesso interessata solo agli aspetti folcloristici del digiuno che alle sue vere ragioni politiche.\nLa fantasia come necessit\u00e0.\nIl Partito radicale non ha un manifesto politico. C'\u00e8 solo un testo che tra i tanti otterrebbe un consenso diffuso tra i radicali (di tutti i tempi) ed \u00e8 la prefazione che nel 1973 Andrea Valcarenghi, direttore della rivista \"Re Nudo\" e animatore del Movimento Situazionista italiano, chiese a Pannella sul libro \"Underground a pugno chiuso\".\nIl Partito radicale ha quindi spesso innovato il linguaggio della politica italiana, inventando simboli, azioni dimostrative e slogan, anche grazie alla personalit\u00e0 istrionica dello stesso Marco Pannella che sono entrati nella storia della comunicazione italiana.\nUn partito non esclusivo e federativo.\nGi\u00e0 a partire dalla prima svolta della Sinistra radicale, il Partito si caratterizza per il deciso rifiuto dell'intermediazione tra elettori ed eletti. L'organizzazione viene intesa come strumento federativo delle istanze provenienti direttamente dalla societ\u00e0 civile attraverso associazioni monotematiche che gli iscritti dal Partito creano con l'intento di coinvolgere persone che non necessariamente sarebbero interessate all'iscrizione diretta al partito. D'altro canto la stessa iscrizione al partito diventa non-esclusiva e si incentiva esplicitamente l'iscrizione di personalit\u00e0 provenienti da partiti diversi con la prassi della doppia-tessera. Il Pr si connota sempre pi\u00f9, a partire dagli anni '70 in poi, come movimento monotematico centrato attorno alle decisioni assunte democraticamente all\u2019interno dei congressi annuali e fissate nelle mozioni, che la dirigenza del partito \u00e8 poi tenuta a mettere in atto. Il congresso annuale diviene quindi il luogo centrale per l'elaborazione non solo politica ma anche pratica dell'orientamento del partito che rifugge progressivamente ad una precisa determinazione ideologiche connotandosi piuttosto per una spiccata attitudine pragmatica e realizzatrice, in grado di coinvolgere indipendentemente persone provenienti dalle pi\u00f9 differenti storie politiche o anche non particolarmente interessati alla politica in quanto tale.\nL\u2019ostruzionismo parlamentare.\nL'ostruzionismo fu molto praticato dai parlamentari del Partito radicale, che hanno sempre studiato con molto rigore le regole istituzionali talvolta anche per piegarle a un utilizzo strumentale. Una delle pi\u00f9 eclatanti prove ostruzionistiche avvenne nel 1980 quando il governo Cossiga propose una legge che permetteva fermi di polizia prolungati per i sospetti anche nei casi in cui non fosse provato il reato di \"tentativo di delitto\". I sedici deputati radicali allora in parlamento presentarono 7500 emendamenti e parlarono per oltre 94 ore in interventi ciascuno anche pi\u00f9 lungo di otto ore. Il singolo discorso pi\u00f9 lungo di sempre fu tenuto alla Camera dall'onorevole radicale Marco Boato, che nel 1981 opponendosi a una successiva legge sul fermo prolungato di polizia parl\u00f2 ininterrottamente per 18 ore e 5 minuti. Boato e l'altro parlamentare radicale Massimo Teodori, che fece un discorso poco pi\u00f9 breve \u00abper prepararsi avevano trascorso settimane alla biblioteca della Camera. Stesero tracce di pagine e pagine\u00bb in quanto il regolamento impediva ai parlamentari la lettura di un discorso scritto e che oltre a rimanere in tema non potessero mai appoggiarsi al banco. Fu loro anche impedito di bere un cappuccino in quanto il regolamento prevedeva esclusivamente l'uso di acqua zuccherata.\nL'arma referendaria.\nNella decisione di adottare l'arma referendaria come una delle principali forme di lotta politica paradossalmente i radicali sono debitori al mondo cattolico (il \u00abComitato nazionale per il referendum sul divorzio\u00bb, presieduto da Gabrio Lombardi, con il sostegno dell'Azione cattolica, della CEI e di gran parte della DC) che presentano nel 1971 la richiesta di referendum per l'abolizione della legge Fortuna-Baslini sul divorzio.\nL'ottimo risultato ottenuto con il referendum sul divorzio, che segn\u00f2 una profonda sconfitta del fronte clericale sconfessato dalla propria stessa maggioranza di cittadini che pure si dichiaravano apertamente cattolici che invece votarono per il mantenimento della legge sul divorzio, convinse il Partito radicale, che pure all'inizio aveva espresso dubbi come strumento utile nel caso di diritti civili, a far diventare il referendum la punta di diamante del proprio arsenale di strumenti nonviolenti di lotta politica in quanto alimentava lo scontro e il confronto politico tra le diverse posizioni e coinvolgeva i cittadini nelle decisioni fondamentali della societ\u00e0, a partire dai diritti civili. Spieg\u00f2 infatti Marco Pannella: \u00absolo lo scontro fra il mondo cosiddetto moderato, ma che \u00e8 a destino - suo malgrado - tremendamente reazionario e il mondo del progresso da riconquistare e riaggregare nella sua chiarezza ideale pu\u00f2 provocare non il peggio, ma il meglio, sia a destra che a sinistra! Solo scontri ideali, culturali, che attengono alle speranze, alla storia, al meglio di ciascuno possono evitare i pericoli nella storia di una societ\u00e0 civile, di un Paese; guadagnare grandi termini di confronto: sulla vita, sullo spermatozoo, sul sesso, sull'amore\u2026\u00bb\nDa quel momento il Partito radicale diventa una instancabile macchina raccogli-firme che porta davanti al vaglio della Corte Costituzionale, deputata alla verifica delle firme e all'accettazione dei quesiti, milioni e milioni di firme autenticate e certificate su decine di quesiti referendari praticamente su ogni aspetto delle battaglie sui diritti civili e politici degli italiani. Gran parte dei referendum radicali non viene neppure ammessa alle consultazioni grazie a interpretazioni della Corte Costituzionale, considerate dai promotori fin troppo estensive dei limiti posti dalla Costituzione all'uso referendario (tanto che per quelle decisioni Pannella definir\u00e0 spesso la Suprema Corte: \u00absuprema cupola della mafiosit\u00e0 partitocratica\u00bb), oppure grazie alle manovre dei partiti che approvando leggi sulla materia dei referendum convocati ne facevano decadere la necessit\u00e0, pur di evitare il pubblico confronto e dibattito.\nPer una lunga stagione politica, dalla met\u00e0 degli anni '70 alla met\u00e0 degli anni '90, i referendum radicali talvolta si affacciano, con tutta la loro carica antagonista, nella politica italiana sebbene spesso le speranze riformatrici dei radicali vengono disattese da leggi poco rispettose delle richieste referendarie e delle scelte dei cittadini (paradigmatica \u00e8 l'abolizione del finanziamento pubblico dei partiti politici sancita dal referendum del 1993 e tuttora ancora mai veramente avvenuta).\nIl No al finanziamento pubblico.\nIl Partito radicale si schiera da sempre contro il finanziamento pubblico perch\u00e9 tende ad aumentare il carattere oligarchico, burocratico, consociativo dei partiti politici italiani. Le contestazioni del partito alla legge sul finanziamento pubblico dei partiti, a partire da quella del 1974, sono molte. Una prima opposizione \u00e8 d'ordine costituzionale: con questa legge s'instaura una sorta di identificazione tra due entit\u00e0 giuridiche distinte, Gruppo parlamentare (che facendo parte della struttura legislativa dello Stato \u00e8 certamente figura del diritto pubblico) e partito (che, giustamente, \u00e8 regolato dal diritto privato e si configura come un'associazione di fatto) e si crea un meccanismo debitorio del Gruppo verso il partito, questo sarebbe in contrasto con il principio della indipendenza del parlamentare (art. 67 Costituzione). Tra l'altro, questo evitare il controllo della Corte dei Conti sui bilanci dei partiti, sostituito da un controllo meramente formale della Presidenza della Camera.\nLa legge poi, secondo i Radicali, finanziando i partiti gi\u00e0 presenti in Parlamento, li mette in condizione di superiorit\u00e0 e di vantaggio rispetto a nuove formazioni politiche, pietrificando la situazione esistente e violando l'art. 49 della Costituzione, perch\u00e9 il diritto dei cittadini di associarsi in partiti viene a configurarsi, secondo la legge, in un diritto di serie A per i cittadini che si associano a quelli gi\u00e0 esistenti e in un diritto di serie B per coloro che vorranno associarsi a quelli nuovi: penalizzando nuove formazioni politiche si rischia di prolungare artificialmente la vita di vecchie organizzazioni che scomparirebbero, una volta che non avessero pi\u00f9 un sostegno adeguato di iscritti e sostenitori.\nIl partito si posiziona poi contro l'equazione illegittima che si viene a creare, con questa legge, tra diritto - riconosciuto e da tutelare - all'associazione politica e partito in \"senso stretto\", come se non esistessero e non meritassero riconoscimento e tutela \"tutte\" le altre forme di associazionismo politico: leghe, comitati referendari, movimenti (anche a carattere locale).\nIl tentativo di cancellare questa legge promuovendo due referendum, ricevendo milioni di voti e una netta vittoria nel 1993, \u00e8 stato disatteso dal Parlamento, che anche dopo l'abrogazione ha reintrodotto nel 1996 il meccanismo del finanziamento pubblico sotto il nome di \"rimborsi elettorali\".\nL'unico finanziamento adeguato alle attivit\u00e0 politiche \u00e8, secondo i radicali, quello che privilegia il sostegno e l'agevolazione delle attivit\u00e0 politiche di tutti i cittadini e la loro autonoma partecipazione alla vita pubblica piuttosto che il finanziamento diretto delle strutture burocratiche di partito. Quanto alle liste elettorali e ai candidati, fatta salva ovviamente la completa e obbligatoria pubblicit\u00e0 dei fondi ricevuti, secondi i radicali dovrebbe poter essere possibile solo il finanziamento \"privato\" da parte di \"lobby\", fondazioni, sindacati, cooperative, e altro ancora, rilanciando cos\u00ec il loro ruolo di \"soggetti politici finanziati\" da militanti e cittadini. Il tutto regolato con norme che garantiscano la trasparenza dei bilanci e la pubblicizzazione dei soggetti che finanziano. Finanziare in questo modo il \"funzionamento democratico della vita civile\" con strutture \"congressuali\", \"assembleari\", nelle circoscrizioni e nei comuni, per consentire e facilitare la massima partecipazione dei cittadini.\nQuesto modello \u00e8 quindi esplicitamente previsto per il sostegno del Partito radicale che prevede solo il finanziamento privato individuale e non accetta fondi o donazioni di provenienza pubblica (rifiutando ad esempio anche l'accesso ai fondi del 5 per mille).\nI meriti della lotta dei Radicali contro il finanziamento pubblico ai partiti sono stati inoltre riconosciuti ed evidenziati dal libro \"best seller\" \"La casta. Cos\u00ec i politici italiani sono diventati intoccabili\" (Rizzoli 2007) di Sergio Rizzo e Gian Antonio Stella, nel quale vengono denunciati l'ingordigia ed i mille privilegi dei politici italiani. In un'intervista rilasciata da Gian Antonio Stella nell'agosto 2007 l'autore del libro dichiara:\nLe elezioni come strumento non come fine.\nNell'analisi radicale il partito \u00e8 uno strumento per realizzare lotte politiche, non l'unico e non necessariamente il pi\u00f9 efficace. Allo stesso modo la partecipazione alle elezioni \u00e8 uno strumento adottato spesso solo per imporre all'opinione pubblica i temi scelti, di volta in volta, nelle mozioni congressuali. Le riforme in senso democratico propugnate dai radicali non hanno confini politici e fin dagli anni '60 il Partito radicale si impegna sul fronte internazionale con una serie di azioni simboliche che rendono evidente il deficit democratico dei paesi dell'Est, che poi riverbera nella situazione dell'Europa occidentale, ed in particolare in Italia, con il confronto tra il blocco delle forze atlantiste e quelle attratte dall'area d'influenza sovietica. Vengono organizzate manifestazioni e azioni nonviolente di disobbedienza civile nelle principali capitali dell'Est che si concludono invariabilmente con arresti e detenzioni dei militanti radicali.\nNegli anni '80 il Partito radicale e Marco Pannella aprono un nuovo fronte di lotta sulla contrapposizione tra i Nord e i Sud del mondo e si mobilitano sulla campagna per un intervento straordinario \"contro lo sterminio per fame e sottosviluppo nel mondo\" che poi porter\u00e0 alla fondazione del sistema della cooperazione internazionale, anticipano cos\u00ec in modo quasi profetico le ondate migratorie degli anni recenti. Nella coscienza dei militanti radicali \u00e8 evidente che i grandi problemi alla radice della societ\u00e0 non possono essere affrontati in un'ottica nazionalistica e necessitano l'adozione di soluzioni globali a livello continentale o planetario.\nIl Partito radicale, tra le altre cose, anticipa un modello di impegno politico g-local (\"global-local\") e finisce per riflettere sull'inadeguatezza dello strumento-partito di natura elettorale nazionale, che da un lato limita l'azione di coordinamento delle forze laiche attorno alle campagne comuni che il Pr aveva sempre rivendicato a s\u00e9 nell'ambito delle grandi battaglie sui diritti umani, e dall'altro risulta essere inadeguato per affrontare la portata globale di molti dei problemi presi in considerazione. Il modello elettorale limita, invece di aiutare, in quanto porsi in competizione nel momenti elettorali non giova la ricerca di soluzioni condivise ai principali problemi democratici e di violazione dei diritti civili e umani. D'altro canto il Partito radicale aveva anche sempre avuto un rapporto conflittuale con il momento elettorale faticando non poco per evitare un radicamento territoriale simile a quello dei grandi partiti organizzati (e foriero possibilmente anche di problemi corruttivi incontrollabili dalla risicata dirigenza nazionale).\nQuindi dopo lunghe discussioni in seno ai vari organi del Partito emerge una sempre pi\u00f9 evidente volont\u00e0 di abbandonare l'ambito della politica elettoralistica e concentrarsi piuttosto sullo sviluppo di una concreta organizzazione politica non elettorale con una visione transnazionale e transpartitica. Il congresso del Partito riunito a Bologna dal 2 al 6 gennaio 1988 decide di compiere l'atto finale di trasformazione in organizzazione transnazionale, transpartitica e non elettorale a livello nazionale, escludendo il nome \"Partito radicale\" e il simbolo della Rosa nel Pugno dalle elezioni nazionali. L'adozione di un nuovo simbolo suggella la sofferta decisione, che non manca di generare veementi polemiche e che porter\u00e0 a dure prese di posizione da parte di alcuni esponenti del Partito, anche illustri, come Bruno Zevi, Massimo Teodori ed Enzo Tortora. La trasformazione in organizzazione non elettorale per\u00f2 non impedisce, anzi incentiva, la partecipazione dei radicali alla politica nazionale, iconica sar\u00e0 la foto scattata nel della dirigenza radicale in cui ogni esponente mostra un doppio simbolo: quello nuovo del Partito radicale con l'effige di Gandhi e quello del partito in cui ha deciso di essere candidato.\nQuesta scientifica disseminazione dei radicali nelle altre liste elettorali, che per la verit\u00e0 a livello di elezioni amministrative locali era gi\u00e0 stata inaugurata ben prima della trasformazione transnazionale, continuer\u00e0 fino ai giorni nostri.\nNonostante l'impossibilit\u00e0 di presentare il nome del Partito radicale, l'attivit\u00e0 elettorale nazionale del movimento radicale, a supporto delle proprie battaglie politiche, non terminer\u00e0 con la svolta transnazionale. Si pratica cos\u00ec una sorta di \"doppio binario\", in cui il Partito in quanto tale diviene sempre pi\u00f9 un'organizzazione aperta e inclusiva che accoglie iscritti provenienti da tutti i partiti, gruppi o tradizioni politiche uniti nella realizzazione degli obiettivi comuni, e gli esponenti di punta del partito (solitamente riuniti attorno alla figura carismatica di Marco Pannella) affrontano di volta in volta il momento elettorale in modo organizzato per dare la maggiore visibilit\u00e0 alle battaglie del Partito stesso o presentando liste cosiddette di scopo o provando alleanze, talvolta molto ardite, con i grandi partiti organizzati sulla base di \"contratti\" di programma ben definiti (fa scalpore l'alleanza elettorale con Berlusconi e la Lega a met\u00e0 degli anni '90, che per\u00f2 porter\u00e0 in parlamento una pattuglia radicale ed Emma Bonino a ricoprire il ruolo di Commissario Europeo). Marco Pannella sar\u00e0 quindi animatore della presenza organizzata dei radicali nelle elezioni con la presentazione di liste di scopo come quella degli Antiproibizionisti sulla Droga (dal 1989 al 1992), della Lista Pannella (dal 1992 al 1999), della Lista Bonino (dal 1999 al 2009), della Lista Bonino Pannella (dal 2009 al 2013) e della Lista Amnistia Giustizia Libert\u00e0 (nel 2013) tutte gestite dallo strumento, esterno al Partito radicale, denominato Associazione Lista Marco Pannella che acquisisce gli \"asset\" del Partito radicale (simboli, sede e quote di propriet\u00e0 di Radio Radicale). Anche altri esponenti del Partito animeranno liste elettorali (di solito polemicamente avversate dai radicali vicini a Marco Pannella) come la recente lista +Europa nata dalla confluenza dei gruppi organizzati da Emma Bonino (Radicali Italiani), Benedetto della Vedova (Forza Europa) e dal democristiano Bruno Tabacci (Centro Democratico). Estranea invece al modus-operandi radicale, e foriera di ancora pi\u00f9 veementi polemiche, fu invece la lista elettorale presentata dai responsabili dell'Associazione Radicali Italiani (Riccardo Magi e Marco Cappato con il sostegno esterno di Emma Bonino) alle amministrative 2016, denominata appunto \"radicali\", che rompeva quindi la tradizione di non utilizzare il nome \"radicale\" nel simbolo elettorale. La contestazione sulla lista \"radicali\" verteva soprattutto sul fatto che la decisione fu presa in modo autonomo dai presentatori e non condivisa con una parte importante del movimento radicale (quella che successivamente animer\u00e0 la dirigenza del Partito radicale dopo il Congresso di Rebibbia). In verit\u00e0 il simbolo storico della Rosa nel Pugno era gi\u00e0 stato usato (concesso dalla Lista Pannella) in precedenza e anche quanto al nome \"radicali\" usato sulla scheda, gi\u00e0 nel 2008 proprio l'associazione Radicali Italiani aveva gi\u00e0 deciso con lo Sdi la nascita della lista Rosa nel Pugno che gi\u00e0 vedeva l'inserimento della parola \"radicali\" ma con il simbolo concesso in comodato dalla il simbolo non sarebbe poi finito sulla scheda elettorale grazie all'accordo con il Partito Democratico che porter\u00e0 in Parlamento una piccola componente radicale. La lista \"radicali\" comunque non ottenne risultati apprezzabili riuscendo ad eleggere un solo consigliere al I Municipio di Roma (Nathalie Naim).\nL'operativit\u00e0 transnazionale e transpartitica.\nCon la decisione del Congresso del 1988 il Partito radicale sceglie di non presentarsi pi\u00f9 alle elezioni politiche italiane e incentiva le iscrizioni provenienti dall'estero. La dirigenza del \"nuovo\" Partito radicale sottolinea questa transizione usando comunemente (sebbene non formalmente) la denominazione di \"Partito Radicale Transnazionale\". Il partito incentiva le attivit\u00e0 estere aprendo piccole sedi operative all'estero, specialmente nelle capitali dell'Est Europa, i Congressi e i Consigli Federali sono tenuti spesso in localit\u00e0 estere. Il 20 giugno 1995 il Partito radicale ottiene lo \"status\" di \"Organizzazione non governativa di primo livello\" all'interno dell'Ecosoc delle Nazioni Unite. Diventa cio\u00e8 una delle 42 organizzazioni internazionali che, al pari della Croce Rossa o di Amnesty International, hanno il diritto di formulare proposte formali in sede Onu e di prospettarle direttamente al segretario generale. L'adesione viene osteggiata dal governo vietnamita, che contester\u00e0 questa decisione a causa del sostegno del Partito radicale alla minoranza Montagnard. Il Partito diviene cos\u00ec anche lo strumento per la presentazione di istanze da parte delle minoranze non rappresentate presso l'ONU. La nuova fase del partito si presenta come ricca di attivit\u00e0 internazionali e ma questa fase viene bruscamente interrotta nel 2003 con le dimissioni del segretario Olivier Dupuis (si veda La crisi organizzativa della galassia radicale).\nLa galassia radicale e il suo superamento.\nLo Statuto adottato nel 1989 formalizza quella che \u00e8 sempre stata una caratteristica dell'azione del Partito radicale fin dagli anni '60: il forte legame con organizzazioni autonome ma allo stesso tempo legate da comuni interessi. Sono cos\u00ec formati quelli che verranno chiamati \"soggetti radicali\" e che nel complesso formano un insieme (talvolta anche un po' caotico) di organizzazioni che verr\u00e0 variamente identificata come \"Galassia radicale.\" Un \"soggetto radicale\" \u00e8 un gruppo di persone organizzato legalmente come associazione che porta avanti e sviluppa i temi fondativi del Partito radicale, di solito circoscrivendoli a un ambito tematico o geografico. Assumono un ruolo di rilievo all'interno del Partito, a partire dalla rifondazione transnazionale e transpartitica del 1989, l'associazione esperantista Esperanto Radikala Asocio, Nessuno Tocchi Caino, Non c'\u00e8 pace senza giustizia, l'associazione Radicali Italiani, l'Associazione Luca Coscioni, l'associazione Lista Marco Pannella e altre organizzazioni minori.\nLo statuto dell'89 sistematizza anche il concetto di Associazioni Radicali territoriali concepite, gi\u00e0 dallo statuto del 1967, come l'alternativa alle \"sezioni\" di partito, introdotte in Italia dal Pci e dal Psi e imitate dagli altri partiti. Sono circa una cinquantina e sono sparse su tutto il territorio italiano.\nLe organizzazioni tematiche affiliate al Partito radicale sono:\nLa rifondazione transnazionale e transpartitica del Partito \u00e8 foriera di un'esplosione di attivit\u00e0 da parte del Partito su molti differenti fronti, sia in Italia sia nelle sedi estere, ma \u00e8 allo stesso tempo generatrice di molti e complessi problemi gestionali. D'altro canto con il penetrare delle istanze rinnovatrici radicali nella societ\u00e0, che talvolta lasciano il campo antagonista e diventano protagoniste del \"mainstream\" politico, le organizzazioni della galassia, nate per estendere l'analisi politica radicale fuori dal Partito, piuttosto che promuovere la specificit\u00e0 radicale si connotano sempre pi\u00f9 nettamente come indipendenti sia dall'analisi politica, sia dal metodo radicale che peraltro prevederebbe il dissolvimento delle organizzazioni al raggiungimento dell'obiettivo politico e diventano piuttosto associazioni di tutela di specifici interessi di categoria cambiando modalit\u00e0 operativa, non pi\u00f9 politica ma di tutela, e soprattutto modello di finanziamento, non pi\u00f9 sostenute dal finanziamento privato degli iscritti votanti in congresso ma attraverso elargizioni pubbliche o private, o concorrendo per finanziamenti finalizzati a progetti, finanziamenti cio\u00e8 che finiscono per irrigidire il potere delle dirigenze (che di fatto restano inamovibili per decenni). In parte a questo disegno contribuisce il Partito stesso che attribuisce alle organizzazioni esterne risorse di gran lunga pi\u00f9 ingenti che non alla propria stessa sopravvivenza. Il Partito radicale si trova svuotato sia di un ruolo nell'elaborazione politica, sia impedito in attivit\u00e0 pratiche non riuscendo a guidare direttamente campagne organizzate con un simbolo che spesso rimane sullo sfondo rispetto a quello delle organizzazioni della galassia.\nCon le dimissioni nel 2003 del segretario, il belga Olivier Dupuis, dovute a sue forti incomprensioni politiche con Marco Pannella, il Partito radicale rallenta progressivamente le proprie attivit\u00e0 dirette lasciando ulteriore spazio alle organizzazioni della galassia radicale e alle attivit\u00e0 elettorali nazionali. Tra il luglio e l'agosto 2005 l'organizzazione viene posta sotto la direzione di un organismo statutario noto come \"Senato\", presieduto dallo stesso Marco Pannella, che avrebbe il compito di ripristinare la legalit\u00e0 statutaria e di indire entro quattro mesi un \"Consiglio Generale\" e quindi il XXIX Congresso del Partito radicale.\nNel settembre 2005 Marco Pannella propone invece un'autoriforma del Partito radicale, con l'elezione di un nuovo \"Consiglio Generale\" da parte di un'assemblea internazionale di parlamentari iscritti di differenti nazionalit\u00e0 ed aree politiche, in vista della convocazione dello stesso \"Consiglio Generale\" e del congresso del partito. La scadenza indicata trascorre per\u00f2 senza che la proposta abbia seguito o che il nuovo \"status\" del Partito radicale venga formalizzato, essendo pendente il preannunciato congresso.\nIl Consiglio generale straordinario del Partito radicale che si tiene a Bruxelles nei giorni 7-9 dicembre 2006 d\u00e0 mandato al Senato del partito di convocare il \"Congresso ordinario\" del Partito radicale \"entro la primavera 2007, in modo da ricostituirne a pieno la legalit\u00e0 e le capacit\u00e0 politica di operare\"; la tenuta del congresso \u00e8 subordinata al raggiungimento di almeno 5000 iscritti, 300 parlamentari non italiani e 100 italiani entro il febbraio 2007. Dal 2007 il nuovo nome ufficiale del movimento \u00e8 \"Partito Radicale Nonviolento Transnazionale Transpartito\". Tra difficolt\u00e0 economiche e di coordinamento si riuscir\u00e0 a convocare il XXIX congresso solo nel 2011. Il congresso per\u00f2 non risolse i problemi organizzativi del partito, anzi se possibile li aggrav\u00f2 con l'elezione come segretario di un avvocato maliano Demba Traor\u00e9, che per\u00f2 abbandon\u00f2 ben presto il Partito senza dimettersi, richiamato da responsabilit\u00e0 di governo nel suo paese. Con un segretario assente il Partito radicale \u00e8 completamente bloccato, non pu\u00f2 praticamente condurre alcuna battaglia autonoma e si dibatte in un consistente debito pregresso che ne fanno presagire la chiusura definitiva. L'unica attivit\u00e0 che il Partito porta avanti, grazie a Matteo Angioli e Laura Harth, \u00e8 la prosecuzione della battaglia di verit\u00e0 iniziata da Marco Pannella all'indomani della guerra in Iraq denominata: Stato di Diritto contro Ragion di Stato.\nLa mozione assembleare del 2016 annulla (per essere precisi sospende) il legame statutario con queste associazioni (costituendo di fatto una separazione di natura chiaramente non consensuale che verr\u00e0 impropriamente indicata come \"scissione\"). Alcune di queste organizzazioni continueranno a supportare gli obiettivi del partito (specificamente Nessuno tocchi Caino, che smetter\u00e0 di raccogliere iscrizioni per privilegiare quelle necessarie al raggiungimento degli obiettivi della mozione di Rebibbia), mentre le altre si porranno in posizione variamente opposta e conflittuale con la mozione stessa contestando la decisione congressuale e verranno pertanto considerate non pi\u00f9 funzionali al raggiungimento degli scopi del Partito e richieste di liberare le risorse ad essere assegnate (principalmente la sede di via di Torre Argentina), cosa che avverr\u00e0, una dopo l'altra negli anni seguenti il congresso di Rebibbia.\nNella statuto votato dal XLI congresso, come ampiamente previsto, i \"soggetti radicali\" spariscono e questo stabilizza formalmente la chiusura dell'esperienza della cosiddetta \"Galassia radicale\"\nCampagne storiche.\nLe campagne politiche portate avanti dal Partito radicale sono numerose e riguardano principalmente la diffusione e la promozione dei diritti umani e politici nel mondo.\nPena di morte.\nTra le iniziative pi\u00f9 importanti e di maggior successo, vi \u00e8 sicuramente la battaglia per la moratoria universale della pena di morte, portata avanti principalmente da Sergio D'Elia e l'associazione Nessuno Tocchi Caino, che ha portato il 18 dicembre 2007 alla storica risoluzione dell'Onu per una sospensione internazionale delle pene capitali.\nAntiproibizionismo.\nSin dalla sua fondazione, il Partito radicale ha sostenuto iniziative e proposte antiproibizioniste per la legalizzazione delle droghe leggere e per l'arginazione della diffusione delle droghe pesanti, ad esempio attraverso la somministrazione controllata d'eroina tramite le narcosale.\nIn particolare, nel 2007, su iniziativa dell'allora deputato europeo Marco Cappato (Lista Emma Bonino), il Partito radicale ha ottenuto l'approvazione da parte della Commissione Esteri del Parlamento europeo alla proposta di spingere la conversione di parte delle coltivazioni di papavero in Afghanistan in campi per la produzione di analgesici legali a base di oppio.\nLibert\u00e0 di cura e di ricerca scientifica.\nDal 2001, in seguito all'avvicinamento al partito di Luca Coscioni, ex professore di economia ambientale di Orvieto, malato di sclerosi laterale amiotrofica, il movimento radicale pone al centro della propria agenda politica il tema della \"libert\u00e0 di cura\" e della \"libert\u00e0 di ricerca scientifica\", proiettando in questo modo con gran forza la scena politica verso nuovi temi moderni di bioetica e laicit\u00e0.\nIl Partito radicale affianca cos\u00ec l'Associazione Luca Coscioni nell'organizzazione e nella promozione del Congresso Mondiale per la libert\u00e0 di ricerca scientifica, tenuto per la prima volta a Roma nel febbraio 2006 e successivamente a Bruxelles nel marzo 2009.\nMutilazioni genitali femminili.\nUna campagna per l'abbandono delle mutilazioni genitali femminili \u00e8 stata lanciata negli anni novanta dalla \"leader\" politica Emma Bonino, che, a fianco dell'organizzazione Non c'\u00e8 pace senza giustizia e del Partito radicale, ha organizzato eventi, iniziative, conferenza e meeting su questo argomento con politici europei ed africani.\nDifesa delle minoranze etniche.\nDa molti anni i Radicali hanno promosso iniziative e manifestazioni in solidariet\u00e0 e in appoggio di minoranze etniche oppresse, in particolare verso:\nLaicit\u00e0.\nIl Partito radicale si batte, sia in appoggio delle minoranze etniche appena citate sia a livello europeo, per la libert\u00e0 religiosa di tutti i popoli, condizione raggiungibile secondo i Radicali solo attraverso una forte connotazione di laicit\u00e0 della societ\u00e0 civile.\nQuesta visione ha quindi portato i Radicali a battersi nel contesto italiano per l'abolizione del concordato tra Stato italiano e Vaticano, contro l'impunit\u00e0 di cui godono i membri della Chiesa cattolica di fronte a reati di pedofilia e violenza sessuale, ed in generale contro i privilegi della Chiesa cattolica in Italia (come l'8 per mille), e nel contesto internazionale in appoggio e solidariet\u00e0 verso le minoranze religiose oppresse nel mondo.\nAllargamento dell'Unione Europea.\nUna delle iniziative internazionali del Partito radicale pi\u00f9 conosciute a livello europeo \u00e8 quella per l'allargamento dell'Unione europea verso l'Europa orientale, ma soprattutto per l'inclusione di Turchia, Israele e Marocco.\nStati Uniti d'Europa.\nIl PRT ha sempre sostenuto la creazione di un'Europa Federale, comunitaria, ambientalista e multiculturale, simile agli USA, tanto da far prendere l'ipotetica denominazione \"Stati Uniti d'Europa\".\nAltro.\nLe iniziative seguenti sono state condivise con i Radicali Italiani, tra cui spiccano il ritorno della battaglia antiproibizionista, l'eutanasia con la battaglia di Piergiorgio Welby, il divorzio breve con la Lega Italiana Divorzio Breve, la moratoria della pena di morte, le iniziative di finanziamento, l'amnistia e le carceri.\nI radicali sono favorevoli al libero mercato e alla libera impresa con influenze socialdemocratiche, non disdegnando un sistema di \"welfare\" che sia universalistico ma leggero, da garantire con una bassa e progressiva tassazione.\nHanno una visione liberale e garantista della giustizia, appoggiando la responsabilit\u00e0 civile dei magistrati, la separazione delle carriere dei magistrati, la riforma in direzione uninominale del Consiglio Superiore della Magistratura, la limitazione del carcere e della custodia cautelare, l'abolizione dell'obbligatoriet\u00e0 dell'azione penale e l'abolizione dei cosiddetti \"reati di opinione\". I Radicali sostengono inoltre una grande riforma carceraria, che parta dall'amnistia, e si battono per una progressiva depenalizzazione di diversi reati e contro gli abusi giuridici e di autorit\u00e0.\nSono contrari alla pena di morte, all'ergastolo e all'articolo 41 bis e si battono per il fine rieducativo delle pene e per la loro umanit\u00e0, in accordo con l'articolo 27 della Costituzione della Repubblica Italiana.\nI radicali sono favorevoli al riconoscimento dei \"diritti civili\" di coppie conviventi, comprese coppie omosessuali, attraverso l'istituzione di accordi sul modello dei Pacs, al \"matrimonio\" civile tra persone dello stesso sesso (\"matrimonio omosessuale\"), alle adozioni anche per i \"single\" e al divorzio breve.\nNel campo della bioetica sostengono l'uso delle cellule staminali anche embrionali per fini di ricerca e terapia, il testamento biologico col diritto all'eutanasia, il diritto all'aborto, l'accesso ai contraccettivi e l'adozione di leggi permissive nel campo della fecondazione \"in vitro\".\nSono inoltre favorevoli alla legalizzazione della prostituzione e delle cosiddette \"droghe leggere\". La legalizzazione delle cosiddette \"droghe leggere\" si prefigge di privare il narcotraffico di una fonte di guadagno, di garantire il rispetto di \"inalienabili diritti e libert\u00e0\" del cittadino e di \"ridurre il danno e il rischio\" associato al consumo di tali sostanze (per esempio, regolamentandone la vendita allo scopo di ridurre la probabilit\u00e0 che i minorenni ne facciano uso). Allo stesso tempo, i radicali si propongono di arginare la diffusione delle \"droghe pesanti\", attraverso le politiche di \"riduzione del danno\", quali ad esempio la somministrazione controllata di eroina in apposite strutture per i tossicodipendenti che rinunciano a disintossicarsi con il metadone e la distribuzione gratuita di siringhe monouso. Tali strutture (narcosale) sarebbero gestite da personale medico e infermieristico.\nI radicali propongono inoltre l'assistenza sanitaria universale (cio\u00e8 garantita a tutti i residenti), finanziata dalla fiscalit\u00e0 generale, con libert\u00e0 di scelta tra il servizio sanitario o, in alternativa, un'assicurazione (privata, pubblica, professionale) che garantisca la copertura almeno di livelli minimi di assistenza definiti dallo Stato.\nOltre a ci\u00f2, propongono il diritto di voto agli immigrati regolari e la cittadinanza in breve tempo.\nCongressi.\nCongressi nazionali (come Partito radicale)\nPolitici ed iscritti.\nConsiglio generale.\nIl XLI Congresso ha eletto al Consiglio Generale i primi 25 dei 75 membri:\nRita Bernardini, Sergio D'Elia, Valter Vecellio, Carla Rossi, Giuseppe Rossodivita, Marco Beltrandi, Deborah Cianfanelli, Mariano Giustino, Ettore Cannavera, Giampaolo Catanzariti e Athos De Luca (per la lista \"Alzare tutte le bandiere\"), Maurizio Turco, Laura Arconti, Elisabetta Zamparutti, Maria Antonietta Farina Coscioni, Matteo Angioli, Makarar Thai, Roberto Deriu, Irene Testa, Antonio Cerrone poich\u00e9 Turco e Testa sono stati eletti rispettivamente Segretario e Tesoriere dovrebbero subentrare Laura Harth e Antonella Casu (per la lista \"Rilanciare tutte le lotte\"), Michele Capano, Giuseppe Candido, Ilari Valbonesi, Giulia Simi e Gianni Rubagotti (per la lista \"Bandiere Radicali per il Consiglio Generale del Partito Radicale\")\nIl IX Congresso italiano del Partito Radicale ha eletto nel Consiglio Generale venticinque membri con scadenza all'anno successivo: Mario Barbaro, Guido Biancardi, Maurizio Bolognetti, Anna Briganti, Marco Cerrone, Gianmarco Ciccarelli, Leda Colamartino, Donatella Corleo, Marco Costantini, Silvia De Pasquale, Federico Fischer, Angela Furlan, Ivan Innocenti, Bruno Lago, Monica Mischiatti, Francesco Pasquariello, Carlo Pontesilli, Angelica Russomando, Sergio Rovasio, Gino Ruggeri, Diego Sabatinelli, Ilaria Saltarelli, Emiliano Silvestri, Maria Laura Turco, Giovanni Zezza.\nIl 30 maggio 2020 il Segretario, di concerto con la Tesoriera, nomina i mancanti venticinque membri che vanno a completare il plenum: Chiara Ardito, Ernesto Caccavale, Carlo Carletti, Angelo Chiavarini, Andrea Consonni, Stefania Craxi, Francesco De Leo, Franco Debenedetti, Fabrizio Fabi, Franco Fucilli, Andr\u00e9 Gattolin, Marco Gentili, Roberto Giachetti, Sandro Gozi, Mario Landolfi, Vito Laruccia, Luca Leone, Simona Malpezzi, Guido Mesiti, Luca Ponchiroli, Roberto Rampi, Michele Rana, Niccol\u00f2 Rinaldi, Carlo Romeo, Enrico Sbriglia."}
{"id": "72793", "revid": "1226", "url": "https://it.wikipedia.org/wiki?curid=72793", "title": "Grande Piramide", "text": ""}
{"id": "72795", "revid": "336556", "url": "https://it.wikipedia.org/wiki?curid=72795", "title": "Entente cordiale", "text": "Con l'espressione francese Entente cordiale (in italiano: \"Intesa amichevole\") si usa definire l'accordo stipulato a Londra l'8 aprile 1904 tra Francia e Regno Unito di Gran Bretagna e Irlanda per il reciproco riconoscimento di sfere d'influenza coloniale. Principalmente il trattato defin\u00ec l'influenza francese sul Marocco e l'influenza inglese sull'Egitto. Segn\u00f2 la fine di secoli di contrasti e conflitti tra la Francia e la Gran Bretagna e fu una prima risposta al riarmo navale della Germania.\nL'accordo costitu\u00ec un passo decisivo verso la Triplice intesa che comprender\u00e0, dopo l'Accordo anglo-russo per l'Asia del 1907, oltre alla Francia e alla Gran Bretagna, anche la Russia.\nI primi passi verso l'intesa.\nAll'inizio del XX secolo l'antagonismo che aveva diviso Francia e Gran Bretagna dall'et\u00e0 napoleonica, si stava progressivamente trasformando in amicizia. Gli inglesi avevano infatti cominciato a temere la concorrenza della Germania e l'agitazione dell'imperatore Guglielmo II aveva finito per aprire loro gli occhi sulla prosperit\u00e0 minacciosa dell'Impero tedesco e sulla sua flotta sempre pi\u00f9 potente. D'altro canto, il ministro degli Esteri francese Th\u00e9ophile Delcass\u00e9, ostile alla Germania, con coraggio e tenacia era riuscito a tessere una trama i cui risultati cominciavano a manifestarsi.\nMentre in Gran Bretagna cresceva il sentimento antitedesco, cresceva anche la francofilia: da re Edoardo VII in gi\u00f9, coinvolgendo molti funzionari influenti del Ministero degli Esteri. Cos\u00ec che, anche l'uomo di governo probabilmente pi\u00f9 vicino a Berlino, il Ministro delle Colonie Joseph Chamberlain, dopo aver fallito un avvicinamento diplomatico alla Germania, cominci\u00f2 a convincersi che occorreva un accomodamento con la Francia.\nAlla fine del 1902, una ribellione contro il Sultano del Marocco Mulay Abdelaziz IV, forn\u00ec l'opportunit\u00e0 di affrontare la questione degli interessi inglesi e francesi in quel Paese. Il cancelliere tedesco Bernhard von B\u00fclow non apparve allarmato dalle trattative appena iniziate che, in effetti, procedevano molto lentamente. L'opinione pubblica francese era ancora molto anglofoba e il ministro Delcass\u00e9 intavol\u00f2 con il governo britannico trattative abbastanza difficili; ma, all'inizio di maggio, re Edoardo VII d'Inghilterra visit\u00f2 Parigi e poco tempo dopo il Presidente francese \u00c9mile Loubet ricambi\u00f2 con una visita a Londra, che suscit\u00f2 grande entusiasmo.\nLe visite di Edoardo VII e Loubet.\nIl merito principale dell'intesa anglo-francese viene, in generale, attribuito alla decisa volont\u00e0 e all'accorgimento di re Edoardo VII d'Inghilterra. Arrivato a Parigi il 1\u00ba maggio 1903, il re ebbe un'accoglienza piuttosto fredda ma ad una delegazione britannica dichiar\u00f2 che l'amicizia e l'ammirazione degli inglesi per la nazione francese potevano allargarsi e divenire un sentimento di unione fra le popolazioni dei due Paesi. All'indomani, all'Eliseo disse: \u00abIl nostro vivo desiderio \u00e8 di marciare fianco a fianco con voi sulle vie della civilt\u00e0 e della pace\u00bb. Queste attestazioni di amicizia non potevano riuscire indifferenti, tanto pi\u00f9 che il re conduceva con s\u00e9 un alto funzionario del \"Foreign Office\", Charles Hardinge.\nMa fu due mesi dopo che l'intesa fece il passo decisivo, quando, il 6 luglio, il presidente della Repubblica francese Loubet giunse nella capitale britannica accolto nel modo pi\u00f9 lusinghiero. Al pranzo di \"Buckingham Palace\" re Edoardo parl\u00f2 dei sentimenti di affetto che i suoi concittadini nutrivano per la Francia, e nel suo telegramma di congedo espresse il suo \u201cardente desiderio\u201d di veder realizzato al pi\u00f9 presto il riavvicinamento fra i due Paesi.\nUno dei motivi dell'interesse di Londra per l'intesa era la debolezza della Gran Bretagna nel Mediterraneo. Gli inglesi infatti erano ormai coscienti dei pericoli di un impegno troppo vasto nell'area nordafricana e cercavano un partner con cui dividerne gli oneri. Si apriva cos\u00ec la strada per un'intesa molto ampia.\nI tentativi del Kaiser.\nSe il cancelliere B\u00fclow guardava con scetticismo e con una certa dose di superiorit\u00e0 alla questione, il suo imperatore, Guglielmo II, us\u00f2 tutti i suoi mezzi per ostacolarne gli sviluppi. Il Kaiser cerc\u00f2 di seminare sospetti ricordando all'addetto navale francese l'episodio di Fascioda e profetizzando la scomparsa politica di Chamberlain, che lasci\u00f2 effettivamente il ministero delle colonie nel 1903. \u00abVerr\u00e0 il giorno\u00bb, assicurava il Kaiser agli interlocutori francesi, \u00abin cui dovr\u00e0 essere ripresa l'idea di Napoleone del blocco continentale. Egli cerc\u00f2 di imporlo con la forza; con noi dovr\u00e0 essere basato sui comuni interessi che abbiamo da difendere\u00bb.\nGuglielmo scrisse allo zar Nicola II di Russia che la coalizione di Crimea stava per ricostituirsi contro gli interessi russi in Oriente: \u00abI Paesi democratici retti a maggioranza parlamentare contro le monarchie imperiali\u00bb; e mentre passava in rivista le truppe ad Hannover, ricord\u00f2 che a Waterloo i tedeschi avevano salvato i britannici dalla sconfitta.\nQuesti goffi tentativi di mettere discordia fra le nazioni certamente seminarono sfiducia e sospetti, non reciproci per\u00f2, ma nei confronti della Germania. E neanche lo scoppio nel febbraio del 1904 della Guerra russo-giapponese, che avrebbe dovuto creare tensione fra la Francia alleata della Russia e la Gran Bretagna alleata del Giappone, ferm\u00f2 i diplomatici di Londra e Parigi.\nLe trattative.\nOccorsero nove mesi, dal luglio del 1903 all'aprile del 1904, per definire con precisione l'accordo. Il punto principale delle trattative era costituito dal Marocco. In un primo tempo il ministro Delcass\u00e9 mir\u00f2 al mantenimento dello \"status quo\": la Gran Bretagna avrebbe dovuto semplicemente disinteressarsi del Marocco cos\u00ec da consentire alla Francia di persuadere il Sultano a ricorrere al suo aiuto per soffocare le rivolte. Da l\u00ec, il passo al protettorato sarebbe stato breve. Il ministro degli Esteri britannico Lansdowne si dimostr\u00f2 abbastanza consenziente. Chiese per\u00f2 due condizioni: che anche gli interessi della Spagna fossero presi in considerazione (temendone altrimenti un avvicinamento alla Germania) e che la costa del Marocco di fronte a Gibilterra non fosse fortificata. Inoltre, sull'Egitto, a cui la Francia aveva definitivamente rinunciato nel 1899, Lansdowne chiese la collaborazione di Parigi per una penetrazione economica che avrebbe consentito al governatore Cromer (1841-1917) di realizzare i suoi piani di ricostruzione finanziaria.\nA Delcass\u00e9 quest'ultima richiesta sembr\u00f2 eccessiva. Cerc\u00f2 di rinviare la questione, dapprima tentando di evitarla, poi proponendo che il ritiro delle attivit\u00e0 francesi dall'Egitto avvenisse di pari passo con i progressi fatti in Marocco. Ma Lansdowne rimase inflessibile e la Francia dovette cedere. Contemporaneamente l'infaticabile Delcass\u00e9 negoziava con l'ambasciatore spagnolo a Parigi, Fernando Le\u00f3n y Castillo (1842-1918), per definire i diritti e gli interessi della Spagna nel Marocco. Tali diritti sarebbero stati salvaguardati in cambio del riconoscimento spagnolo della supremazia politica francese sul Marocco. Le trattative furono assai difficili poich\u00e9 gli spagnoli non vollero ammettere la fine della loro missione storica che dal tempo della Cacciata dei Mori vedeva il Marocco come un loro dominio. Cos\u00ec scrisse il funzionario del Ministero degli Esteri francese Maurice Pal\u00e9ologue: \u00abL'ambasciatore Leon y Castillo, marchese del Muni, spiega un vigore e un'agilit\u00e0 notevole nel patrocinare la sua causa, che ha contro di s\u00e9 tutte le forze della realt\u00e0\u00bb.\nLa firma del patto.\nIl momento storico e lo spirito dell'accordo sono tratteggiati in modo esemplare da Pal\u00e9ologue che scrive: \u00abVenerd\u00ec, 8 aprile 1904. Oggi il nostro ambasciatore a Londra, Paul Cambon, e il segretario di Stato al \"Foreign Office\", lord Lansdowne, hanno firmato l'accordo franco-inglese, e precisamente: 1\u00b0 una Dichiarazione concernente l'Egitto e il Marocco; 2\u00b0 una Convenzione concernente Terranova e l'Africa; 3\u00b0 una Dichiarazione concernente il Siam, Madagascar e le Nuove Ebridi. Questo grande atto diplomatico tocca dunque moltissime questioni, risolvendole con spirito di equit\u00e0; nessuna divergenza, nessun litigio rimane fra i due Paesi. Tra tutte le stipulazioni la pi\u00f9 importante \u00e8 quella che riguarda l'Egitto e il Marocco: noi abbandoniamo l'Egitto all'Inghilterra, che da parte sua abbandona a noi il Marocco. L'accordo appena concluso [...] apre nei rapporti franco-inglesi un'era nuova; \u00e8 il preludio ad un'azione comune nella politica generale d'Europa. \u00c8 esso diretto contro la Germania? In modo esplicito, no. Ma implicitamente, s\u00ec: poich\u00e9 alle mire ambiziose del germanesimo, ai suoi confessati disegni di preponderanza e di penetrazione, oppone il principio dell'equilibrio europeo\u00bb.\nC'\u00e8 da ricordare, per\u00f2, che la situazione delle due potenze nei due Paesi africani oggetto del loro interesse non era uguale. La Gran Bretagna era gi\u00e0 in una posizione dominante in Egitto (protettorato inglese dal 1882) mentre la Francia non aveva ancora il controllo del Marocco. Alla Gran Bretagna bastava mantenere, quindi, lo \"status quo\", mentre alla Francia, che aveva serie intenzioni di colonizzazione, si apriva una strada irta di conflitti diplomatici, soprattutto con la Germania.\nAltro elemento del trattato fu la rinuncia della Francia ai diritti di pesca esclusivi detenuti a ovest dell'isola di Terranova. In cambio Londra cedette a Parigi le isole di Los al largo della Guinea francese, effettuava una rettifica dei confini alla destra del fiume Niger e presso il lago Ciad; oltre a riconoscere alla Francia un'indennit\u00e0. Vi fu anche un accomodamento della situazione in Siam, diviso in tre zone d'influenza; e delle Nuove Ebridi, nell'Oceano Pacifico, per le quali vennero fissate le modalit\u00e0 di un'amministrazione congiunta. Infine, seguivano convenzioni concernenti anche il Madagascar e la zona del Gambia e del Senegal.\nLe reazioni in Germania.\nIl Cancelliere B\u00fclow e il \"Reichstag\".\nNonostante negli articoli 1 e 2 del trattato, le due nazioni firmatarie si impegnassero a non violare l'assetto istituzionale vigente in Marocco ed Egitto, vi furono numerose interpellanze al \"Reichstag\", secondo cui l'accordo metteva la Germania in una situazione penosa e umiliante per i privilegi ottenuti dalla Francia. Il Cancelliere B\u00fclow il 12 aprile cos\u00ec rispose al parlamento tedesco: \u00abNon abbiamo nessun motivo di supporre che questa convenzione sia diretta contro una potenza in particolare. Pare si tratti semplicemente di un tentativo per far sparire [...] tutte le divergenze che sussistono tra la Francia e l'Inghilterra. Dal punto di vista degli interessi tedeschi, non abbiamo nulla da obiettare a questa convenzione. [...] Per quello che concerne [...] il Marocco, i nostri interessi in quel Paese [...] sono di natura soprattutto economica. Quindi anche noi abbiamo grande interesse che l'ordine e la pace regnino in quel Paese\u00bb.\nIn segretezza per\u00f2, B\u00fclow, con l'ambasciatore tedesco a Londra Paul Metternich (1853-1934) cerc\u00f2 di capire fino a che punto la Gran Bretagna si sarebbe impegnata con la Francia, in caso di guerra per esempio. Su questo punto, l'\u201deminenza grigia\u201d del governo imperiale tedesco, il consigliere Friedrich von Holstein, riteneva addirittura che la Gran Bretagna volesse vedere la Francia occupata dalla Germania per avere mano libera nel mondo, e che quindi mai il governo britannico si sarebbe schierato in armi a fianco della Francia.\nLa rassegnazione di Guglielmo II.\nGuglielmo II, in crociera nel Mediterraneo, apparve invece rassegnato allo smacco, ma volle, data la circostanza della visita del presidente della repubblica francese \u00c9mile Loubet in Italia in quei giorni, incontrarlo. B\u00fclow lo convinse a stento a non esporsi paventandogli il sicuro rifiuto di Loubet che, data la situazione internazionale, lo avrebbe messo in ridicolo.\nNonostante il comportamento di B\u00fclow al \"Reichstag\" e la rassegnazione dell'Imperatore, l'opinione pubblica tedesca non tollerava l'accordo anglo-francese e persisteva nel vedervi una perdita di prestigio per la Germania. Nei circoli nazionalisti si sperava in una rettifica della posizione di B\u00fclow da parte dell'Imperatore. Ancora in crociera, Guglielmo II, invece, scriveva (il 19 aprile da Siracusa) al suo Cancelliere che i francesi senza compromettere la loro alleanza con la Russia erano riusciti a farsi pagare a caro prezzo l'amicizia con l'Inghilterra; che l'accordo riduceva considerevolmente i punti d'attrito fra le due nazioni e che i toni della stampa inglese dimostravano che l'ostilit\u00e0 nei confronti della Germania non diminuiva.\nCon l\"Entente Cordiale\" cominciarono a delinearsi quegli schieramenti che, confermati e rafforzati con le crisi di Tangeri e di Agadir, con la Conferenza di Algeciras e con l'Accordo anglo-russo per l'Asia, rispecchieranno poi le alleanze contrapposte della prima guerra mondiale."}
{"id": "72796", "revid": "7", "url": "https://it.wikipedia.org/wiki?curid=72796", "title": "Pessimismo letterario nel novecento", "text": ""}
{"id": "72798", "revid": "287204", "url": "https://it.wikipedia.org/wiki?curid=72798", "title": "Kobo Abe", "text": ""}
{"id": "72800", "revid": "1714743", "url": "https://it.wikipedia.org/wiki?curid=72800", "title": "Enrico II di Castiglia", "text": "Origine.\nFiglio illegittimo terzogenito di Alfonso XI il Giustiziere, re di Castiglia e Le\u00f3n, e della sua amante Eleonora di Guzm\u00e1n.. Aveva un fratello gemello, Federico Alfonso (1332 \u2013 1358), maestro dell'ordine di Santiago e signore di Haro.\nBiografia.\nSecondo il cronista del XVII secolo Salazar y Castro, il signore di Nore\u00f1a, Gir\u00f3n e Trast\u00e1mara Rodrigo Alvarez Asturias, a cui Enrico era stato affidato dal padre Alfonso XI per educarlo, lo nomin\u00f2 proprio erede. Quando nel 1345 gli succedette, il padre Alfonso XI lo conferm\u00f2 signore di Nore\u00f1a e gli concesse il titolo di conte di Trast\u00e1mara, da cui prese nome la dinastia che da lui ebbe inizio, e conte di Lemos e Sarria.\nNegli anni giovanili Enrico pot\u00e9 vivere accanto a suo padre Alfonso XI, che elargiva alla famiglia della sua amante, Eleonora di Guzm\u00e1n, madre di Enrico, onori e feudi, suscitando il malcontento della nobilt\u00e0, ma soprattutto della regina, Maria del Portogallo, e dell'erede al trono Pietro.\nIl 27 luglio 1350 Enrico spos\u00f2 la Signora di Villena, Pe\u00f1afiel ed Escalona, Giovanna Manuele (1339 \u2013 1381), figlia dello scrittore e uomo politico, Giovanni Emanuele di Castiglia (discendente di Ferdinando III di Castiglia, che era suo nonno, mentre Alfonso X di Castiglia era suo zio) e della sua terza moglie, Bianca N\u00fa\u00f1ez de la Cerda y Lara, quindi anche lei discendente di Ferdinando III di Castiglia.\nAlla morte prematura del padre, all'assedio di Gibilterra nel 1350, vittima della peste, il fratellastro Pietro venne proclamato re, a soli 16 anni, come Pietro I.\nAttorno a Pietro si fronteggiavano due schieramenti, quello di sua madre, Maria del Portogallo e del suo precettore, Giovanni Alfonso di Albuquerque contro Eleonora di Guzm\u00e1n e la sua corte che aveva governato sino ad allora.Su istigazione della madre, Pietro I fece arrestare e poi assassinare, nel 1351, Eleonora di Guzm\u00e1n (sembra sia stata strangolata da uno degli uomini al servizio della regina madre).\nDurante tutto il regno di suo fratellastro Pietro I \"il Crudele\", Enrico mostr\u00f2 un atteggiamento ribelle, si sollev\u00f2 nelle Asturie nel 1352, poi a Ciudad Rodrigo nel 1354. Sconfitto a Toledo, nel 1355, fugg\u00ec in Francia e poi in Aragona, stabilendo alleanze con i rispettivi monarchi che lo appoggiarono nelle sue pretese al trono di Castiglia.\nDopo che nel 1358 Pietro I volle assistere personalmente all'omicidio di suo fratellastro Federico Alfonso, il fratello gemello di Enrico, questi attacc\u00f2 la citt\u00e0 di N\u00e1jera; durante l'attacco mor\u00ec Giovanni Fernandez, il fratello di Maria Padilla. Per rappresaglia Pietro I mise a morte altri due fratelli di Enrico, Giovanni Alfonso e Pietro di Castiglia e invi\u00f2 truppe contro di lui. Di fronte a N\u00e1jera, nel 1360, Enrico fu sconfitto e si rifugi\u00f2 per la seconda volta in Francia.\nPietro IV d'Aragona continuava ad appoggiare Enrico di Trast\u00e1mara, accogliendo i suoi sostenitori e le sue truppe nei possedimenti della Corona d'Aragona. Nel 1363, le truppe castigliane di Enrico erano comandate dal cugino Ferdinando, che era anche il fratellastro di Pietro IV; questi lo fece assassinare proditoriamente nella citt\u00e0 di Burriana, per punirlo di aver guidato l'insurrezione valenziana del 1348.\nTali e tante furono le atrocit\u00e0 commesse dal sovrano che nel 1366 il re di Francia, Carlo V il Saggio, invi\u00f2 delle truppe al comando di Bertrand du Guesclin in appoggio alla sollevazione guidata ancora da Enrico conte di Transtamara. Gli insorti si impadronirono di quasi tutto il regno di Castiglia, escluse Siviglia, Toledo e la Galizia.\nEnrico, dopo la conquista di Burgos, nel monastero di Santa Mar\u00eda la Real de Las Huelgas, si proclam\u00f2 re. A maggio, Enrico entr\u00f2 in Toledo e a giugno, conquist\u00f2 Siviglia. Pietro si dovette rifugiare in Portogallo e chiese aiuto agli inglesi, che intervennero da Bordeaux con le truppe del principe di Galles, Edoardo il Principe Nero, ed il suo alleato il re di Navarra, Carlo II il Malvagio. Carlo di Navarra, il 3 aprile 1367, vinse la battaglia di N\u00e1jera e fece prigioniero il comandante delle truppe avversarie, Bertrand du Guesclin, prima di dilagare in Castiglia. Cos\u00ec Pietro I il Cudele riusc\u00ec a contenere i rivoltosi; verso la fine del 1367 aveva riconquistato buona parte del regno, costringendo ancora una volta Enrico ad andare in esilio in Francia, da dove riusc\u00ec a ottenere anche l'appoggio del papa Urbano V.\nMa Edoardo era ammalato e le sue truppe guasconi e navarrine furono colte da dissenteria, quindi dovettero abbandonare la Castiglia. Allora Enrico, tra la fine del 1367 e l'inizio del 1368, alleatosi col conte di Foix, attraversato il regno d'Aragona, suo alleato, invase nuovamente la Castiglia, riuscirono ad occupare la met\u00e0 orientale del regno di Castiglia, occup\u00f2 Le\u00f3n a gennaio 1368.Per tutto il 1368 la situazione rimase in stato di stallo, ma dopo che a novembre di quell'anno, a Toledo, Enrico rinnov\u00f2 l'alleanza con la Francia e all'inizio del 1369 Pietro, ricevuto l'aiuto di truppe musulmane dal Sultanato di Granada, con i suoi partigiani e la quasi totalit\u00e0 degli Ebrei, lasci\u00f2 l'Andalusia per andare a liberare Toledo. ma Enrico ora era stato raggiunto dalle truppe francesi al comando di Bertrand du Guesclin (liberato dopo aver pagato un forte riscatto). Lo scontro avvenne nelle vicinanze di Montiel ed il 14 marzo 1369, Enrico di Transtamare lanci\u00f2 l'offensiva finale che sbaragli\u00f2 la resistenza realista e costrinse il fratellastro a fuggire e a rifugiarsi nel castello di Montiel.\nPietro, per poter fuggire, la notte tra il 22 e il 23 marzo si mise in contatto con Guesclin che finse di accettare di aiutarlo, ma poi lo introdusse in una tenda in cui si trovava il fratellastro. I due si scagliarono uno contro l'altro e quando sembrava che Pietro dovesse avere la meglio, Guesclin intervenne ed atterr\u00f2 Pietro che fu ucciso da Enrico. A Calahorra Enrico si fece proclamare re di Castiglia e Le\u00f3n e fu incoronato nel monastero di Santa Mar\u00eda la Real de Las Huelgas a Burgos.\nIl consolidamento della sua nuova posizione risult\u00f2 molto difficile: il re poteva contare soltanto con l'appoggio dei francesi mentre doveva difendersi dagli attacchi di Inghilterra, Portogallo, Navarra e Aragona; regioni intere (come la Galizia, Zamora e Ciudad Rodrigo) erano fuori dal suo controllo, fedeli al re assassinato.\nDi conseguenza Enrico dovette combattere una guerra contro i paesi vicini per poter difendere il proprio trono. Ferdinando del Portogallo (aspirava al trono di Castiglia perch\u00e9 era il nipote maggiore di Sancho IV il Bravo), alleatosi col re d'Aragona, Pietro IV il Cerimonioso invase la Galizia, ma alla prima resistenza galiziana si ritir\u00f2, e pose il blocco alla foce del Guadalquivir mentre Enrico II di Trast\u00e1mara entrava in Portogallo e occupava diverse posizioni strategiche tra cui Braganza e sconfiggeva i portoghesi a Sanl\u00facar de Barrameda, mettendo cos\u00ec fine all'invasione portoghese-aragonese, quindi impose a la pace di Alcoutim (1371), dove Ferdinando rinunci\u00f2 alle sue pretese sul regno di Castiglia. Ferdinando allora si alle\u00f2 con Giovanni di Gand, duca di Lancaster, figlio di Edoardo III d'Inghilterra, che aspirava al trono di Castiglia in quanto marito della figlia di Pietro I, Costanza. Enrico, prima sconfisse gli inglesi, nella battaglia navale di La Rochelle (1372), quindi torn\u00f2 ad affrontare i portoghesi, invase il Portogallo e, all'inizio del 1373, raggiunse Lisbona, mentre Ferdinando era bloccato a Santarem, in attesa dell'aiuto inglese che non giunse mai e, nel marzo del 1373, impose a Ferdinando il Trattato di Santarem, in cui, oltre a espellere dal Portogallo tutti gli ex sostenitori di Pietro I il Crudele, rompeva l'alleanza con l'Inghilterra e cedeva alla Castiglia sei citt\u00e0 portoghesi come garanzia. Inoltre, a garanzia dell'accordo, fu sancito il fidanzamento della sorellastra di Ferdinando, Beatrice del Portogallo (1347-1381), col fratello di Enrico II, Sancho d'Alburquerque, figlio illegittimo d'Alfonso XI di Castiglia e di Eleonora di Guzm\u00e1n.\nPi\u00f9 tardi Enrico si scagli\u00f2 contro la Navarra, riconquistando il territorio castigliano perso in precedenza, vinse il re di Navarra, Carlo il Malvagio, imponendo la prima pace di Briones (1373), dove l'erede al trono di Navarra, Carlo il Nobile, si impegnava a sposare la figlia maggiore di Enrico, Eleonora Enr\u00edquez, e infine si diresse contro Pietro IV di Aragona, sconfiggendo anche lui e obbligandolo alla firma della pace di Almaz\u00e1n (1374), riconfermata l'anno dopo a Lerida, dove suo figlio, Giovanni Enr\u00edquez si impegnava a sposare la figlia di Pietro IV, Eleonora, consolidando cos\u00ec la propria dinastia, ancora in odore di illegittimit\u00e0.\nNel 1378, la Navarra veniva attaccata dal re di Castiglia che l'invase, assedi\u00f2 Pamplona e le tolse una quindicina di castelli, e Carlo il Malvagio, spogliato di tutte le propriet\u00e0 francesi, dovette subire l'umiliante pace della Castiglia, nel secondo trattato di Briones del 31 marzo 1379, dove riconobbe alla Castiglia la propriet\u00e0 dei castelli conquistati per dieci anni.\nEnrico si dedic\u00f2 alla ricostruzione del suo paese, lacerato dalla guerra civile, ristabilendo l'ordine, fu magnanimo con i suoi avversari e fu promotore di numerose riforme. A causa della sua incerta posizione dovette conquistarsi i favori della nobilt\u00e0 con massicce donazioni di privilegi, beni e rendite.Inoltre, fece cessare la persecuzione contro gli Ebrei, che era iniziata durante la guerra civile, in quanto erano partigiani di suo fratellastro Pietro I.\nEnrico mor\u00ec a Santo Domingo de la Calzada nel 1379, avvelenato molto probabilmente dagli emissari di Carlo il Malvagio di Navarra, e fu inumato nella Cappella dei Nuovi Re a Toledo.Gli succedette il figlio Giovanni I di Castiglia.\nDiscendenza.\nEnrico ebbe numerosi figli, dalla moglie Giovanna e dalle varie amanti.\nInoltre Enrico ebbe tredici figli illegittimi da diverse amanti:"}
{"id": "72808", "revid": "599013", "url": "https://it.wikipedia.org/wiki?curid=72808", "title": "Jan Bokl\u00f6v", "text": "Biografia.\nLa tecnica a V, ormai universalmente adottata da tutti i saltatori, consiste nel divaricare gli sci in volo in modo da formare una V, e si contrappone alla tecnica classica di salto con gli sci paralleli utilizzata fino alla fine degli anni ottanta. in breve tempo la vecchia tecnica di salto con gli sci paralleli venne abbandonata. All'inizio degli anni novanta ormai tutti i migliori saltatori del mondo erano gi\u00e0 passati allo stile a V.\nB\u00f6klov debutt\u00f2 nel Circo bianco in occasione dei Mondiali del 1985, senza conseguire risultati di rilievo. In Coppa del Mondo esord\u00ec il 30 dicembre 1986 a Oberstdorf (12\u00b0), ottenne il primo podio il 4 marzo 1988 a Lahti (2\u00b0) e la prima vittoria il 10 dicembre seguente a Lake Placid. Gareggi\u00f2 nel massimo circuito internazionale dal 1987 al 1993, vincendo cinque gare e aggiudicandosi la coppa di cristallo nella stagione 1988-1989.\nIn carriera prese parte a due edizioni dei Giochi olimpici invernali, (28\u00b0 nel trampolino normale, 18\u00b0 nel trampolino lungo, 7\u00b0 nella gara a squadre) e (47\u00b0 nel trampolino normale, 9\u00b0 nella gara a squadre), a tre dei Campionati mondiali (5\u00b0 nella gara a squadre di Lahti 1989 il miglior risultato) e a due dei Mondiali di volo (27\u00b0 a Vikersund 1990 il miglior risultato). Si ritir\u00f2 all'inizio del 1993."}
{"id": "72811", "revid": "1543377", "url": "https://it.wikipedia.org/wiki?curid=72811", "title": "Helmut Recknagel", "text": "Durante la sua carriera agonistica gareggi\u00f2 per la nazionale tedesca orientale e, in sede olimpica, per la Squadra Unificata Tedesca; fu il primo atleta non scandinavo capace di imporsi ai vertici della disciplina.\nBiografia.\nCarriera sciistica.\nAlla fine degli anni cinquanta Recknagel svilupp\u00f2, assieme con i compagni della nazionale tedesca orientale, un nuovo stile di salto, maggiormente aerodinamico, che si caratterizzava per le braccia tese in avanti; tale postura fu definita dalla stampa \"stile Superman\", per analogia con il personaggio dei fumetti.\nRecknagel debutt\u00f2 al Torneo dei quattro trampolini nell'edizione del 1957 e nella stessa stagione vinse la gara sul trampolino Holmenkollen, primo non scandinavo a riuscirci. L'anno successivo si aggiudic\u00f2 il Torneo dei quattro trampolini, con tre podi di tappa (due le vittorie), biss\u00f2 la vittoria al Trofeo Holmenkollen e partecip\u00f2 ai Mondiali di Lahti, dove vinse la medaglia di bronzo sul trampolino Salpausselk\u00e4 K90.\nNel 1959 biss\u00f2 il successo sui Quattro trampolini, mentre nel 1960 divenne il primo campione nel salto con gli sci ai Giochi olimpici a non provenire dai Paesi nordici. Ai VIII Giochi olimpici invernali di , dove era stato portabandiera della Squadra Unificata Tedesca, interruppe il dominio norvegese e finlandese vincendo la medaglia d'oro sul trampolino Papoose Peak K80. La vittoria di Recknagel fu netta: in entrambi i salti ottenne la miglior misura tra tutti i 45 saltatori in gara (93,5\u00a0m, primato del trampolino rimasto imbattuto, e 84,5\u00a0m), e ricevette i punteggi di stile pi\u00f9 alti dalla maggior parte dei giudici. Concluse al primo posto con 227,2 punti, davanti al finlandese Niilo Halonen (222,6 punti) e all'austriaco Otto Leodolter (219,4 punti).\nNel 1961 si impose per la terza volta nel Torneo dei quattro trampolini, stabilendo un primato che sarebbe stato superato soltanto decenni pi\u00f9 tardi prima da Jens Wei\u00dfflog con quattro vittorie tra il 1984 e il 1996, quindi da Janne Ahonen (cinque successi tra il 1999 e il 2008). Nel 1962 Recknagel vinse anche il titolo mondiale a Zakopane sul trampolino lungo Wielka Krokiew K90 e la medaglia di bronzo sul trampolino normale K70.\nChiuse la carriera ai IX Giochi olimpici invernali di , piazzandosi sesto nel trampolino normale e settimo nel trampolino lungo.\nCarriera dirigenziale.\nRecknagel fece parte del Comitato Olimpico Nazionale Tedesco Orientale dal 1970 al 1990 e dopo la riunificazione tedesca entr\u00f2 nel Comitato Olimpico Tedesco, fino al 1993; durante questo periodo fu anche arbitro internazionale per le gare di salto.\nAltre attivit\u00e0.\nDurante la sua carriera agonistica Recknagel godette di vasta popolarit\u00e0 in Germania Est, grazie ai suoi successi e al suo carattere umile. Dopo il ritiro si dedic\u00f2 agli studi in veterinaria, .\nNel 2007, in occasione del suo settantesimo compleanno, pubblic\u00f2 l'autobiografia \"Eine Frage der Haltung\" (\"Una questione di stile\").\nRiconoscimenti.\nNel 1960 venne premiato con la medaglia Holmenkollen, uno dei riconoscimenti sportivi pi\u00f9 prestigiosi dello sci nordico."}
{"id": "72814", "revid": "834", "url": "https://it.wikipedia.org/wiki?curid=72814", "title": "Jan Bokloev", "text": ""}
{"id": "72815", "revid": "110157", "url": "https://it.wikipedia.org/wiki?curid=72815", "title": "Giovanni Maria Farina", "text": "Biografia.\nFu il produttore di un'acqua profumata da lui battezzata \"Eau de Cologne\", in gran voga presso le corti del XVIII secolo.\nDopo la Rivoluzione francese molti furono coloro che tentarono di copiare il profumo e il nome \"Eau de Cologne\". Poich\u00e9 all'epoca non esisteva ancora la tutela dei marchi di fabbrica, il nome \"Eau de Cologne\" divenne la dicitura generica di un'intera classe di profumi.\nGiovanni Maria Farina entr\u00f2 nel 1714 nell'attivit\u00e0 commerciale fondata a Colonia dal fratello Giovanni Battista (1683-1732) e dal cognato Baldassarre Borgnis nel 1709 e procur\u00f2 all'azienda \"Johann Maria Farina gegen\u00fcber dem J\u00fclichs-Platz\", ovvero \u201cGiovanni Maria Farina di fronte alla piazza di J\u00fclich\u201d fama mondiale. \nFarina, in onore della sua nuova patria d'adozione, chiam\u00f2 la sua fragranza \u201cEau de Cologne\u201d. Egli rese Colonia famosa in tutto il mondo quale citt\u00e0 del profumo.\nLa citt\u00e0 onor\u00f2 il suo cittadino con una statua sulla torre del municipio.\nNel 1708 Farina descrisse il suo profumo in una lettera al fratello con le parole (RWWA 33-1-1/4): \nLa sua tomba si trova oggi nel cimitero Melaten a Colonia."}
{"id": "72820", "revid": "32435912", "url": "https://it.wikipedia.org/wiki?curid=72820", "title": "Spazio degli eventi", "text": ""}
{"id": "72826", "revid": "327773", "url": "https://it.wikipedia.org/wiki?curid=72826", "title": "Sigma-algebra", "text": "In matematica, una \u03c3-algebra (pronunciata sigma-algebra) o trib\u00f9 (termine introdotto dal gruppo Bourbaki) su di un insieme formula_1, \u00e8 una famiglia di sottoinsiemi di formula_1 che ha delle propriet\u00e0 di chiusura rispetto ad alcune operazioni insiemistiche, in particolare l'operazione di unione numerabile e di passaggio al complementare. La struttura di \u03c3-algebra \u00e8 particolarmente utile nella teoria della misura e in quella della probabilit\u00e0 ed \u00e8 alla base di tutte le nozioni di misurabilit\u00e0, sia di insiemi che di funzioni. Essa \u00e8 un caso particolare di algebra di insiemi e, rispetto a quest'ultima, \u00e8 utilizzata molto pi\u00f9 ampiamente in analisi matematica (per via delle numerose propriet\u00e0 che le misure definite su \u03c3-algebre hanno rispetto alle operazioni di passaggio al limite).\nLe \u03c3-algebre che ricorrono pi\u00f9 spesso in matematica sono la \u03c3-algebra boreliana e la \u03c3-algebra di Lebesgue. Anche storicamente queste due classi di \u03c3-algebre hanno motivato lo sviluppo del concetto stesso di \u03c3-algebra, nato a cavallo di XIX secolo e XX secolo col fine di formalizzare la teoria della misura. Esso, infatti, precisa l'idea euristica di evento o insieme misurabile. Molte importanti strutture astratte, al centro dei progressi della matematica dell'ultimo secolo, sono definibili mediante \u03c3-algebre.\nDefinizione e prime propriet\u00e0.\nDato un insieme formula_3, si definisce \u03c3-algebra su formula_3 una famiglia formula_5 di sottoinsiemi di formula_3 tale che:\nSe formula_5 \u00e8 una \u03c3-algebra su formula_3, allora formula_3 si dice spazio misurabile e gli elementi di formula_5 sono detti insiemi misurabili in formula_3.\nUna \u03c3-algebra, in particolare, \u00e8 un'algebra di insiemi, poich\u00e9 la terza condizione sopraindicata implica la stabilit\u00e0 per unione \"finita\" richiesta nella definizione di struttura di algebra. In tal caso si richiede la stabilit\u00e0 anche per unioni numerabili, da cui l'identificativo \u03c3, un'abbreviazione per successione.\nDalla definizione segue che:\nDate due \u03c3-algebre formula_32, formula_33 su di uno stesso insieme formula_1, si dice che formula_32 \u00e8 \"meno fine\" di formula_33 se formula_32 \u00e8 contenuta in formula_33, ovvero se ogni sottoinsieme formula_39 appartenente ad formula_32 appartiene anche a formula_33. La relazione \"essere meno fine di\" definisce un ordinamento parziale sull'insieme delle \u03c3-algebre su di un dato insieme formula_1.\nDati due insiemi formula_43 e formula_44, dove formula_32 e formula_33 sono le rispettive sigma-algebre, la sigma-algebra formula_47 \u00e8 costituita da sottoinsiemi del prodotto cartesiano formula_48, ed \u00e8 la pi\u00f9 piccola sigma-algebra che contiene formula_49.\nStrutture definite utilizzando \u03c3-algebre.\nLa nozione di \u03c3-algebra fornisce la possibilit\u00e0 di costruire strutture matematiche pi\u00f9 complesse a partire da essa. Le seguenti strutture fondamentali, largamente studiate durante il XX secolo, stanno alla base della teoria della misura e dell'integrale di Lebesgue.\nSpazio misurabile.\nUno spazio misurabile \u00e8 una coppia formula_50 costituita da un insieme non vuoto formula_1 ed una \u03c3-algebra formula_32 su formula_1. Gli elementi di formula_32 sono detti insiemi misurabili di formula_1. Gli spazi misurabili formano una categoria, i cui morfismi sono le funzioni misurabili. L'insieme formula_1 \u00e8 chiamato a volte spazio campionario, soprattutto nelle applicazioni inerenti alla statistica e la probabilit\u00e0.\nSpazio di misura.\nSi definisce spazio di misura uno spazio misurabile formula_57 dotato di una misura formula_58 positiva definita sulla \u03c3-algebra formula_32 costituita da sottoinsiemi misurabili di formula_60. Un tale spazio si rappresenta con una terna formula_61.\nSe formula_62 lo spazio di misura si dice \"finito\". Se inoltre formula_60 pu\u00f2 scriversi come unione numerabile di insiemi:\ndi misura finita, cio\u00e8 tali che formula_65, allora lo spazio misurabile si dice \"\u03c3-finito\".\nIl \"completamento\" di uno spazio di misura si ottiene aggiungendo agli insiemi di misura nulla tutti i loro sottoinsiemi . Il completamento della \u03c3-algebra formula_32 di uno spazio di misura \u00e8 cio\u00e8 la pi\u00f9 piccola \u03c3-algebra che contiene formula_32 e tutti i sottoinsiemi degli insiemi di formula_32 che hanno misura nulla.\nFunzioni misurabili.\nSiano formula_69 e formula_70 due spazi misurabili. Una funzione formula_71 viene detta misurabile o formula_72-misurabile se formula_73 per ogni formula_74 cio\u00e8 se per ogni insieme misurabile formula_75 di formula_76 la controimmagine formula_77 \u00e8 un insieme misurabile di formula_78:\nUtilizzando il linguaggio della teoria delle categorie si pu\u00f2 definire una funzione misurabile come un morfismo di spazi misurabili.\nSistema dinamico.\nSia formula_50 uno spazio misurabile, formula_81 un semigruppo e, per ogni formula_82, sia formula_83 un'applicazione misurabile con la propriet\u00e0 che formula_84. In altri termini, formula_85 \u00e8 un'azione misurabile di formula_86 su formula_3. La terna formula_88 \u00e8 detta sistema dinamico.\nPrincipali risultati.\nData una famiglia formula_89 qualunque di \u03c3-algebre, si verifica che la loro intersezione:\n\u00e8 ancora una \u03c3-algebra. Essa \u00e8 la pi\u00f9 grande \u03c3-algebra contenuta in tutte le algebre formula_91, ossia se formula_92 per ogni formula_93, allora formula_94.\nPertanto, data una famiglia qualsiasi formula_95 di sottoinsiemi di formula_1, si pu\u00f2 considerare la \u03c3-algebra generata da formula_95 come l'intersezione di tutte le \u03c3-algebre contenenti formula_33. Dunque, dalla definizione stessa di \u03c3-algebra generata da formula_95 segue che essa \u00e8 la pi\u00f9 piccola \u03c3-algebra contenente formula_95. Questa osservazione \u00e8 molto utilizzata per la costruzione di misure, in quanto consente di definire una \u03c3-algebra semplicemente fornendo una famiglia di insiemi che la generano. La \u03c3-algebra generata da un insieme formula_95 \u00e8 spesso denotata formula_102.\nNel caso di famiglie finite formula_103, tale \u03c3-algebra si pu\u00f2 enumerare esplicitamente ponendo:\ne chiudendo la famiglia rispetto alle operazioni di unione e complementare.\nUn \u03c0-sistema formula_105 \u00e8 una famiglia non vuota di sottoinsiemi di formula_3 stabile per intersezione: se formula_107 allora formula_108. Analogamente, una famiglia formula_109 di sottoinsiemi di formula_3 \u00e8 detta un \u03bb-sistema se:\nIn tale contesto, \u00e8 possibile dimostrare in maniera elementare il teorema \u03c0-\u03bb di Dynkin, che afferma che su un qualunque insieme formula_3 non vuoto, se un \u03c0-sistema formula_105 \u00e8 contenuto in un \u03bb-sistema formula_109, allora l'intera \u03c3-algebra generata da formula_105 \u00e8 contenuta in formula_109. Ossia formula_124 implica formula_125.\nTale teorema \u00e8 molto spesso utilizzato in teoria della misura. Ad esempio, ne segue che \u00e8 sufficiente assegnare i valori di una misura formula_126 su di un \u03bb-sistema contenente un \u03c0-sistema formula_105 per costruire lo spazio di misura formula_128. Infatti, proprio per il teorema \u03c0-\u03bb di Dynkin, la misura formula_126 \u00e8 ben definita su tutto formula_130."}
{"id": "72828", "revid": "712828", "url": "https://it.wikipedia.org/wiki?curid=72828", "title": "Le Superchicche", "text": "Le Superchicche (\"The Powerpuff Girls\") \u00e8 una serie televisiva animata statunitense del 1998, creata da Craig McCracken. \u00c8 incentrata su Lolly, Dolly e Molly, tre ragazzine dell'asilo dotate di superpoteri. Residenti nella citt\u00e0 immaginaria di Townsville con il loro padre e creatore, uno scienziato di nome Professor Utonium, vengono spesso chiamate in aiuto dal sindaco della citt\u00e0 per combattere i criminali locali e altri nemici.\nLa serie \u00e8 stata trasmessa per la prima volta negli Stati Uniti su Cartoon Network dal 18 novembre 1998 al 25 marzo 2005, per un totale di 78 episodi (e 136 segmenti) ripartiti su sei stagioni. In Italia la serie \u00e8 stata trasmessa su Rai Due dal 16 ottobre 2000 e su Cartoon Network da febbraio 2001..\nDalla serie sono stati tratti il film cinematografico \"Le Superchicche - Il film\" (2002) e l'anime giapponese \"PPG Z - Superchicche alla riscossa\". Il 16 giugno 2014 inoltre, \u00e8 stato annunciato anche che Cartoon Network avrebbe riavviato la serie nel 2016. Il reboot, \"The Powerpuff Girls\", \u00e8 andato in onda in Italia a partire dal 19 aprile, con la sigla cantata da Francesca Michielin.\nTrama.\nIl professor Utonium sta cercando di inventare le ragazzine perfette: perci\u00f2 mescola in un recipiente gli ingredienti: \"zucchero, cannella e ogni cosa bella\". Egli per\u00f2, durante il processo, rompe accidentalmente un recipiente di \"Chemical X\", un misterioso e potentissimo liquido dagli effetti imprevedibili; al contatto con la mistura infatti provoca una violenta esplosione. Dopo l'esplosione il professore si trova davanti tre ragazzine dotate di superpoteri, che si mettono subito al servizio della giustizia... e della cittadina di Townsville. La trama viene ricordata ogni volta che c'\u00e8 la sigla iniziale.\nCaratteristiche della serie.\nL'autore ha riempito la serie di continui riferimenti a elementi supereroici, e ai vecchi cartoni animati ad animazione limitata. Il segno utilizzato \u00e8 basato su figure geometriche elementari (cerchi e rettangoli, ecc.).\nIn particolare, le tre protagoniste hanno dalle fattezze decisamente insolite: occhi molto grandi, teste rotonde e grandi anch'esse, sproporzionate in relazione al resto del corpo; mani senza dita n\u00e9 polsi, piedi senza dita n\u00e9 caviglie. Ma le ragazzine sono tutt'altro che svantaggiate: sono infatti super-carine e super-potenti. Le ragazzine del trio hanno le tre personalit\u00e0 del genere: Lolly, la leader, rossa di capelli, vestita di rosa, \u00e8 riflessiva; Dolly, \u00e8 bionda, di carattere pi\u00f9 dolce, veste di celeste; Molly, scura di capelli e vestita di verde, \u00e8 la pi\u00f9 aggressiva.\nLe tre protagoniste hanno anche una nemesi, Mojo Jojo: una scimmia parlante, originariamente la scimmietta domestica del professore, investita dal Chemical X da cui ha ottenuto una intelligenza diabolica, che vuole dominare il mondo per i suoi scopi malvagi.\nLa loro citt\u00e0, immaginaria, ha un nome che \u00e8 un gioco di parole (sul quale ironizza Mojo Jojo in un episodio): Townsville; Town = citt\u00e0, come il suffisso -ville. Una traduzione letterale sarebbe \"citt\u00e0 cittadina\". Tuttavia nella realt\u00e0 esistono molte citt\u00e0 che portano questo nome: alcune in Australia, una negli USA.\nPersonaggi e doppiatori.\nPersonaggi principali.\nLa pi\u00f9 intelligente e matura delle tre nonch\u00e9 la leader del gruppo. Ha dei lunghi capelli rossicci con sopra un fiocco rosso ed il suo colore caratteristico \u00e8 il rosa. \u00c8 spesso vista come il membro pi\u00f9 equilibrato e composto del gruppo, ed anche il pi\u00f9 forte e determinato. Le sue abilit\u00e0 uniche includono il respiro del ghiaccio, la visione microscopica, i fulmini e l'intelligenza sviluppata; \u00e8 una leader eccezionale e un'ottima stratega.\nLa pi\u00f9 dolce, sensibile, giocosa e scherzosa delle tre ed ama i pupazzi e i cuccioli. Ha dei piccoli codini biondi ed il suo colore caratteristico \u00e8 l'azzurro. \u00c8 vista come la pi\u00f9 gentile e dolce, ma \u00e8 anche capace di mostrare una grande rabbia che le permette di combattere i mostri proprio come le sue sorelle. Ha la capacit\u00e0 di comprendere pi\u00f9 lingue e di comunicare con vari animali.\nLa pi\u00f9 aggressiva ed impulsiva delle tre, ama il divertimento sfrenato. Ha i capelli neri ed il suo colore caratteristico \u00e8 il verde. I suoi poteri comprendono la capacit\u00e0 di creare palle di fuoco che vengono lanciate contro l'avversario.\nAltri media.\nFilm.\nIl successo della serie ha permesso la pubblicazione di un lungometraggio d'animazione nel 2002: \"Le Superchicche - Il film\". Realizzato in animazione tradizionale con lo stile di disegno delle ultime stagioni della serie televisiva, pi\u00f9 spigoloso degli inizi, ha durata di 87 minuti.\nRemake.\nNel 2006 \u00e8 stato tratto un remake in Giappone: \"PPG Z - Superchicche alla riscossa\" (\"Demashita! Powerpuff Girls Z\"). Questa serie anime riscrive la trama in maniera significativa, anche se compaiono vari cattivi del cartoon originale, tra cui il malvagio Mojo Jojo: le tre protagoniste sono inizialmente ragazzine normali, che grazie al Chemical Z acquisiscono i superpoteri di Superchicche. Dopo aver acquisito quei poteri, si ritrovano con una \"doppia vita\", che dedicano per combattere il crimine, ma non devono rivelare a nessuno che sono loro le supereroine e che si trasformano in Superchicche.\nSpeciale 2014 in computer grafica.\nIl 28 gennaio 2013 \u00e8 stato annunciato un nuovo episodio speciale intitolato \"The Powerpuff Girls: Dance Pantsed\" con protagoniste le tre eroine e tutto il mondo del cartone per la prima volta in CGI. \u00c8 stato trasmesso il 20 gennaio 2014 in USA. In Italia \u00e8 stato trasmesso unicamente il 16 marzo 2014 su Boomerang con il titolo \"Le Superchicche: Pantadanza\", preceduto da una maratona di episodi della serie originale.\nReboot.\nIl 16 giugno 2014, \u00e8 stato annunciato che la serie \u00e8 stata ripresa per la messa in onda di un reboot nel 2016.\nIl 9 giugno 2015 Cartoon Network ha pubblicato le prime due immagini della nuova serie, che riprendono lo stile della serie originale. Inoltre sono state annunciate le nuove doppiatrici americane:\nInoltre sono stati annunciati i due nuovi produttori esecutivi: Nick Jennings e Bob Boyle. Confermata la presenza di Tom Kenny, che interpreter\u00e0 il Narratore. \u00c8 stato anche annunciato che la nuova serie andr\u00e0 in onda per la prima volta il 4 aprile 2016 in America Latina.\nIn Italia la serie \u00e8 stata messa in onda dal 19 aprile 2016 con il suo titolo originale, ogni marted\u00ec alle 18:00 su Cartoon Network Italia, con le stesse doppiatrici italiane (Monica Ward, Perla Liberatori e Monica Bertolotti) che tornano a doppiare Lolly, Dolly e Molly. Inoltre la sigla della nuova serie nella versione italiana \u00e8 stata cantata da Francesca Michielin.\nSerie live action.\nIl 24 agosto 2020 \u00e8 stato confermato che The CW ha avviato la lavorazione di una versione live-action dello show. Questa nuova serie, indirizzata ad un pubblico pi\u00f9 maturo rispetto all'originale, vedr\u00e0 Lolly, Dolly e Molly raffigurate ormai come delle ventenni disilluse, risentite per aver sprecato la loro infanzia a combattere il crimine e costrette in seguito a riunire le forze quando il mondo avr\u00e0 di nuovo bisogno di loro. Il progetto, prodotto da Warner Bros. Television, sar\u00e0 scritto da Heather Regnier e Diablo Cody, mentre i produttori esecutivi saranno Greg Berlanti, Sarah Schechter e David Madden. Il 9 febbraio 2021 viene ordinata la realizzazione dell'episodio pilota. Craig McCracken, l'autore del cartone originale, non sar\u00e0 coinvolto in tale progetto, ma ha comunque affermato di essere \"curioso\" di vedere cosa ne verr\u00e0 fuori. Nel marzo 2021 viene assunta Maggie Kiley per dirigere l'episodio pilota mentre il giorno seguente viene annunciato che ad interpretare rispettivamente Lolly, Dolly e Molly saranno le attrici Chloe Bennet, Dove Cameron &amp; Yana Perrault. Il 30 marzo 2021 viene invece rivelato che il titolo della nuova serie sar\u00e0 \"Powerpuff\" e che ad interpretare il Professore Utonium sar\u00e0 l'attore Donald Faison. Nell'aprile 2021 viene annunciato che l'attore Nicholas Podanny \u00e8 stato scelto per interpretare Joseph \"Jojo\" Mondel Jr., ovvero il figlio di Mojo Jojo. Il 7 aprile 2021 \u00e8 stato reso ufficiale che le riprese dell'episodio pilota sono appena incominciate. Il 9 aprile 2021 viene confermato che l'attrice Robin Lively vestir\u00e0 i panni della signora Bellum e che il doppiatore Tom Kenny ritorner\u00e0 a fare la voce narrante. Il 24 maggio 2021 viene annunciato che l'episodio pilota dovr\u00e0 essere rigirato per soddisfare le aspettative di The CW. Nell'agosto 2021 Chloe Bennet esce dal cast a causa di diversi impegni che la coinvolgevano, motivo per cui i produttori hanno messo in pausa le riprese per trovare una sostituta.\nMerchandising.\nI personaggi de \"Le Superchicche\" non solo sono stati impiegati in numerose iniziative commerciali riguardanti giocattoli e prodotti per l'infanzia (fenomeno sul quale si ironizza in uno degli episodi della serie), ma anche per la moda, essendo considerato un marchio \"dal carattere grintoso e colorato\". Le Superchicche sono apparse perci\u00f2 su abiti, borse e cinture del famoso marchio Fix Design; hanno inoltre adornato alcuni aerei della United Airlines, caschi impiegati nella Moto Gp, e vetrine in stile Superchicche nei negozi-immagine (\"flagship store\") Adidas.\nAccoglienza.\nLe Superchicche sono state selezionate al tredicesimo posto nella lista dei migliori personaggi animati di TV Guide."}
{"id": "72829", "revid": "9", "url": "https://it.wikipedia.org/wiki?curid=72829", "title": "The Powerpuff Girls", "text": ""}
{"id": "72830", "revid": "599013", "url": "https://it.wikipedia.org/wiki?curid=72830", "title": "Strimone", "text": ""}
{"id": "72832", "revid": "227211", "url": "https://it.wikipedia.org/wiki?curid=72832", "title": "Misura di probabilit\u00e0", "text": "Nell'ambito della teoria della probabilit\u00e0, misura di probabilit\u00e0 \u00e8 il nome tecnico della funzione che assegna agli esiti di un determinato esperimento la probabilit\u00e0 che tali esiti si realizzino.\n\u00c8 importante osservare che la misura di probabilit\u00e0 non assegna la probabilit\u00e0 ai singoli punti dello spazio campionario (gli eventi elementari) bens\u00ec a sottoinsiemi di esso (gli eventi).\nSe l'assegnazione di una specifica misura di probabilit\u00e0 sia un fatto univoco o arbitrario \u00e8 stato oggetto di discussione per anni nella comunit\u00e0 scientifica.\nL'impostazione assiomatica dovuta a Kolmogorov non si cura di ci\u00f2 ma si preoccupa di definire e formalizzare il concetto in modo da renderlo operativo dal punto di vista matematico.\nDefinizioni formali.\nMisura di probabilit\u00e0.\nIn termini pi\u00f9 rigorosi, una misura di probabilit\u00e0, caso particolare di misura, \u00e8 una funzione sigma-additiva definita su di uno spazio degli eventi a valori nell'intervallo formula_1\nSia formula_2 una sigma-algebra di sottoinsiemi di formula_3 e formula_4 una misura di probabilit\u00e0 su essa definita.\nIn quanto misura, formula_4 deve soddisfare le propriet\u00e0:\nIn quanto probabilit\u00e0 deve soddisfare l'ulteriore propriet\u00e0:\nIn realt\u00e0 la seconda propriet\u00e0 delle misure \u00e8 ridondante (cio\u00e8 pu\u00f2 essere omessa), infatti, poich\u00e9 formula_13, e poich\u00e9 si tratta di un'unione disgiunta, dalla terza propriet\u00e0 delle misure si ricava formula_14 da cui, appunto, formula_15\nEsistono diverse nomenclature diffusamente usate ed accettate: in molti testi quella sinora chiamata \"misura di probabilit\u00e0\" diventa pi\u00f9 semplicemente \"probabilit\u00e0\" e la notazione formula_16 (che in letteratura matematica in genere \u00e8 riservata ad una misura in generale, non per forza di probabilit\u00e0) viene sostituita dalla notazione formula_17.\nSpazio di probabilit\u00e0.\nSe formula_18 \u00e8 uno spazio degli eventi ovvero una sigma-algebra definita sullo spazio campionario formula_19 e formula_20 \u00e8 una misura di probabilit\u00e0 definita su formula_18, allora la terna formula_22 \u00e8 detta spazio di probabilit\u00e0.\nLa coppia formula_23 \u00e8 invece detta spazio probabilizzabile.\nUn evento formula_24 tale che formula_25 \u00e8 detto evento non trascurabile per la probabilit\u00e0 di formula_20.\nUn evento formula_27 tale che formula_28 \u00e8 detto evento trascurabile per la probabilit\u00e0 di formula_20.\nUn evento formula_30 tale che formula_31 \u00e8 detto evento quasi certo per la probabilit\u00e0 di formula_20.\nDal punto di vista della organizzazione di questi argomenti, lo spazio di probabilit\u00e0 \u00e8 il nucleo portante del modello matematico atto a rappresentare un fenomeno aleatorio.\nAssegnazione di una misura di probabilit\u00e0.\nLa teoria prevede quindi una funzione (misura) in grado di assegnare agli eventi i rispettivi valori di probabilit\u00e0. La costruzione di tale funzione in genere \u00e8 non banale: appena si esce dagli esempi elementari il numero di eventi che costituiscono la sigma algebra cresce \"esponenzialmente\". Se, poi, passiamo da uno spazio campionario finito ad uno infinito numerabile, la cardinalit\u00e0 della sigma-algebra salta direttamente dal finito al continuo.\nCome avviene allora in termini pratici la costruzione di una misura di probabilit\u00e0?\nIn nostro aiuto arriva un teorema importante di teoria della misura noto come teorema dell'estensione il quale garantisce che, sotto certe condizioni, una misura di probabilit\u00e0 definita su una famiglia di eventi pu\u00f2 essere estesa in un unico modo alla sigma-algebra generata dalla famiglia.\nIn maniera poco rigorosa ed anche leggermente inesatta (ma sufficiente a garantire il risultato in molti casi concreti) possiamo dire che come famiglia iniziale di eventi basta prendere una opportuna partizione dello spazio campionario, dove per opportuna, al solito, si intende \"sufficiente a soddisfare le esigenze di rigore della corrente esposizione\". La famiglia cio\u00e8 deve essere tale da garantire la distinzione degli eventi di interesse (se, nel lancio di un dado, siamo interessati esclusivamente alle uscite pari o dispari, la partizione formula_33 \u00e8 troppo grossolana perch\u00e9 non distingue i pari dai dispari, mentre la partizione formula_34 \u00e8 troppo fine perch\u00e9 distingue pi\u00f9 di quanto attualmente richiesto. In questo caso la partizione opportuna \u00e8: formula_35.\nEsempi.\nCaso finito: il lancio di un dado.\nSupponiamo di voler studiare il lancio di un dado d6 (ovvero a sei facce) bilanciato e, per la precisione, di essere interessati ai singoli esiti, cio\u00e8 gli eventi elementari.\nGli eventi di interesse saranno rappresentati dai primi sei numeri interi che formano gi\u00e0 una partizione dello spazio campionario.\nLo spazio di probabilit\u00e0 associato al fenomeno sar\u00e0 formula_36 dove:\nSi osservi che la misura di probabilit\u00e0 \u00e8 stata assegnata solo a una partizione e che di pi\u00f9 non \u00e8 necessario.\nInfatti per qualsiasi necessit\u00e0 pratica la probabilit\u00e0 di un evento composto potr\u00e0 essere ottenuta sfruttando algoritmicamente le propriet\u00e0 delle misure di probabilit\u00e0.\nAd esempio la probabilit\u00e0 che non esca formula_40 \u00e8 data da: formula_41\nCaso numerabile: il bersaglio quadrato.\nSupponiamo di avere un bersaglio quadrato di lato unitario.\nChiamiamo tale quadrato formula_42.\nOra, con un taglio verticale, dividiamo il quadrato in due rettangoli uguali e chiamiamo formula_43 quello di sinistra.\nCon un ulteriore taglio verticale dividiamo il rettangolo di destra in due rettangoli uguali.\nNuovamente diamo nome a quello di sinistra che stavolta si chiamer\u00e0 formula_44.\nSostanzialmente stiamo creando una successione formula_45 di rettangoli, di pari altezza (unitaria) e base ognuno la met\u00e0 del precedente, disgiunti a due a due, la cui unione numerabile copre l'intero quadrato.\nIn altri termini la successione formula_45 \u00e8 una partizione del quadrato.\nSupponiamo di lanciare una freccetta sul bersaglio e di essere interessati a capire quale sia la probabilit\u00e0 di colpire un rettangolo piuttosto che un altro.\nAllora \u00e8 ragionevole usare le aree come misura di probabilit\u00e0:\nformula_47\nSi noti che in questo modo abbiamo assegnato una probabilit\u00e0 \"soltanto\" ad una infinit\u00e0 numerabile di eventi nonostante l'intera sigma-algebra abbia la potenza del continuo (perch\u00e9 lo spazio campionario \u00e8 numerabile).\nSi noti inoltre che tutto funziona bene (ovvero tutte le propriet\u00e0 sono rispettate): ad esempio l'unione numerabile degli eventi della successione appartiene (per definizione) alla sigma-algebra.\nIntuitivamente tutti sappiamo che tale unione coincide con l'intero quadrato.\nAnche la propriet\u00e0 di numerabile additivit\u00e0 delle misure di probabilit\u00e0 \u00e8 soddisfatta. Infatti:\nformula_48\ne\nformula_49\nessendo l'ultima serie geometrica di ragione 1/2.\nCaso continuo: il segmento formula_50.\nSia formula_51 e sia formula_52 l'algebra delle unioni finite e disgiunte di intervalli di formula_3 nota come algebra di Borel.\nDunque se formula_54 allora \u00e8 del tipo formula_55 dove formula_56 \u00e8 della forma formula_57.\nDefiniamo formula_58.\n\u00c8 possibile dimostrare che formula_59 cos\u00ec costruita \u00e8 una misura di probabilit\u00e0 su formula_52\nAncora una volta il teorema di esistenza e unicit\u00e0 dell'estensione ci garantisce che la probabilit\u00e0 cos\u00ec definita pu\u00f2 essere estesa in un unico modo alla sigma-algebra formula_61.\nTale misura di probabilit\u00e0 viene detta misura di Lebesgue; la sigma-algebra formula_62 viene detta sigma-algebra di Lebesgue.\nLa terna formula_63 \u00e8 uno spazio di probabilit\u00e0 fondamentale col quale siamo obbligati a confrontarci anche solo per occuparci di un numero infinito di lanci di una moneta.\nIl \"trait d'union\" tra i lanci di una moneta e il segmento unitario \u00e8 costituito dalle espansioni diadiche.\nLa misura del conteggio.\nCome ultimo esempio riportiamo la misura del conteggio la cui importanza risiede nel suo utilizzo: su essa, infatti, si basa l'intera sezione della probabilit\u00e0 elementare dedicata agli spazi equiprobabili ovvero a quei fenomeni i cui esiti hanno tutti la medesima probabilit\u00e0 di realizzazione.\nSia formula_3 uno spazio campionario al pi\u00f9 numerabile.\nSia, inoltre formula_65 la sigma-algebra generata.\nDato formula_66, sia formula_67 la funzione che, sostanzialmente, conta il numero di elementi di A.\nTale funzione \u00e8 detta misura del conteggio.\nOvviamente formula_68 assume valori al finito se e solo se anche formula_69 \u00e8 finito.\nConsideriamo pertanto il solo caso di formula_69 finito e definiamo la seguente misura di probabilit\u00e0:\nformula_71\nLo spazio di probabilit\u00e0 formula_72 \u00e8, ripetiamo, atto a rappresentare tutti i fenomeni aleatori i cui eventi elementari sono equiprobabili ovvero, sostanzialmente tutti i fenomeni studiati dalla probabilit\u00e0 elementare (lancio di monete, lancio di dadi, estrazione di carte, estrazione di palline da un'urna, roulette, lotto, eccetera)."}
{"id": "72834", "revid": "84184", "url": "https://it.wikipedia.org/wiki?curid=72834", "title": "Neferkaseker", "text": "Biografia.\nQuesto nome compare solamente nella lista reale di Saqqara (al n\u00ba9) e nel Canone reale (al n\u00ba3.1), che gli attribuisce 8 anni di regno.\nL'unico riscontro archeologico, un sigillo a cilindro recante in nome del sovrano, potrebbe non essere contemporaneo.\nA detta di alcuni studiosi potrebbe aver regnato solamente sull'Alto Egitto durante la fase finale della dinastia.\nIn base pi\u00f9 che altro a congetture sulla sequenza degli elenchi alcuni mettono in relazione il nome Neferkaseker con il Sesochris citato da Manetone."}
{"id": "72835", "revid": "155634", "url": "https://it.wikipedia.org/wiki?curid=72835", "title": "Nobile Contrada del Nicchio", "text": "La Nobile Contrada del Nicchio \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Nobile Contrada del Nicchio \u00e8 delimitato dalle seguenti vie e palazzi:\nIl letterato senese Girolamo Gigli, parlando del territorio della contrada, si espresse cos\u00ec nel suo \"Diario Senese\" (del 1723):\nLe strade ai nostri giorni.\nLa \"porta San Viene\" \u00e8 oggi denominata Porta Pispini, dal nome della strada che inizia dalla porta stessa per poi proseguire fino alla via di Pantaneto. Secondo la tradizione popolare da questo luogo passarono le spoglie di Sant'Ansano martire, patrono di Siena, per rientrare in citt\u00e0 (da qui il nome \"San Viene\"). La struttura odierna fu eretta nel 1326, sotto progetto attribuito a Minuccio di Rinaldo, durante l'ampliamento della cinta muraria cittadina. La porta \u00e8 dotata di una merlatura sorretta da archetti pensili ed \u00e8 arricchita da un affresco rappresentante la Nativit\u00e0, dipinto dal Sodoma tra il 1530 ed il 1531. Tale opera si \u00e8 deteriorata col tempo ed oggi non \u00e8 pi\u00f9 visibile, ma, tuttavia, se ne possono vedere i resti, conservati nella Basilica di San Francesco. All'interno di Porta Pispini si trova una piazzetta, intitolata nel XX secolo a Mario Cioni, plurivittorioso capitano nicchiaiolo degli anni sessanta.\nLa \"Via di San Gaetano\", anticamente dedicata al patrono della contrada, \u00e8 chiamata oggi Via dell'Oliviera.\nNel corso della storia il territorio del Nicchio ha ospitato pi\u00f9 volte i militari dell'esercito. Entro i confini della contrada fu infatti costruita la caserma di Santa Chiara, situata nell'area sud-est del rione, dove trovarono accoglienza i soldati italiani durante la seconda guerra mondiale. Oggi l'edificio militare ospita invece il 186\u00ba Reggimento paracadutisti \"Folgore\", di stanza a Siena. Intorno al complesso si trovano, oltre l'antica Via di Santa Chiara (con i resti dell'omonima chiesa), da cui la caserma prende nome, il fortino costruito da Baldassarre Peruzzi tra il 1527 ed il 1532 come rinforzo delle mura della citt\u00e0, e l'antica porta di Busseto, da tempo inaccessibile.\nIl \"Convento di Santa Monaca\" in Via del Refugio, adiacente alla chiesa di San Raimondo, non esiste pi\u00f9 ed ha lasciato il posto prima ad una sezione distaccata dell'istituto d'arte \u201cDuccio di Buoninsegna\u201d e poi alla scuola media \u201cJacopo della Quercia\u201d.\nVicino alla chiesa di Santo Spirito si trova il carcere giudiziario della citt\u00e0, e, sul retro dell'edificio religioso, sono stati aperti dei giardini pubblici. Nella piazza omonima fu momentaneamente spostata la Fonte dei Pispini (1534). Questa antica fontana a vasche concentriche era inizialmente posta di fronte all'ingresso della caserma di Santa Chiara, ma fu trasferita davanti a Santo Spirito durante la seconda guerra mondiale per permettere ai carri della caserma di circolare. La fonte fu poi ricollocata dove era stata costruita nel 2001.\nL\"'arco del ponte\" (porta d'accesso alla citt\u00e0 fino alla costruzione di Porta Pispini) \u00e8 chiamato oggi Ponte di Romana. Questo \u00e8 l'incrocio di quattro strade: via Roma, via di San Girolamo, via dell'Oliviera e via di Pantaneto. La contrada del Nicchio occupa la parte di Via dell'Oliviera ed il lato destro di via Pantaneto, comprendendo anche la colonna posta al centro dell'incrocio.\nUna particolarit\u00e0 del territorio di questa contrada \u00e8 che \u00e8 in gran parte occupato da spazi verdi. Infatti un'ampia valle si apre sotto i locali della societ\u00e0 nicchiaiola \"La Pania\", che ne usufruisce da tempo.\nOggi il territorio della Nobile Contrada del Nicchio, situato interamente nel Terzo di San Martino, \u00e8 delimitato dalle seguenti vie e piazze:\nIl Nicchio confina con:\nOrigini.\nLe origini delle Contrade di Siena sono ancora molto incerte. Tuttavia il tempo ci ha lasciato in eredit\u00e0 le cronache cittadine dei secoli scorsi. Da queste cronache si evince che il Nicchio, come tutte le altre contrade, fu fondato dall'unione di altri rioni pi\u00f9 piccoli ed antichi. Questi erano l'\"Abbadia Nuova di Sopra\" e l'\"Abbadia Nuova di Sotto\", due compagnie militari. La prima inalberava una bandiera tutta rossa con due liste bianche e due stelle, mentre la seconda aveva un'insegna sempre rossa attraversata da una lista \"a spino\" blu e bianca con due \"rocchi\".\n\u00c8 certo che la contrada prese parte a numerosissime Cacce dei tori (dal 1507 al 1578) svoltesi in Piazza del Campo, vincendone ben tredici.\nPare che nel 1546 la contrada sfil\u00f2, secondo il cronista cittadino \"Cecchino Cartaio\", con ottantotto uomini in livrea turchina e rossa che accompagnavano un carro maestoso con la forma di una conchiglia, sulla quale stava seduto il dio Nettuno con il tridente. Tutti erano guidati da \"Claudio di Ser Domenico\", in livrea rossa con ricami dorati. Il portabandiera era anch'esso vestito di rosso e portava un'insegna dello stesso colore.\nNel corso del Seicento, il Nicchio vinse tre \"bufalate\", altre feste effettuate a Siena, per tre volte: nel 1612, nel 1632 e nel 1638. Proprio per la \"bufalata\" del 1612, la contrada condusse in Piazza del Campo un carro allegorico che raffigurava l'episodio mitologico del \"Trionfo d'Europa\".\nIl 2 luglio 1715 il Nicchio scese in piazza con la \"migliore comparsa\". Essa consisteva in un carro a forma di capasanta al cui interno si trovavano ben trenta uomini con vesti di tela azzurra, diverse \"ninfe\" ed il dio Nettuno, che per l'occasione era a cavallo ed impugnava il tridente.\nLa contrada figur\u00f2 anche nel 1717, quando, in onore di Violante Beatrice di Baviera, si present\u00f2 con ventisei persone vestite da divinit\u00e0 marine, accompagnate dalla dea Teti, che svolgevano la \"pesca delle perle\". Altri figuranti, adiacenti al carro, erano armati ed indossavano vesti nere con coccarde turchine. La comparsa era sormontata dalla citt\u00e0 di Siena (una donna vestita di bianco e nero) con ai piedi gli Stati della Repubblica Senese ed accompagnata da amorini con oggetti marinareschi. Nel 1791, la comparsa fu invece caratterizzata dalla presenza del carro che rappresentava il momento in cui Odisseo, per salvare s\u00e9 stesso ed i compagni dalle sirene, turava le orecchie del proprio equipaggio con della cera.\nPer via della disciplina delle comparse presentate dal Nicchio alle pubbliche feste senesi, la contrada fu distinta talvolta con il nome di \"La Floridissima\".\nIl titolo.\nLa contrada del Nicchio si fregia del titolo di \"Nobile\" per diversi motivi. Infatti, nel 1260, gli uomini dell'\"Abbadia Nuova\" attaccarono per primi i nemici fiorentini durante la Battaglia di Montaperti. Inoltre gli abitanti del rione mantennero per sei mesi l'esercito della Repubblica di Siena. Poi nel 1527, gli uomini di \"Abbadia Nuova\" protessero le mura cittadine impedendo ai Noveschi di penetrare all'interno della citt\u00e0 da \"Porta San Viene\" (oggi \"Porta Pispini\") e sventando cos\u00ec una possibile invasione con conseguente guerra.\nAltro merito della contrada \u00e8 quello di avere eretto la \"Fonte dei Pispini\" all'interno del rione, a spese dei contradaioli, per favorire l'approvvigionamento di acqua potabile in tutta la citt\u00e0 (che non sorge intorno a nessun fiume e per trovarne uno si doveva fare molta strada fuori dalle mura).\nPer tutti questi meriti la contrada gi\u00e0 dal 1680 inser\u00ec una corona granducale nella sua bandiera. Tuttavia il titolo fu reso ufficiale solo nel 1844. La nobilt\u00e0 fu ulteriormente riconosciuta al Nicchio nel 1889, dalla \"Consulta Araldica del Regno d'Italia\", dopo la visita a Siena del re Umberto I di Savoia e della regina Margherita di Savoia, sua moglie.\nRapporti con le contrade.\nAlleanze.\nOggi le contrade aggregate al Nicchio sono il Bruco, l'Onda (dal 1690) e la Tartuca (dal 1933).\nIl Nicchio ha comunque avuto altre contrade aggregate nel tempo. Ad esempio l'Oca dal 1777 al 1934 ed il Valdimontone dal 1905 al 1952. \u00c8 particolare il fatto che ogni alleanza sciolta sia scaturita in seguito una rivalit\u00e0 accesa.\nLa Contrada ha fatto parte (negli anni trenta del XX secolo) della pi\u00f9 salda alleanza mai creatasi tra le contrade di Siena, il cosiddetto T.O.N.O., composto da Tartuca, Oca, appunto il Nicchio e l'Onda.\nL'alleanza nacque ancora in \"fase embrionale\" nel 1928 e gi\u00e0 quell'anno conquist\u00f2 i primi grandi successi. Infatti furono corsi tre palii (uno dei quali straordinario corso a settembre) che videro vincitrici tre contrade coinvolte nel patto (a luglio vinse l'Oca, ad agosto il Nicchio e a settembre l'Onda). L'attesa della Tartuca fu comunque breve, perch\u00e9 vinse nell'agosto del 1930, mentre a luglio dello stesso anno ad uscire nuovamente vittoriosa fu l'Onda.\nLa scia dei successi del T.O.N.O. continu\u00f2 con le vittorie del 1931 (Oca ad agosto), del 1932 (Onda a luglio e Nicchio ad agosto) e del 1933 con il \"cappotto\" (vittoria sia a luglio che ad agosto) della Tartuca.\nDa notare \u00e8 il fatto che nel 1932 il Nicchio fu la prima contrada a pubblicare un \"Numero unico\", ovvero una pubblicazione cartacea contenente foto, testi, descrizioni della corsa vinta e sfott\u00f2 destinati alle consorelle che hanno perso il Palio. Questa usanza \u00e8 stata continuata poi da tutte le altre contrade ed \u00e8 arrivata fino ad oggi. Nello stesso periodo \u00e8 stato coniato anche il motto del T.O.N.O. \"Con l'amicizia ogni ostacolo si rimove\", che al tempo fu molto usato dalle contrade che ne facevano parte.\nTuttavia il patto del T.O.N.O. non fu eterno. Infatti l'amicizia si spezz\u00f2 nell'agosto del 1934 dopo i seguenti fatti.\nIl palio di agosto si present\u00f2 molto problematico gi\u00e0 dopo la tratta perch\u00e9 i due cavalli migliori, Folco e Ruello, furono scartati, e divent\u00f2 cos\u00ec difficile per il T.O.N.O. prendere in mano la situazione. Allora l'alleanza decise per la vittoria dell'Oca, con Wally, un cavallo al suo quinto palio. Tuttavia le prove evidenziarono la potenza di Lampo, cavallo del Nicchio, finora sconosciuto. \"Pietrino\", fantino della contrada dei Pispini, rifer\u00ec quindi alla dirigenza che il Palio si poteva tranquillamente vincere.\nLa corsa fu drammatica: il Nicchio, rallentato in partenza, recuperava terreno con la potenza di Lampo e alla prima curva era gi\u00e0 in prima posizione. All'inizio del secondo giro \"Pietrino\" fece passare l'Oca, ma a San Martino prese nuovamente la testa della corsa. Il Palio sembrava del Nicchio, ma \"Pietrino\" decise di fare onore all'accordo con l'Oca e fece trovare a quest'ultima un ampissimo varco all'ultima curva che permise a \"Fontebranda\" di vincere il Palio. La reazione del popolo nicchiaiolo fu molto accesa e la dirigenza venne pesantemente contestata. Il Nicchio decise cos\u00ec di rompere l'alleanza con l'Oca e da qui part\u00ec una sentita rivalit\u00e0. Il T.O.N.O. si sfald\u00f2 e perse potere.\nIn seguito allo scioglimento dell'alleanza, le contrade che ne avevano fatto parte furono coinvolte in una vera e propria crisi di vittorie. Infatti il Nicchio vinse nuovamente solo dopo tredici anni, l'Oca dopo quattordici e la Tartuca e l'Onda dopo diciotto.\nLa rivalit\u00e0 con l'Oca.\nLa fine dell'alleanza tra Oca e Nicchio, avvenuta nel 1934, fu l'inizio di un'accesa rivalit\u00e0, sentita da entrambe le contrade. Nel 1947 il Nicchio torn\u00f2 al trionfo dopo la rottura del T.O.N.O. con Giuseppe Gentili detto \"Ciancone\" e gli ocaioli interruppero un'altra alleanza secolare con il Drago, che non aveva ostacolato la corsa del Nicchio.\nNegli anni cinquanta arriv\u00f2 il \"fantino nicchiaiolo\", Vittorino, che con il suo tris di vittorie per i Pispini mise a dura prova l'Oca. Intanto i rapporti con il Montone si erano preoccupantemente guastati, ma la rivalit\u00e0 continu\u00f2 ad esistere.\nNel 1963 l'Oca ostacol\u00f2 il Nicchio, grande favorito, al canape; ma nel 1967 il Nicchio fece altrettanto verso l'Oca, con Andrea Degortes detto \"Aceto\", che ricevette molte nerbate da Donato Tamburelli detto \"Rondone\", nel Nicchio.\nIntanto il tempo passava e l'inimicizia andava affievolendosi. Nel 1969 vinsero entrambe le contrade e per di pi\u00f9 con lo stesso cavallo (Topolone, che all'epoca si chiamava ancora Dragone), ma non era pi\u00f9 la stessa cosa, nell'Oca e nel Nicchio le nuove generazioni non si sentivano avversarie e quindi la rivalit\u00e0 si estinse.\nDopo il 1969 infatti le due contrade non si ostacolarono pi\u00f9, perch\u00e9 il Nicchio era ormai a tutti gli effetti coinvolto nell'accesa rivalit\u00e0 con il Montone, che anno dopo anno si inaspriva sempre di pi\u00f9, mentre l'Oca tornava a concentrarsi sulla sua avversaria storica, la Torre. Negli anni ottanta, l'allora fantino di contrada del Nicchio, Massimo Coghe detto \"Massimino\", mont\u00f2 nell'Oca.\nNel 1984 ancora una volta vinsero entrambi i rioni, ma si resero reciprocamente omaggio.\nAnche nel 1998 le contrade vinsero nello stesso anno.\nNel 2007 si verific\u00f2 un caso veramente unico nel suo genere. Il palio del 2 luglio fu totalmente dominato dall'Oca, che montava il fantino \"Titt\u00eca\", molto legato nella prima parte della sua carriera al Nicchio, mentre il rione nicchiaiolo montava \"Brio\". All'ultimo Casato il Nicchio, in grande rimonta, si port\u00f2 all'esterno dell'Oca e, arrivando le due contrade praticamente affiancate al bandierino, fu difficile sul momento stabilire chi avesse effettivamente vinto. Ci furono secondi di incertezza, ma fu esposta la bandiera del Nicchio a Palazzo Pubblico. Dopo sette minuti di confusione, durante i quali entrambi i popoli reclamavano il drappellone, la trifora si apr\u00ec nuovamente e, fatto senza precedenti, la bandiera della vincitrice fu sostituita: venne tolta quella del Nicchio ed esposta quella dell'Oca. I contradaioli del Nicchio furono costretti a consegnare il drappellone agli ocaioli e non si verificarono scontri tra le due contrade..\nLa rivalit\u00e0 con il Montone.\nL'attuale unica rivale del Nicchio \u00e8 il Valdimontone (pi\u00f9 comunemente chiamata Montone).\nNel corso dei secoli i rapporti tra le due contrade sono stati molto altalenanti, probabilmente anche per questioni di territorio. I primi litigi sembrano addirittura essere iniziati alla fine del Seicento. Il Montone vinse un Palio con un fantino \"preso in prestito\" dal Nicchio, che aveva chiesto in dono il drappellone nel caso in cui il Montone avesse vinto. I problemi sorsero quando il Montone si rifiut\u00f2 di rispettare il patto. Da quell'episodio tra le contrade non \u00e8 mai corso buon sangue. Nonostante ci\u00f2 le due consorelle si riappacificarono nel 1685, stringendo un'alleanza. Ma ancora una volta vennero a galla dei rancori da entrambe le parti e i rapporti si complicarono. Un nuovo accordo sembr\u00f2 essersi trovato nel 1786, quando un dirigente montonaiolo inaugur\u00f2 la sua villa a \"Ponte di Romana\" (che diventer\u00e0 luogo di futuri pareggiamenti di conti tra le due contrade) e furono invitati anche i nicchiaioli, che festeggiarono e sbandierarono con quelli del Montone. Di l\u00ec a poco, per il palio di Provenzano del 1791, per\u00f2, il Montone cerc\u00f2 di ostacolare il Nicchio, che riusc\u00ec comunque a vincere. Il Nicchio restitu\u00ec il favore alla contrada dei Servi nel Palio di agosto del 1800 usando ogni mezzo per ostacolare il Montone. Di quest'ultimo episodio \u00e8 rimasta nella storia infatti la zuffa che si scaten\u00f2 al canape tra i due fantini, che obbligarono i soldati ad intervenire ed arrestarli. Seguirono momenti di calma nei quali le contrade si scambiarono anche gli stessi fantini.\nNel 1844 vinsero sia il Nicchio che il Montone, rispettivamente a luglio e ad agosto. Nonostante questo periodo di neutralit\u00e0 i rioni tornarono allo scontro nel 1858. Ancora una volta il Nicchio imped\u00ec la vittoria del Montone, favorito. Negli anni seguenti nel Nicchio arriv\u00f2 il grande fantino Mario Bernini detto \"Bachicche\". \"Bachicche\" corse in totale 13 palii nel Nicchio vincendone tre, ma corse anche per il Montone. La prima vittoria che il \"Bachicche\" port\u00f2 nei Pispini avvenne dopo una raffica di nerbate con il Montone e le due contrade finirono per arrivare uno di poco dietro l'altro, ma la vittoria fu del Nicchio. Ci\u00f2 costrinse il Montone a prendere un altro grande fantino, \"Leggerino\", che vincer\u00e0 2 palii su undici con il giubbetto montonaiolo. In seguito ci fu qualche altra sporadica scaramuccia, ma i rapporti si normalizzarono di nuovo.\nArriv\u00f2 il 1900 e Nicchio e Montone non vincevano da una ventina di anni ognuno. Il Nicchio centr\u00f2 due vittorie in due anni: nel 1900 e nel 1901, mentre il Montone vinse nel 1902 con \"Picino\".\nNel 1905 venne ufficializzata una nuova alleanza tra le due contrade, che si contesero il palio nel 1910 (vinse il Montone), ma questo non lasci\u00f2 grandi conseguenze e i due rioni rimasero in amicizia, \"scambiandosi\" i fantini. Gli anni venti furono molto fruttuosi per entrambe le contrade. Il Nicchio vinse quattro volte: nel 1920, 1924, 1927 e 1928, mentre il Montone centr\u00f2 tre successi: 1922, 1925 e 1927 (quarta ed ultima vittoria di \"Picino\" per il Montone).\nNel 1929 si rinnovarono contestazioni per la mancata vittoria del Montone, che aveva montato Canapino I, vincitore l'anno prima nel Nicchio. Questa occasione sprecata non and\u00f2 gi\u00f9 ai montonaioli. Un gruppo di questi si riun\u00ec infatti in assemblea. La dirigenza montonaiola riusc\u00ec ad acquietare questi venti di discordia, ma era palese che gli antichi rancori non se ne erano mai andati.\nNel 1931 il Nicchio fece esordire Tripoli Torrini detto \"Tripolino\", che convinse tutti del suo talento. Per agosto il Nicchio ricevette numerose richieste per il fantino, e perci\u00f2 anche quella del Montone. Pare che il capitano nicchiaiolo si oppose al passaggio di \"Tripolino\" al Montone, per cui egli corse nella Civetta. Tanto bast\u00f2 per aggiungere nuovo veleno al rapporto Nicchio-Montone (Nicchio che ormai faceva parte del T.O.N.O.).\nAlla rottura del T.O.N.O. il Nicchio cominci\u00f2 un'accesa rivalit\u00e0 con l'Oca e i contrasti con il Montone furono momentaneamente lasciati da parte. Tuttavia un nuovo brutto episodio si consum\u00f2 durante le prove del palio di luglio del 1945, quando un nicchiaiolo aggred\u00ec il fantino del Montone con una chiave inglese, dopo che durante la prova c'era stato un contatto con la sua contrada. A questo seguirono le scuse del priore del Nicchio alla dirigenza montonaiola e il caso fu dimenticato.\nNel 1946 il Montone vinse ed il Nicchio rese omaggio alla vittoria (poi il Montone fece lo stesso per la vittoria nicchiaiola dell'anno seguente).\nMa ecco arrivare un anno decisivo: il 1952. Dopo alcuni scontri a \"Ponte di Romana\" poco prima del Palio d'agosto le dirigenze espressero il volere di ostacolarsi a vicenda durante l'imminente corsa. I fantini erano \"Il Terribile\" nel Montone e \"Ranco\" nel Nicchio. Ad accentuare la gravit\u00e0 della situazione c'era il fatto che anche tra i fantini correva odio puro. Arriv\u00f2 il tempo di correre: dopo la mossa il Nicchio scatt\u00f2 subito primo, ma poco dopo il Montone lo raggiunse e fu un susseguirsi di nerbate furiose da entrambe le parti. Al secondo casato il fantino del Nicchio cadde, lasciando il via libera al Montone. Tuttavia, quest'ultimo, in prima posizione fino all'ultima curva, fu beffato dall'Oca che sopraggiunse, vincendo. Al palio seguirono numerosi incidenti. Il \"Terribile\" fu malmenato ed al rientro in contrada molti nicchiaioli, spalleggiati da alcuni torraioli, invasero le strade del Valdimontone. L'ordine venne ristabilito a fatica e fu necessario l'intervento della polizia. La reazione dei nicchiaioli aveva due motivi: per prima cosa il Montone aveva impedito la vittoria della loro contrada; in secondo luogo il \"Terribile\" s'era fatto beffare proprio dall'Oca, la rivale del Nicchio fin dal 1934. La rottura ormai era sancita: il Priore del Montone, Cesare Roggi, qualche giorno dopo scrisse una dura lettera al suo collega del Nicchio senza ricevere risposta.\nIl 27 agosto l'assemblea del Montone decise all'unanimit\u00e0 di rompere ogni rapporto col Nicchio dando di fatto il via alla rivalit\u00e0.\nNel 1957 il Nicchio vinse il Palio con la cavalla \"Belfiore\" e Giorgio Terni. Il fato volle che \"Belfiore\" fosse di propriet\u00e0 del capitano del Montone, che fu beffato dal suo stesso cavallo. Tuttavia \"Belfiore\" vinse il Palio seguente, nel 1958 proprio nel Montone. Protagonista di quella vittoria fu Donato Tamburelli detto \"Rondone\", che corse sei palii in ciascuna delle due contrade, vincendo una volta per una contrada e una volta per l'altra.\nGli anni sessanta iniziarono con il predominio assoluto del Nicchio, che vinse, sempre con Giorgio Terni detto \"Vittorino\", altri due palii, quello del 16 agosto 1960 e il Palio straordinario del 5 giugno 1961, corso per il centesimo anniversario dell'Unit\u00e0 d'Italia, entrambi conquistati con la cavalla \"Uberta de Mores\". Nel 1969 arriv\u00f2 la vittoria di \"Rondone\", vincitore per il Montone nel 1958, ma ormai definitivamente staccato da questa contrada. Fu una vittoria, quella del 1969, conquistata battendo il grande \"Aceto\" (con il giubbetto del Montone), che seppur partito primo non gir\u00f2 alla seconda curva di San Martino.\nIntanto nei rapporti tra Nicchio e Oca si stava arrivando quasi all'estinguersi della rivalit\u00e0, anche se ancora gli anziani presenti nel 1934 pensavano l'avversaria come l'Oca, e non il Montone, molto pi\u00f9 considerato dai giovani.\nMentre gli anni sessanta furono molto proficui per il Nicchio, gli anni settanta lo furono per il Montone, che vinse due palii (1974 e 1977) animati da nuovi scontri..\nGli anni ottanta furono il decennio del \"botta e risposta\", se cos\u00ec si pu\u00f2 dire, tra il Nicchio ed il Montone. Infatti il Nicchio riport\u00f2 subito una vittoria, il 16 agosto 1981, con Adolfo Manzi detto \"Ercolino\" e lo sconosciuto e molto poco quotato \"Balente de Su Sassu\", che, stupendo tutti, vinse una carriera tutta di testa. Il Montone vinse il palio del 2 luglio 1982, con Giuseppe Pes detto \"Il Pesse\". Ma giunse anche la controffensiva del Nicchio che gi\u00e0 nel 1984 vinse ancora. Quest'anno segn\u00f2 definitivamente la sopraesposta estinzione della rivalit\u00e0 con l'Oca. La \"contrada dei Servi\" vinse due anni dopo. Per il palio straordinario corso il 13 settembre 1986 infatti, il Montone vinse il suo unico Palio, negli ultimi 39 anni, con l'avversaria in piazza. Il Nicchio torn\u00f2 immediatamente alla vittoria nel Palio del 2 luglio 1988, conquistata dal giovane Massimo Coghe detto \"Massimino\", che diventer\u00e0 negli anni seguenti un grande della Piazza.\nGli anni novanta si aprirono con una vittoria del Montone. Il giubbetto fu indossato da \"Cianchino\" (vincitore nel Nicchio 6 anni prima), che conquist\u00f2 una corsa molto rocambolesca e ricca di colpi di scena. Nel 1991 si verific\u00f2 un caso limite. Il Nicchio era \"di rincorsa\", mentre il Montone al primo posto al canape. Massimo Coghe, nel Nicchio, non si decise mai ad entrare, per la buona posizione dell'avversaria e per la confusione tra i canapi. Il palio fu cos\u00ec rinviato al giorno dopo per raggiunti limiti di oscurit\u00e0. Il resto degli anni novanta si conclusero con una vittoria del rione dei Pispini. Nel 1998 arriv\u00f2, infatti, per il Nicchio una nuova vittoria, conquistata con Dario Colag\u00e8 detto \"Il Bufera\" ed il cavallo \"Re Art\u00f9\".\nIl XXI secolo \u00e8 arrivato con squalifiche per entrambe le contrade. Nei primi dieci anni del Duemila le due avversarie non hanno riportato nessuna vittoria, sebbene abbiano avuto entrambe diverse occasioni, non andate a buon fine. Il Montone \u00e8 tornato al successo nel 2012 e, in quest'occasione, l'accesa rivalit\u00e0 si \u00e8 rinnovata.\nIn occasione del Palio del 2 luglio 2015, un nuovo episodio ha portato a momenti di forte tensione tra le due contrade. Il Nicchio si presenta al canape con una buona accoppiata, formata da Giovanni Atzeni detto \"Titt\u00eca\" con il cavallo \"Occol\u00e8\", mentre il Montone ingaggia Massimo Columbu detto \"Veleno II\". Dopo esser stato ostacolato per tutta la durata della mossa, il fantino del Nicchio verr\u00e0 disarcionato venendo afferrato dal giubbetto poco dopo la Fonte Gaia. Il Montone proseguir\u00e0 la corsa vinta poi dalla Torre, mentre il \"Titt\u00eca,\" rimasto incolume dalla caduta, verr\u00e0 preso in consegna e portato via dai suoi contradaioli. Subito dopo la fine della corsa si sono registrati diversi scontri tra i contradaioli inferociti del Nicchio e quelli del Montone, scontri e momenti di tensione che si sono protratti anche nel corso della sera e che hanno visto necessario l'intervento delle forze dell'ordine per sedare gli animi e controllare il confine tra le due contrade per evitare ulteriori scontri.\nNello stesso anno, il 17 agosto 2015 ( il palio verr\u00e0 rimandato dal 16 al 17 per pioggia), le tensioni si esacerbano nuovamente.\nAraldica.\nL'attuale stemma della contrada \u00e8 formato da una conchiglia coronata alla granducale circondata da due rametti di corallo, uniti da un pendaglio di tre nodi di savoia intervallati da due rose: una rossa ed una argentata. Il simbolo \u00e8 posto su uno sfondo blu. Lo stemma della contrada ha nel tempo subito diversi cambiamenti.\nNel 1546 \"Cecchino Cartaio\" ci d\u00e0 notizia che il Nicchio arriv\u00f2 in Piazza per le feste in onore della Madonna Assunta con monturati in livrea rossa. La comparsa era guidata da Claudio di Ser Domenico, che il Cartaio descrive \"vestito cremisi con raccami d'oro' suoi staffieri assai ornati\". Gli 88 figuranti che accompagnavano il corteo erano vestiti di turchese con fasce rosse, mentre l'alfiere portainsegna era tutto vestito di rosso con trine d'oro e portava un'insegna rossa. Solitamente nell'insegna rossa era inserita una conchiglia \"capesanta\" (o \"di San Giacomo\"), formando cos\u00ec un chiaro riferimento al pellegrinaggio del santuario spagnolo di Santiago di Compostela.\nLa bandiera fu mantenuta, immutata, per quasi tutto il secolo successivo, ma fu sostituita nel 1694. La nuova insegna era totalmente blu. Non \u00e8 chiaro il motivo di questo cambiamento cromatico, probabilmente per distinguersi da altre contrade il cui colore dominante era il rosso. La bandiera completamente blu non fu utilizzata per molto tempo, infatti dopo soli sette anni la contrada cambi\u00f2 nuovamente insegna.\nNel 1702 l'insegna della contrada fu nuovamente modificata. Il Nicchio inalber\u00f2 una bandiera blu e rossa in parti uguali, unendo i colori che la avevano contraddistinta nei secoli passati.\nAnche questo vessillo dur\u00f2 poco. Nel 1717 infatti il rosso fu nuovamente abbandonato e si aggiunse ufficialmente per la prima volta la conchiglia al centro della bandiera (sebbene il simbolo fosse gi\u00e0 stato adottato, come detto, dal Cinquecento). Il risultato fu un'insegna totalmente blu con una conchiglia concava (vista dall'interno) al naturale. Mancavano quindi ancora i coralli ed i simboli sabaudi. Intanto gi\u00e0 da molti anni il Nicchio rappresentava la sua conchiglia sormontata dalla corona granducale, simbolo della sua nobilt\u00e0.\nSempre nel XVIII secolo la bandiera venne modificata ed apparse nella formula odierna: la conchiglia coronata, con il corallo, i nodi di savoia e le rose. Inoltre si aggiunsero anche gli \"arabeschi\" rossi e gialli. I nodi di savoia e le rose furono introdotte grazie alla concessione della casa reale di Savoia, che permise a tutte le contrade di inserire riferimenti sabaudi all'interno dei loro emblemi. Gli arabeschi erano rossi (come il colore adottato in antichit\u00e0) e gialli (come i ricami che avevano abbellito le monture per tutta la storia della contrada).\nNelle bandiere del Nicchio comparivano (e compaiono tuttora) molto spesso delle stelle. Per alcuni questo \u00e8 da attribuire all'incorporazione del territorio di una piccola ed antichissima contrada della \"Stella\". Alcuni documenti sembrano parlare infatti di una contrada di \"Nicchio e Stella\". Questo fatto non \u00e8 totalmente da escludere in quanto in tempi antichissimi erano considerate contrade anche solo dei frammenti di vie o addirittura delle famiglie importanti, perci\u00f2 ne esistevano moltissime, che adottavano lo stemma della famiglia che le rappresentava. Nel Trecento esistevano ben 206 frammenti urbani chiamati \"contrade\", come riportato nella \"Tavola delle Possessioni\" dell'epoca\nIl simbolo.\nPer molte contrade non \u00e8 ancora chiaro il perch\u00e9 abbiano adottato i loro simboli. Tuttavia esistono diverse ipotesi molto spesso discordanti. Nel caso del Nicchio le opinioni sono diverse e contrastanti.\nAlcuni sostengono che il simbolo sia stato adottato in quanto nel territorio fuori \"Porta Pispini\" e la \"Porta di Busseto\" (che non esiste pi\u00f9) affioravano in superficie numerose nicchie, rimaste sotterrate dopo il ritiro del mare che molto anticamente ricopriva l'area senese.\nAltra ipotesi \u00e8 quella che gli abitanti della contrada abbiano preso spunto dalla conformazione naturale del territorio circostante. Infatti la valle che si estende dalla parte nord-est territorio del Nicchio fino alla \"Basilica di San Francesco\" \u00e8 molto simile ad una conchiglia.\nL'ipotesi pi\u00f9 interessante dice che i nicchiaioli vedessero frequentemente passare i pellegrini che venivano da sud per arrivare fino al Duomo e poi proseguire il loro viaggio per la Via Francigena (che passava dal cuore della citt\u00e0), dirigendosi verso Santiago di Compostela. Ora, per tradizione i pellegrini di Santiago di Compostela portavano con s\u00e9 le conchiglie capesante, simbolo di San Giacomo. Ad accreditare quest'ipotesi c'\u00e8 il fatto che una piccola capasanta si trova scolpita sulla \"Cappella di San Giacomo\" all'interno della Chiesa di Santo Spirito, nel territorio nicchiaiolo. Nella chiesa si trova anche un affresco dedicato al santo.\nL'unico fatto sicuro rimane quello che il Nicchio si sia sempre presentato alle pubbliche feste con il simbolo di una conchiglia e lo ha mantenuto fino ad oggi.\nLa conchiglia \u00e8 tradizionalmente legata alla rinascita, alla spiritualit\u00e0 ed al sesso femminile. \u00c8 infatti il simbolo della dea Venere, che proprio da una conchiglia nasce. La conchiglia \u00e8 anche un simbolo di fortuna, prosperit\u00e0 e spesso collegata alle fasi lunari ed alle maree, o al mondo dei defunti, proprio per questo suo significato spirituale (adottato anche dal Cristianesimo), \u00e8 enigmatico e talvolta mistico.\nVittorie.\nAl Nicchio sono riconosciute ufficialmente 42 vittorie dal Comune di Siena, l'ultima delle quali ottenuta il 16 agosto 1998 con il fantino Dario Colag\u00e8 detto \"Il Bufera\" sul cavallo \"Re Art\u00f9\". Le vittorie che la Contrada si attribuisce sono invece 47, poich\u00e9 considera valide quattro vittorie ottenute nel corso del Seicento ed una nell'Ottocento, considerate non ufficiali dal comune.\nSeicento.\nLa prima vittoria che il Nicchio si attribuisce \u00e8 quella del 2 luglio 1658, non considerata ufficiale dal comune ed assegnata ufficialmente all'Oca, che pare arriv\u00f2 seconda.\nAltra vittoria nicchiaiola non riconosciuta dal comune \u00e8 quella del 2 luglio 1660, che il Nicchio si attribuisce in quanto una delibera del 4 luglio di quell'anno sostiene che il drappellone fosse in possesso della compagnia di Santo Stefano che ospitava il Nicchio nelle sue stanze Anche il palio del 2 luglio 1662 riporta una situazione analoga a quella del 1660.\nNel 1665 il Nicchio si attribuisce un'altra vittoria riportata alla presenza di Mario Chigi, fratello del papa Alessandro VII, ma non si sa niente riguardo allo svolgimento della corsa, svoltasi il 31 maggio. Questo palio \u00e8 oggetto di cronache contrastanti e molta confusione tra gli storici del Palio.\nLa prima vittoria riconosciuta dal comune alla contrada \u00e8 quella del 2 luglio 1666, conquistata dal fantino \"Bacchino\". Le cronache riportano che quell'anno il Nicchio vinse anche il premio per la \"bella comparsa\" (oggi masgalano).\nLa contrada riport\u00f2 altre vittorie nel corso del Seicento: nel 1676, nel 1677, nel 1680 e nel 1683. La contrada si attribuisce anche una vittoria nel 1667, non riconosciuta dal comune, che presenta un altro caso analogo a quelli degli anni 1658, 1660, 1662 e 1665, di cui si \u00e8 parlato prima.\nSettecento.\nLa prima vittoria settecentesca del Nicchio arriva nel 1731 con il fantino \"Pettinaio\". Questo palio \u00e8 descritto nelle cronache cittadine come \"molto garoso\", ovvero molto movimentato e ricco di colpi di scena, ma non \u00e8 specificato altro. Il Nicchio dovette in seguito aspettare solo tre anni per una nuova vittoria, arrivata il 2 luglio 1734 e conquistata dal fantino Antonio Mazzini. Le cronache descrivono una \"mossa brutta e corsa peggio\", ma ancora una volta non si hanno specificazioni.\nIl Nicchio vinse anche nel 1748 e nel 1749.\nNel 1775 la contrada ottenne la vittoria grazie a Bernardino Poggi detto \"Romeo\", un ragazzo di 14 anni, che aveva un pessimo cavallo e usc\u00ec vittorioso sorprendendo tutti\nNel 1777 la contrada conquist\u00f2 il Palio del 16 agosto alla presenza del Granduca Pietro Leopoldo e sua moglie Maria Luisa di Spagna. Il 16 agosto 1780 ed il 16 agosto 1782 la contrada vinse entrambe le volte col fantino Luigi Sucini detto \"Nacche\".\nIl secolo si concluse con le vittorie del 1791 e del 1799 (durante la dominazione francese a Siena).\nAlla fine del Settecento le vittorie ufficiali erano 15, quelle che la Contrada si attribuiva erano 19.\nOttocento.\nIl XIX secolo non part\u00ec bene per il Nicchio, che riusc\u00ec a vincere per la prima volta solo nel 1826. Tuttavia nel 1834 arriv\u00f2 il \"cappotto\", realizzato dal fantino Giovanni Brandani detto \"Pipistrello\", che durante il palio di agosto lasci\u00f2 il proprio cavallo \"scosso\".\nNel 1841 la contrada riusc\u00ec a vincere il palio di agosto, corso da tutte e 17 le contrade cittadine. Nello stesso decennio il Nicchio vinse altri due palii, nel 1844 e nel 1847. La vittoria del 1844 fu conquistata con Pietro Tarquini detto \"Bicchierino\", fantino appena quattordicenne. La carriera del 1847, invece, fu caratterizzata dal fatto che il numero degli spettatori ad assistere il Palio fu insolitamente esiguo. Infatti per via delle rivolte e dei disordini che si erano verificati in tutta Italia, molti si erano allontanati dalla citt\u00e0, mentre coloro che solitamente venivano da fuori non si recarono a Siena, per cui a questo Palio presenziarono pi\u00f9 soldati che spettatori.\nLa contrada vinse ancora nel 1854 e nel 1867, la prima delle tre vittorie di \"Bachicche\" per il Nicchio.\nIl fantino si ripet\u00e9 ancora nel 1871 e nel 1878, mentre nel 1875 la contrada trionf\u00f2 con Angelo Romualdi detto \"Girocche\".\nNel 1894 il Nicchio vinse un palio non ufficiale corso \"alla romana\".\nAlla fine dell'Ottocento le vittorie ufficiali erano 26, quelle che la Contrada si attribuiva erano 32.\nNovecento.\nAppena arrivato il Novecento il Nicchio riport\u00f2 immediatamente due vittorie: 9 settembre 1900 (ultimo palio del XIX secolo) e 2 luglio 1901 (primo palio del XX secolo). Il primo, che si sarebbe dovuto correre come di tradizione il 16 agosto, fu inusualmente posticipato al 9 settembre per la morte del re Umberto I di Savoia e fu vinto dalla contrada con il fantino Angelo Volpi detto \"Bellino\". Il secondo invece fu animato da numerose polemiche per il comportamento del fantino della Chiocciola, Emilio Lazzeri detto \"Fiammifero\", (il quale verr\u00e0 successivamente messo in carcere e squalificato a vita dal Palio di Siena), che cadde in modo palesemente volontario per lasciar passare le contrade alle sue spalle. Da questo trasse vantaggio il fantino del Nicchio Domenico Fradiacono detto \"Scansino\", che, prendendo la prima posizione, la mantenne fino al termine della corsa.\nDopo le due vittorie d'inizio secolo inizi\u00f2 un periodo di digiuno per il Nicchio, che dovette attendere ben 19 anni prima di riuscire a tornare alla vittoria (considerando per\u00f2 anche che il Palio fu sospeso dal 1915 al 1918 per via della prima guerra mondiale). Autori del trionfo del 2 luglio 1920 furono Arturo Bocci detto \"Rancani\" e la cavalla \"Scodata\".\nGli anni venti, apertisi nel migliore dei modi, furono un periodo intensamente ricco di vittorie per la contrada. Infatti fu ancora vittoria il 2 luglio 1924 grazie ad Ottorino Luschi detto \"Cispa\" e \"Fanfara\".\nGi\u00e0 nel 1927 la contrada riusc\u00ec a ripetersi con il giovane fantino esordiente Umberto Baldini detto \"Bovino\" e la cavalla \"Giacca\".\nAncora una volta la vittoria baci\u00f2 il Nicchio appena un anno dopo, il 16 agosto 1928, con il fantino Enrico Viti detto \"Canapino I\" e la cavalla \"Margiacchina\". Questo palio pass\u00f2 alla storia, oltre che per essere stato una prima prova dell'alleanza di cui il Nicchio fece parte in seguito (il T.O.N.O.), anche perch\u00e9 viene ancora ricordato come uno dei pi\u00f9 ricchi di colpi di scena. Il Nicchio, partito in ultima posizione, recuperando progressivamente, gir\u00f2 primo giusto all'ultima curva, beffando Torre e Bruco (che ne volevano impedire la vittoria), proprio negli ultimi metri.\nSulla scia dei trionfi il Nicchio divenne un cofondatore della fortunata (ma breve) alleanza del T.O.N.O. (Tartuca, Oca, Nicchio e Onda), con la collaborazione della quale riusc\u00ec a vincere nuovamente dopo appena 4 quattro anni il 16 agosto 1932, con il cavallo \"Ruello\" ed il fantino Tripoli Torrini detto \"Tripolino\". A questo palio e alla rottura del T.O.N.O. (avvenuta due anni dopo, nel 1934) segu\u00ec la sospensione della festa a causa della seconda guerra mondiale.\nNell'immediato dopoguerra il Nicchio vinse gi\u00e0 dopo due anni dalla ripresa, il 2 luglio 1947. La vittoria fu opera del fantino Giuseppe Gentili detto \"Ciancone\" e della cavalla \"Salom\u00e8\". In questo palio si vide per la prima volta nella storia una donna capitano di contrada, appunto il Nicchio, che usc\u00ec vittorioso.\nAlla vittoria del 1947 segu\u00ec un digiuno di dieci anni, interrotto il 16 agosto 1957 da Giorgio Terni detto \"Vittorino\" (che nel Nicchio vincer\u00e0 tre volte) e \"Belfiore\". Per la prima volta nel Palio moderno una donna corre il palio da fantina. Fu infatti Rosanna Bonelli detta \"Rompicollo\" (montata dall'Aquila) a seguire le orme di Virginia Tacci, fanciulla senese che nel 1581 corse per il Drago. La carriera fu subito dominata dal Nicchio, mentre la fantina \"Rompicollo\" fu penalizzata alla mossa, ma riusc\u00ec in una grande rimonta. La sua corsa fin\u00ec poi al secondo giro con una rovinosa caduta provocata dalla Lupa, mentre il Nicchio and\u00f2 a vincere.\nTre anni dopo il Nicchio ebbe ancora di che festeggiare, con l'arrivo della vittoria del 16 agosto 1960, ottenuta ancora da Giorgio Terni detto \"Vittorino\" e \"Uberta de Mores\". Dopo una vigilia incertissima la corsa fu inizialmente comandata dal Leocorno, superato poi al secondo giro dal Nicchio che, pi\u00f9 volte attaccato dalle altre contrade, rimase in prima posizione fino alla fine, riuscendo cos\u00ec ad arrivare alla vittoria.\nSubito l'anno successivo la contrada si ritrov\u00f2 ancora vittoriosa, con la stessa accoppiata (\"Vittorino\" - \"Uberta de Mores\") vittoriosa nel 1960. Il palio in questione \u00e8 lo \"straordinario\" del 5 giugno 1961, dedicato ai cento anni dell'Unit\u00e0 d'Italia. La corsa, che si sarebbe dovuta effettuare il 4 giugno, fu rinviata al giorno successivo a causa della pioggia che rese impraticabile la pista. \"La mossa\" fu abbastanza complessa, ma data partenza, il Nicchio scatt\u00f2 subito in testa alla carriera e vinse. La cena della vittoria fu organizzata il 15 agosto, giorno prima del Palio di agosto, al quale il Nicchio non avrebbe partecipato. Questo fatto rese impossibile la presenza sia del fantino Giorgio Terni che della cavalla vittoriosa, impegnati nelle rispettive contrade di agosto (\"Vittorino\", che avrebbe vinto appunto il palio ormai prossimo, nella Torre ed \"Uberta\" nella Tartuca).\nOtto anni dopo la Contrada del Nicchio assapor\u00f2 un nuovo trionfo. Furono Donato Tamburelli detto \"Rondone\" e \"Dragone\" (cavallo dai molti nomi, chiamato anche \"Eucalipto\", \"Ettore\" e meglio conosciuto come \"Topolone\") a vincere il palio del 16 agosto 1969. La corsa vide una buona partenza di diverse contrade, tra cui il Montone che montava Andrea Degortes detto \"Aceto\". Il Montone riusc\u00ec a prendere la prima posizione prima del secondo giro e la mantenne fino alla curva di San Martino, dove il cavallo \"Ercole\" non curv\u00f2, lasciando il via libera al Nicchio.\nDopo il 1969 il Nicchio, ormai abituato a vincere entro lassi di tempo molto brevi, dovette aspettare dodici anni. Tuttavia la vittoria arriv\u00f2 il 16 agosto del 1981. Questa fu una vittoria atipica rispetto alle altre conquistate dalla contrada. In questa occasione il Nicchio fu estratto per correre, cosa che non succedeva dal 1970 (ben undici anni prima), e gli fu assegnato un cavallo, \"Balente de Su Sassu\", che come gi\u00e0 spiegato in precedenza era completamente sconosciuto e ritenuto non molto adeguato ad affrontare la corsa, mentre la contrada aveva sempre vinto con i migliori \"barberi\" disponibili. Il gruppo dei cavalli scelti per la corsa era abbastanza mediocre e nessuno di essi aveva mai vinto un palio. Nonostante le basse aspettative del popolo del Nicchio, il cavallo, durante i quattro giorni della festa, and\u00f2 sempre migliorando, fino a che il 16 agosto, montato da Adolfo Manzi detto \"Ercolino\", colse la vittoria.\nNonostante la lunga attesa, il palio del 1981 apr\u00ec un nuovo periodo favorevole per la contrada, che vinse gi\u00e0 nel 1984 con Salvatore Ladu detto \"Cianchino\" ed il cavallo \"Orion\". Ancora una volta nessuno dei cavalli partecipanti aveva mai vinto. Nel Nicchio venne confermato il fantino Salvatore Ladu solo dopo la prova generale. Il fantino, che sembrava ingaggiato dal Bruco, venne sostituito da \"Aceto\". Alla partenza balzarono prime Nicchio e Bruco, che prese subito la testa. Al secondo giro pass\u00f2 primo il Nicchio, che mantenne la posizione fino alla fine della corsa.\nIl Nicchio vinse ancora il 2 luglio 1988 con Massimo Coghe detto \"Massimino\" ed il cavallo \"Benito III\", grande favorito. Furono molto intensi i cambi di fantini durante le prove e la \"mossa\" del palio fu laboriosa. Part\u00ec in testa l'Onda, con alle spalle Nicchio ed Oca. All'inizio del secondo giro il Nicchio pass\u00f2 primo andando poi a vincere.\nDopo i fortunati anni ottanta servirono altri dieci anni di attesa per una nuova vittoria, arrivata il 16 agosto 1998. Vinsero il fantino Dario Colag\u00e8 detto \"Il Bufera\" ed il cavallo \"Re Art\u00f9\". La corsa fu molto combattuta. Inizialmente part\u00ec prima la Pantera, che per\u00f2 cadde al secondo Casato. Cominci\u00f2 un duello tra Aquila e Nicchio. Quest'ultimo prese la testa all'ultima curva di San Martino e, senza lasciare spazio agli inseguitori, giunse primo.\nNel corso del Novecento il Nicchio ha vinto quindici palii, portando a 42 il numero totale delle vittorie ufficiali, mentre la contrada se ne attribuisce 47.\nDuemila.\nDal 2000 ad oggi, la Contrada del Nicchio non ha ancora vinto nessun palio."}
{"id": "72836", "revid": "618763", "url": "https://it.wikipedia.org/wiki?curid=72836", "title": "Clitennestra (Pizzetti)", "text": "Clitennestra \u00e8 l'ultima opera (definita \"tragedia musicale\") composta da Ildebrando Pizzetti, su libretto proprio tratto da Eschilo e Sofocle. Fu rappresentata per la prima volta al Teatro alla Scala di Milano il 1\u00ba marzo 1965 diretta da Gianandrea Gavazzeni, con Clara Petrella nel ruolo della protagonista.\nLa pi\u00f9 significativa differenza tra l'opera e le tragedie a cui \u00e8 ispirata \u00e8 nel finale: nel lavoro di Pizzetti Oreste, come scrisse lo stesso musicista in una lettera, dopo avere compiuto il matricidio si reca volontariamente in esilio, per \u00abcercare in se stesso, attraverso la propria vita tormentosa, una valida ragione alla redenzione, considerando giusta una disperata e inesorabile condanna\u00bb.. Andrea Della Corte trov\u00f2 questo finale la parte meno convincente dell'opera, caratterizzata come in altri lavori pizzettiani da \u00abdeclamazione recitativa, vigilata ed espressiva, del testo, ed espressiva concomitanza armonistica, timbrica e ritmica\u00bb. Importante il ruolo dei cori, che sottolineano i vari momenti della vicenda con coralit\u00e0 \u00abcupa, lenta, triste o veemente, invocante, sussultante\u00bb. La premi\u00e8re ebbe vivo successo, con chiamate agli artisti e al compositore al termine di entrambi gli atti.\nInterpreti della prima rappresentazione.\nDirettore: Gianandrea Gavazzeni.&lt;br&gt;\nScenografo: Attilio Colonnello.&lt;br&gt;\nRegista: Margherita Wallmann.\nTrama.\nAl ritorno dalla guerra di Troia Agamennone viene ucciso dalla moglie Clitennestra, che sostiene di averlo voluto punire per avere sacrificato la loro figlia Ifigenia, ma in realt\u00e0 ha voluto liberarsi di lui per poter vivere con l'amante Egisto.\nSette anni dopo Clitennestra viene a sua volta uccisa dal proprio figlio Oreste, che era stato allontanato da bambino e torna in incognito (portando la falsa notizia della propria morte) per vendicare il padre. Oreste, con l'aiuto della sorella Elettra, uccide Clitennestra ed Egisto, poi si autoesilia per punirsi del crimine commesso, abbandonando Elettra disperata."}
{"id": "72840", "revid": "1318658", "url": "https://it.wikipedia.org/wiki?curid=72840", "title": "Indaco", "text": "Lindaco \u00e8 una sostanza colorante (un pigmento per l'esattezza) di origine vegetale, gi\u00e0 noto in Asia 4000 anni fa: il suo nome deriva infatti dall'India, che ne era il principale produttore.\nComposizione chimica.\nCon lo stesso nome viene identificata anche la sua molecola, derivata dall'indolo, il cui nome IUPAC \u00e8 2-(1,3-diidro-3-osso-2H-indol-2-ilidene)-1,2-diidro-3H-indol-3-one.\nNella tabella del COLOR INDEX \u00e8 il numero 73000 e rappresenta il capostipite della famiglia dei coloranti indigoidi.\nL'indaco \u00e8 un composto molto particolare in quanto appartiene alla categoria dei \"coloranti al tino\", ovvero sostanze normalmente insolubili che devono essere trasformate in forme solubili (detta \"leuco\") per permetterne un uso tintorio (qui sotto le reazioni redox tra indaco e leucoindaco).\nL'indaco \u00e8 particolare perch\u00e9, a differenza degli altri coloranti che con il tempo ingrigiscono, tende invece a mantenere la colorazione azzurro brillante, motivo per il quale fu usato come colorante dei blue-jeans.\nProduzione.\nL'indaco storicamente si ricavava dalla fermentazione delle foglie di \"Indigofera tinctoria\" e anche dal guado (\"Isatis tinctoria\") in grandi vasche o tini (da cui il nome) contenenti soluzioni riducenti alcaline, (anticamente si usava urina di cavallo, attualmente ammoniaca o idrossido di calcio o anche idrossido di sodio).\nIl liquido giallo-verde che si ottiene da questa prima fase viene fatto ossidare all'aria in ampie vasche, nelle quali viene costantemente agitato. Man mano che progredisce l'ossidazione, il colore della soluzione vira gradualmente fino a diventare un viola-bluastro caratteristico, il color indaco. Il deposito melmoso che si \u00e8 formato viene quindi raccolto e riscaldato per bloccarne la fermentazione. Una volta asciugato, viene messo in commercio in forma di pani.\nIn epoca moderna per questo composto sono state studiate pi\u00f9 sintesi industriali, la prima delle quali fu la sintesi di Adolf von Baeyer, la quale usava come precursore l'acido o-nitrocinnamico, sviluppata nel 1880, dopo dieci anni dalla scoperta dell'indolo e dopo molti anni dalla scoperta della struttura chimica dell'indaco.\nA questo processo fecero seguito numerose altre preparazioni industriali, alcune delle quali attualmente ancora in uso.\nOggi uno dei processi pi\u00f9 usati per produrre sinteticamente l'indaco \u00e8 la \"reazione di Baeyer\u2013Drewson\", che consiste nel diluire 2-nitrobenzoaldeide in acetone, a cui viene poi addizionata una soluzione acquosa basica; l'enolato prodotto dalla reazione dell'acetone con la base si addiziona al gruppo aldeidico, l'addotto successivamente ciclizza e dimerizza.\nChimica del processo.\nNella pianta non \u00e8 presente il colorante blu ma un suo precursore stabile, l'indacano, che \u00e8 un \u03b2-D-glucoside dal quale la fermentazione (catalizzata da enzimi vegetali) elimina per idrolisi il glucosio, liberando l'indossile, che per ossidazione all'aria si trasforma poi in indaco.\nSimbologia.\nL'indaco, nelle regioni del Sahel della Mauritania, \u00e8 uno dei simboli di prestigio pi\u00f9 ricercati.\nLa tunica dei Tuareg, ad esempio, \u00e8 tutta indaco, colore considerato nobile. I mauritani, nelle zone del corpo non coperte da indumenti, si spalmano una polvere color indaco che li protegge dai raggi solari e d\u00e0 origine al soprannome di \"uomini blu\" conferito alle popolazioni nomadi dell'area."}
{"id": "72842", "revid": "22475", "url": "https://it.wikipedia.org/wiki?curid=72842", "title": "Provincia del Limburgo (Belgio)", "text": "Il Limburgo (in olandese e limburghese Limburg, in francese Limbourg) \u00e8 la provincia pi\u00f9 orientale delle Fiandre, una delle tre regioni del Belgio, ed \u00e8 situata ad ovest del fiume Mosa. Confina con i Paesi Bassi (Brabante Settentrionale e Limburgo) a nord e a est, e con le province belghe di Liegi a sud, del Brabante Fiammingo a ovest e di Anversa a nord-ovest. Il suo capoluogo \u00e8 Hasselt. Ha una superficie di ed \u00e8 divisa in tre distretti amministrativi (\"arrondissementen\" in olandese) che contengono 44 comuni. Uno di queste, Voeren (in francese \"Fourons\") costituisce una \"exclave\" oltre-Mosa, nella provincia di Liegi (Vallonia).\nIl Limburgo \u00e8 attraversato dal Canale Alberto ed \u00e8 storicamente una delle principali zone di estrazione del carbone. Gran parte del Limburgo fu compreso nel Dipartimento della Mosa Inferiore fino al 1792, e fu parte della provincia olandese del Limburgo dal 1815 al 1839.\nWaar in 't bronsgroen eikenhout \u00e8 l'inno ufficiale della regione del Limburgo, sia in Belgio che nei Paesi Bassi."}
{"id": "72843", "revid": "4566", "url": "https://it.wikipedia.org/wiki?curid=72843", "title": "Antonio Allegri", "text": ""}
{"id": "72844", "revid": "5", "url": "https://it.wikipedia.org/wiki?curid=72844", "title": "Jean-Baptiste Racine", "text": ""}
{"id": "72847", "revid": "1305772", "url": "https://it.wikipedia.org/wiki?curid=72847", "title": "Provincia del Brabante Fiammingo", "text": "Il Brabante Fiammingo (in olandese Vlaams-Brabant, in fiammingo \"Vlams-Broabant\", in francese Brabant flamand) \u00e8 una provincia delle Fiandre, una delle tre regioni del Belgio. Confina con le province belghe di Anversa a nord, del Limburgo a est, di Liegi, del Brabante Vallone e dell'Hainaut a sud e delle Fiandre Orientali a ovest. Il Brabante Fiammingo inoltre circonda completamente la Regione di Bruxelles-Capitale. Il suo capoluogo \u00e8 Lovanio (Leuven). Occupa una superficie di ed \u00e8 diviso in due \"arrondissement\" amministrativi (\"arrondissementen\" in olandese) che comprendono 65 comuni.\nIl Brabante Fiammingo \u00e8 stato creato nel 1995 dalla divisione della provincia del Brabante in tre parti; due nuove province (Brabante Fiammingo e Brabante Vallone) e la Regione di Bruxelles Capitale. La divisione venne effettuata per sistemare (con ritardo) la divisione del Belgio in tre regioni (Fiandre, Vallonia e Regione di Bruxelles Capitale).\nLa provincia ha una ricca storia culturale e una grande diversit\u00e0 di prodotti tipici. Tra questi diverse delle birre belghe famose in tutto il mondo.\nLa lingua ufficiale del Brabante Fiammingo \u00e8 l'olandese (come in tutte le Fiandre), ma alcune municipalit\u00e0 possono usare il francese per comunicare con i loro cittadini; queste vengono chiamate comuni a facilitazione linguistica. Altri comuni speciali di questo tipo si possono trovare lungo il confine tra Fiandre e Vallonia, e tra la Vallonia e le aree germanofone del Belgio.\nSuddivisioni.\n\"Arrondissement\" di Halle-Vilvoorde.\nL\"arrondissement\" di Halle-Vilvoorde circonda completamente la regione di Bruxelles, ed \u00e8 quindi principalmente un'area residenziale, ma possiede anche delle grandi aree industriali. Contiene anche il principale aeroporto del Belgio sito a Zaventem. Il fatto che Halle-Vilvoorde circondi Bruxelles (che \u00e8 ufficialmente bilingue, ma i cui abitanti parlano in prevalenza il francese) crea un'interessante mistura di entrambe le lingue.\nL\"arrondissement\" di Halle-Vilvoorde comprende i seguenti 35 comuni:\n\"Arrondissement\" di Lovanio.\nL\"arrondissement\" di Lovanio (Leuven) ospita, il capoluogo provinciale, Lovanio, ed \u00e8 situato a est dell\"arrondissement\" di Halle-Vilvoorde. Possiede un aspetto pi\u00f9 rurale, pur essendo anch'esso densamente popolato e con molte attivit\u00e0 economiche. La quasi totalit\u00e0 della popolazione dell\"arrondissement\" parla olandese.\nL\"arrondissement\" di Lovanio comprende i seguenti 30 comuni:"}
{"id": "72852", "revid": "3358", "url": "https://it.wikipedia.org/wiki?curid=72852", "title": "Project management", "text": "Con project management (in italiano gestione di progetto), in ingegneria gestionale ed economia aziendale, si intende l'insieme delle attivit\u00e0 di back office e front office aziendale, svolte tipicamente da una o pi\u00f9 figure dedicate e specializzate dette project manager, volte all'analisi, progettazione, pianificazione e realizzazione degli obiettivi di un progetto, gestendolo in tutte le sue caratteristiche e fasi evolutive, nel rispetto di precisi \"vincoli di progetto\". Secondo una guida internazionale molto nota, il \"Project Management Body of Knowledge\", il \"project management \u00e8 l'applicazione di conoscenze, attitudini, strumenti e tecniche alle attivit\u00e0 di un progetto al fine di conseguirne gli obiettivi\".\nStoria.\nFondamenti di una cultura di \"project management\" si sono sviluppati fin da tempi remoti presso diverse civilt\u00e0 anche geograficamente distanti e con labili legami tra loro. Le piramidi egizie (alla piramide di Cheope lavorarono 100.000 uomini per 20 anni), il Colosseo (eretto in 10 anni) e i grandi acquedotti romani, rimangono testimonianze concrete di progetti che non avrebbero potuto essere sviluppati in assenza di una buona cultura nel campo del \"project management\".\nLa capacit\u00e0 di gestire grandi progetti venne meno nel corso della civilt\u00e0 occidentale sia per il disfacimento del sistema imperiale romano, che comport\u00f2 la dispersione delle capacit\u00e0 ingegneristiche (presenti in particolare nel genio militare delle legioni), e sia per il superamento dello schiavismo, che rendeva pi\u00f9 difficilmente realizzabili grandi progetti per via dell'aumento dei costi causato dalla progressiva diminuzione della manodopera gratuita (facendo collassare il classico triangolo dei vincoli del \"project management\" - vedere pi\u00f9 avanti).\nA riprova di come, gi\u00e0 in tempi antichi, l'idea di gestire risorse complesse in ottica progettuale fosse diffusa e in qualche modo strutturata, \u00e8 utile citare il \"De bello Gallico\": nei paragrafi XVII, XVIII e XIX del libro IV Giulio Cesare descrive i dettagli tecnici ed organizzativi (tempi, obiettivi, materiali utilizzati, gestione delle risorse) della costruzione di un ponte sul Reno nel corso della quinta campagna di Gallia. Poche righe, che sorprendentemente contengono elementi fondamentali comuni ad un moderno piano di progetto.\nIn epoca moderna il \"project management\" si \u00e8 sviluppato a partire da diversi campi di applicazione incluso il settore delle costruzioni, l'ingegneria industriale, la difesa (logistica e organica militare) e, in tempi pi\u00f9 recenti, la realizzazione di software. Uno dei contributi pi\u00f9 precoci e pi\u00f9 importanti venne dato dall'ingegnere statunitense Henry Gantt, che introdusse nei primi anni del XX secolo una tecnica di pianificazione ricordata ancora oggi con il suo nome (diagramma di Gantt) tuttora parte essenziale di ogni attivit\u00e0 di pianificazione, a suo tempo sviluppata da Gantt per supportare l'introduzione delle teorie di Taylor di cui fu importante collaboratore. Sulla base del suo lavoro sono nati successivamente altri fondamentali concetti ampiamente usati nelle prassi di \"project management\", come quello di allocazione delle risorse e quello di \"work breakdown structure\" (WBS), utilizzato per rappresentare la struttura delle attivit\u00e0 di un progetto.\nNel corso della seconda guerra mondiale e nel periodo successivo presero luce i primi veri e propri progetti strutturati secondo una concezione moderna del \"project management\". Il progetto Manhattan, lanciato dal governo degli U.S.A. con l'obiettivo di realizzare per primo armi nucleari in anticipo rispetto agli sforzi in corso da parte del governo nazista, \u00e8 riconoscibile come il primo grande progetto organizzato secondo un modello scientificamente somigliante ai grandi progetti attuali. Il fisico Robert Oppenheimer che ne venne nominato direttore nel 1942, sfruttando la sua abilit\u00e0 organizzativa (nonch\u00e9 ovviamente la sua profonda conoscenza teorica degli argomenti trattati) riusc\u00ec a dare una forma organizzativa e una profonda motivazione a tutto il team di progetto (vi lavorarono per diversi anni circa 700 persone). Oltre ai diagrammi di Gantt e altre tecniche e strumenti informali, negli anni successivi al 1950 vennero sviluppate altre importanti tecniche: il PERT (\"Program Evaluation and Review Technique\") sviluppato dalla societ\u00e0 Booz Allen Hamilton per il progetto di sviluppo del missile Polaris da parte della Marina statunitense (in collaborazione con la Lockheed Corporation) e il CPM (\"Critical Path Method\") sviluppato congiuntamente da DuPont Corporation and Remington Rand Corporation per gestire i progetti di manutenzione degli impianti industriali. Negli anni successivi queste tecniche si diffusero largamente e velocemente nel mondo industriale.\nIl \"project management\" moderno \u00e8 una cultura che viene soprattutto dall'esperienza derivante dalla gestione di progetti complessi\nL'ingegneria gestionale si evolse e, grazie al lavoro pionieristico di Hans Lang e altri, vennero sviluppate tecnologie per la stima dei costi di progetto e per la gestione dei costi. Nel 1956 venne fondata la \"American Association of Cost Engineers\" (ora AACE International - \"Association for the Advancement of Cost Engineering\") da parte dei primi cultori del \"project management\" e delle prassi correlate (pianificazione, stima dei costi, controllo di progetto costi/pianificazione). La AACE ha continuato la sua attivit\u00e0 di sviluppo degli standard tecnologici e nel 2006 ha rilasciato il \"Total Cost Management Framework\" sviluppato da John Hollman.\nNel 1969 venne fondato il \"Project Management Institute\" (PMI) con l'obiettivo di diffondere e rafforzare le prassi di \"project management\" attraverso l'affermazione di uno standard, sulla base della convinzione che i diversi campi di applicazione del \"project management\", dall'edilizia alla ingegneria del software avessero una larga base comune nelle tecnologie e nelle metodologie di gestione dei progetti. Nel 1981 il comitato direttivo del PMI autorizz\u00f2 lo sviluppo della \"Guida al \"Project Management Body of Knowledge\"\" (altrimenti noto come PMBOK), contenente una guida completa e sintetica degli standard e delle linee guida indispensabili per le prassi di \"project management\".\nL'associazione pi\u00f9 antica di Project Management \u00e8 IPMA (\"International Project Management Association)\" fondata nel 1965 (col nome di IMSA - International Management System Association) in Svizzera, un paese che in piena guerra fredda poteva garantire l'indipendenza dell'associazione tra i due sistemi di potere ed influenza. Nel 1967 cambia nome in INTERNET, per poi assumere nel 1996, durante il 13\u00ba congresso internazionale a Parigi, il nome definitivo di IPMA. IPMA basa il proprio metodo non tanto sui processi ma piuttosto sulle competenze che un Project Manager deve padroneggiare per potere esercitare il proprio ruolo in maniera adeguata. Le competenze sono descritte nel documento chiamato ICB (\"IPMA Competence Baseline\") approdato nel 2015 alla sua 4\u00aa edizione. L'ICB4 suddivide le competenze in tre aree: Perspective, Practice e People, le quali contengono rispettivamente 5, 10 e 13 competenze.\nDescrizione.\nSi tratta dell'insieme di attivit\u00e0 o sistemi, metodologie o approcci e strumenti con la funzione principale di raggiungere gli obiettivi del progetto restando all'interno del perimetro costituito dai classici vincoli determinati dal contesto del committente, solitamente il costo, il tempo e lo scopo (nel senso anche della qualit\u00e0). La sfida secondaria - ma non meno ambiziosa - \u00e8 quella di ottimizzare l'allocazione delle risorse e integrare gli input necessari a raggiungere gli obiettivi definiti. Queste sfide infine devono essere portate avanti risolvendo i problemi e mitigando i rischi che ciascun progetto, in misura diversa, trover\u00e0 comunque lungo la sua strada.\nLa collocazione in un arco temporale finito distinguono il progetto dai processi operativi di un'azienda (le cosiddette attivit\u00e0 di \"routine\") che sono invece permanenti o semi-permanenti e sono diretti a produrre in modo ripetitivo lo stesso prodotto o servizio. Proprio la diversa natura di queste attivit\u00e0 richiede lo sviluppo di filosofie, attitudini e approcci diversi per la loro gestione. Il progetto pu\u00f2 essere parte di un programma e/o portfolio, e pu\u00f2 essere coordinato tramite un project management office.\nIl project manager.\nLa gestione di un progetto \u00e8 solitamente demandata a un \"project manager\", che a volte partecipa direttamente alle attivit\u00e0 che lo compongono, ma principalmente si focalizza nel coordinamento e nel controllo delle varie componenti e dei diversi attori coinvolti con l'obiettivo di minimizzare la probabilit\u00e0 di insuccesso. Al completamento del progetto di solito il prodotto o servizio realizzato vengono presi in carico da una figura operativa diversa, tipicamente il \"product manager\" o il \"service manager\".\nIn progetti di grande respiro, l'attivit\u00e0 di project management pu\u00f2 essere delegata a pi\u00f9 persone: si realizza quindi un gruppo di project management. Comunemente nel gruppo esiste un leader che viene comunque chiamato project manager, a questo si affiancano altre persone che si occupano delle attivit\u00e0 di management di parti del progetto secondo una vista per componenti del sistema o per aree specifiche. Questi vengono detti talvolta \"task manager\".\nObiettivi di progetto.\nGli obiettivi del progetto definiscono i risultati da raggiungere alla fine del progetto, risultati necessari per il conseguimento dei benefici attesi dai committenti. Gli obiettivi possono essere formulati nel modo migliore verificandone l'aderenza ai requisiti indicati dall'acrostico SMART (traducibile dall'inglese come \"intelligente\", \"furbo\"):\nLa misurazione (o valutazione) del raggiungimento di un obiettivo pu\u00f2/deve essere accertata alla fine del progetto. Tuttavia una continua vigilanza attiva sul progresso verso ciascun obiettivo dovrebbe essere monitorata e valutata periodicamente nel corso del progetto.\nLa comunicazione di progetto, da non confondere con la comunicazione al committente dei risultati del progetto, \u00e8 un processo diretto a fare comprendere gli obiettivi e valorizzare contenuti del progetto presso una quantit\u00e0 di pubblici diversi e differenziati. Ad esempio promuovere il progetto, le sue finalit\u00e0 e l'organizzazione che lo realizza, presso i media (ufficio stampa), presso target interni (top management, financing, comunicazione corporate ecc.) o utilizzarne i valori per il marketing aziendale.\nStima di un progetto.\nLa stima dimensionale di un progetto \u00e8 una delle prime attivit\u00e0 cruciali da cui dipende il successo del progetto e la sorte del project manager. Esistono molteplici tecniche per quantificare i tempi e i costi necessari a realizzare un progetto o, se si vuole, la sua durata. Nei progetti complessi, al fine di rendere il pi\u00f9 possibile oggettiva e affidabile la stima, \u00e8 fortemente raccomandabile produrre almeno due stime indipendenti possibilmente prodotte con tecniche diverse, provvedendo poi a effettuare una riconciliazione che produca una convergenza. La durata del progetto naturalmente dipende dalla struttura della pianificazione adottata, in particolare dal grado di parallelismo tra le attivit\u00e0 che compongono il progetto, parallelismo a sua volta dipendente dal numero di risorse impiegate. I passi comuni alla maggior parte delle tecniche di pianificazione prevedono di:\nQuesto procedimento \u00e8 reso molto pi\u00f9 semplice dagli strumenti di controllo della pianificazione disponibili, che consentono di rappresentare la struttura dei task associati alla WBS, visualizzare il diagramma di Gantt e cercare il miglior assetto del piano che ottimizzi l'utilizzo delle risorse e minimizzi i rischi presenti nella pianificazione, con il vincolo di restare all'interno del tempo di realizzazione richiesto dal committente.\nArticolazione delle attivit\u00e0.\nIl \"project management\" si articola in diversi tipi di attivit\u00e0:\nA queste si affiancano le attivit\u00e0 trasversali che sottendono all'applicazione delle cosiddette \"soft skill\", meno tecniche e pi\u00f9 orientate alla motivazione dei gruppi di lavoro e al rapporto interpersonale.\nVariabili di progetto: il triangolo dei vincoli di progetto.\nAl pari di ogni altro sforzo umano, anche i progetti vengono realizzati e rilasciati in un contesto sottoposto a determinati vincoli. Tradizionalmente questi vincoli vengono elencati come \"scopo/qualit\u00e0\", \"tempo\" e \"costo/risorse\". Spesso viene usata l'immagine del \"triangolo del project management\" (dove ogni lato rappresenta un vincolo), per rappresentare la loro correlazione: ciascun vincolo non pu\u00f2 essere cambiato senza impattare sugli altri due, ovvero ciascun parametro \u00e8 funzione degli altri due. Un'ulteriore variante di questo sistema dei vincoli separa la \"qualit\u00e0\" (o le 'prestazioni') dallo \"scopo\", trasformandolo in un tetraedro con quattro vincoli correlati tra loro.\nIl vincolo \"tempo\" indica la quantit\u00e0 di tempo disponibile per completare il progetto. Il vincolo \"costo/risorse\" rappresenta il budget disponibile per il progetto e al tempo stesso l'insieme delle risorse a disposizione del progetto (\u00e8 evidente la correlazione diretta tra costo e risorse assegnate). Il vincolo \"scopo/qualit\u00e0\" rappresenta quanto deve essere fatto per conseguire i risultati attesi dal progetto sia in termini di requisiti che di criteri di qualit\u00e0/performance. Questi tre vincoli sono strettamente correlati: incrementare lo scopo tipicamente significa aumentare i tempi e i costi/risorse del progetto; ridurre i tempi spesso richiede costi pi\u00f9 alti (risorse pi\u00f9 grandi) e/o uno scopo pi\u00f9 ristretto; un budget risicato (meno risorse) pu\u00f2 implicare tempi pi\u00f9 lunghi e/o una riduzione dello scopo.\n\u00c8 proprio la teoria del \"project management\" che fornisce gli strumenti e le tecniche che consentono al team di progetto di organizzare il proprio lavoro all'interno di questo sistema di vincoli ottimizzando il tutto.\nUna rappresentazione alternativa dei vincoli consiste nello scegliere come variabili il \"costo\", il \"tempo\" e le \"risorse umane\". Se occorre finire un progetto in un tempo minore si possono aumentare le persone assegnate, il che aumenter\u00e0 anche i costi per il probabile aumento di inefficienza nell'allocazione delle risorse.\nTempo.\nLe dipendenze tra i \"task\" interni e quelle dagli eventi esterni (es: la fornitura di prodotti o materiali che servono da input a determinati \"task\") possono impattare sulla durata del progetto, introducendo spesso nei progetti reali la necessit\u00e0 di rivedere la pianificazione precedente. Un altro classico fattore che impatta sui tempi riguarda la disponibilit\u00e0 delle risorse, piuttosto che l'assunzione (in fase di stima) di produttivit\u00e0/performance significativamente diverse da quella effettiva del team reale. Nella maggior parte dei progetti medio-grandi la misurazione dell'avanzamento, il controllo e l'adattamento del piano fanno parte delle attivit\u00e0 periodiche di routine del project manager.\nIl Tempo non \u00e8 considerato un costo n\u00e9 una risorsa, dato che il project manager non pu\u00f2 controllare la velocit\u00e0 con cui trascorre; questo ne fa la differenza fondamentale con gli altri vincoli.\nCosto/risorse.\nI costi necessari a sviluppare un progetto dipendono principalmente da diverse variabili: quantit\u00e0 e qualit\u00e0 delle risorse assegnate, costi del lavoro, costi dei materiali e/o dei servizi acquistati esternamente, gestione dei rischi (es: quanto viene speso/accantonato per mitigare i principali rischi), costi di controllo e amministrazione del progetto, impianti e strumenti a disposizione, rivalutazione dei costi (in caso di progetti pluriennali), costi indiretti.\nScopo/qualit\u00e0.\nLo scopo del progetto, ossia i risultati che devono essere prodotti, \u00e8 fortemente correlato alla qualit\u00e0 e/o alle performance di quanto deve essere rilasciato. La qualit\u00e0 prodotta rappresenta l'accuratezza con cui i risultati conseguiti sono aderenti ai requisiti concordati, nel senso che soddisfano completamente i requisiti richiesti ed eventualmente aggiungono ulteriore valore per il committente. Per garantire un'aderenza soddisfacente (\"zero sorprese\") \u00e8 necessario investire uno sforzo maggiore nella fase di ingaggio del progetto, arrivando a definire con la maggior precisione possibile i requisiti e i criteri di accettazione che dovranno essere utilizzati per valutare i risultati prodotti (caratteristiche e performance).\nIl rischio.\nLa disciplina del \"project management\" ha tra i propri principali obiettivi quello di tenere sotto controllo le variabili del progetto, costituite dalle variabili gi\u00e0 descritte nella sezione \"triangolo dei vincoli di progetto\" a cui si aggiungono i \"rischi\".\nIl rischio pu\u00f2 essere definito come una potenziale causa di fallimento del progetto o, in altre parole, un evento potenzialmente in grado di mettere a repentaglio il raggiungimento degli obiettivi del progetto. Visto da un'altra angolazione, il rischio non \u00e8 altro che un problema da gestire nello stato precedente al quale si manifesta. Il controllo del rischio \u00e8 una delle attivit\u00e0 pi\u00f9 importanti (forse la pi\u00f9 importante) che fanno capo alle responsabilit\u00e0 del Project Manager. La maggior parte dei rischi con impatti negativi pu\u00f2 essere risolta (o per lo meno mitigata) intervenendo nella pianificazione del progetto e disponendo di maggior tempo e/o maggiori risorse.\nSecondo alcune definizioni (inclusa la terza edizione del PMBOK) un rischio pu\u00f2 essere classificato anche come \"positivo\" nel senso che ad esso pu\u00f2 essere associato una potenziale opportunit\u00e0 (ad es: completare il progetto prima del previsto, per via di una immissione di risorse aggiuntive o di una sua semplificazione). I committenti di un progetto a volte possono \"imporre\" in corsa un peggioramento sulle tre variabili del \"triangolo\": \"tempi\", \"costi/risorse\", \"scopo/qualit\u00e0\". Le restanti variabili, i \"rischi\" appunto, devono essere gestite dal team di progetto ed \"in primis\" dal project manager, mediante una stima iniziale solida e accurata e l'utilizzo di tecniche di pianificazione efficienti e reattive. Sia la determinazione di queste variabili (\"tempi\", \"costi/risorse\", \"scopo/qualit\u00e0\") sia l'approccio da utilizzare verso i \"rischi\" di progetto, di solito vengono fissati attraverso un processo di negoziazione tra le parti che si riflette nel contratto iniziale (formale o informale che sia).\nUn buon project manager, oltre alla profonda conoscenza di queste variabili, di solito ha una buona esperienza anche nei processi di integrazione, comunicazione, gestione delle risorse umane, assicurazione della qualit\u00e0 (\"Quality Assurance\"), pianificazione e gestione degli acquisti (\"Procurement\").\nDeliverable dell'attivit\u00e0.\nI \"deliverable\" nell'ambito del \"project management\" sono identificabili in un insieme di documenti, a cui ci si riferisce come \"Project Management Plan\". Tali documenti hanno inoltre lo scopo di \"allineare\" le aspettative degli sponsor, dei clienti e del team di progetto.\nApprocci e tecniche metodologiche.\nSistemi di \"project management\".\nA prescindere dalla maggior parte delle metodologie usate, lo sviluppo di un progetto pu\u00f2 essere articolato in diverse fasi:\nI \"sistemi\" utilizzati per la gestione di un progetto, pur essendo funzionali agli approcci di project management utilizzati, hanno (almeno parzialmente) caratteristiche in comune che possono essere utilizzati da approcci diversi. Seguendo l'approccio tradizionale lo sviluppo di un progetto include cinque componenti: le quattro fasi di sviluppo pi\u00f9 il controllo.\nLa fase di controllo di un progetto viene realizzata attraverso l'implementazione di un sistema di controllo diretto a governare un insieme di aspetti che include (non necessariamente tutte le variabili elencate) i costi, i rischi, la qualit\u00e0, le comunicazioni, i tempi, le risorse umane, le variazioni di scopo, la gestione degli acquisti. Un sistema di controllo accurato richiede la definizione e gestisce la misurazione di un opportuno insieme di indicatori (ad es: Earned Value) rivolto a tenere sotto controllo e prevedere l'andamento delle principali variabili sopra indicate; questi indicatori, in parte standard e in parte definibili in base alla specifica natura del progetto, fanno parte delle metriche di progetto.\nApprocci di \"project management\".\nConsistono in diversi approcci metodologici adottabili per la gestione delle attivit\u00e0 di un progetto, che includono gli approcci agili, interattivi, incrementali e basati sulla successione di fasi predefinite. Ciascuno di questi approcci presenta vantaggi e svantaggi che possono consigliarne l'adozione in certi contesti di progetto piuttosto che sconsigliarlo in altri. In progetti reali non \u00e8 raro rilevare l'adozione di approcci misti che utilizzano parti dell'uno o dell'altro a seconda del contesto o della fase del progetto.\nMolti di essi fanno riferimento al PMBOK sviluppato dal Project Management Institute. Tra i pi\u00f9 importanti (vedere ad esempio recensione di Max Wideman) possono essere considerati RUP, PRINCE2, TenStep, SDLC.\nIndipendentemente dall'approccio utilizzato, una particolare attenzione va dedicata alla definizione chiara degli scopi/obiettivi del progetto e delle loro implicazioni; anche la definizione chiara dei ruoli e delle responsabilit\u00e0 di tutti gli attori coinvolti, inclusi i committenti, riveste una importanza decisiva per il successo del progetto.\nNel caso di progetti molto complessi (ad esempio nel caso di un insieme di progetti correlati) e comunque in caso di impatti rilevanti dei progetti sulle organizzazioni coinvolte e sui loro processi, il progetto deve essere considerato all'interno di un approccio pi\u00f9 globale, agendo sul piano del \"change management\" che si occupa principalmente di gestire l'impatto umano e organizzativo di una trasformazione all'interno di un contesto aziendale e/o sociale.\nTra i principali approcci esistenti vi sono:\nStrumenti per il \"project management\".\nGli strumenti di project management possono essere intesi sia come le tecniche utilizzate per supportare la realizzazione delle attivit\u00e0 di project management, sia come i prodotti software che implementano tali strumenti e li forniscono contestualmente ad un insieme integrato di servizi e/o funzionalit\u00e0. Per un elenco degli strumenti pi\u00f9 diffusi, fare riferimento alla voce strumenti di project management.\nNorme per il \"project management\".\nNell'anno 2012 \u00e8 stata pubblicata la norma internazionale ISO 21500:2012 \"\"Guidance on project management\" pubblicata in Italia come UNI ISO 21500:2013 \"Guida alla gestione dei progetti (project management)\"\" destinata ad essere utilizzata in qualsiasi tipo di organizzazione, pubblica, privata o comunitaria, e per qualsiasi tipo di progetto, indipendentemente dalla complessit\u00e0, dimensione o durata. Tale norma contiene una descrizione ad alto livello dei concetti e dei processi che costituiscono \"buone pratiche\" per la gestione dei progetti ed \u00e8 coerente con gli standard diffusi da organismi internazionali come il PMBOK sviluppato dal \"Project Management Institute\" (PMI) e ICB (\"IPMA Competence Baseline\") sviluppato da IPMA. \nI contenuti della Norma UNI ISO 21500 sono stati assunti come riferimento dalla successiva Norma UNI 11648:2016 \u201c\"Attivit\u00e0 professionali non regolamentate \u2013 Project Manager \u2013 Definizione dei requisiti di conoscenza, abilit\u00e0 e competenza\"\u201d per descrivere in particolare le conoscenze le abilit\u00e0 richieste per la figura professionale del Project Manager in Italia.\nModelli di maturit\u00e0 di project management.\nIl termine maturit\u00e0 si riferisce al grado di crescita delle competenze, delle abilit\u00e0 e del livello di perfezionamento nell'utilizzo degli strumenti e delle tecniche di project management da parte di una organizzazione. Un modello di maturit\u00e0 \u00e8 un modello organizzativo capace di quantificare e misurare le capacit\u00e0 e le competenze raggiunte da una organizzazione nella gestione dei progetti. Esiste infatti una stretta correlazione tra il successo di una organizzazione e la sua capacit\u00e0 di gestire i progetti.\nIn generale i modelli di maturit\u00e0 di project management (Project Management Maturity Model o PMMM) definiscono dei livelli o stadi di maturit\u00e0 (solitamente da 1 a 5) e consentono di comprendere a quale stadio di maturit\u00e0 si trovi l'organizzazione , suggerendo le linee evolutive da percorrere per raggiungere lo stadio successivo.\nTra i modelli di maturit\u00e0 pi\u00f9 conosciuti ed utilizzati nel mondo ci sono: OPM3 (promosso dal Project Management Institute - PMI), P3M3 (promosso dalla OGC inglese), il P3M Prado (sviluppato e testato in Brasile da Darci Prado con la collaborazione di R.D. Archibald), il CMMI (promosso dal Software Engineering Institute).\nL'Istituto Italiano di Project Management (ISIPM) ha sviluppato il modello ISIPM-Prado, versione evoluta del P3M Prado particolarmente applicabile al contesto organizzativo italiano e che ta riferimento alla pi\u00f9 recente norma UNI ISO 21500."}
{"id": "72854", "revid": "9", "url": "https://it.wikipedia.org/wiki?curid=72854", "title": "Gressoney-La Trinit\u00e9", "text": ""}
{"id": "72858", "revid": "46291", "url": "https://it.wikipedia.org/wiki?curid=72858", "title": "Pleione (botanica)", "text": "Pleione \u00e8 un genere di piante della famiglia delle Orchidacee (sottofamiglia Epidendroidae, trib\u00f9 Arethuseae).\nDistribuzione e habitat.\nIl genere \u00e8 diffuso in Tibet, India del nord, Thailandia, Birmania, Vietnam del Nord, Laos, Cina meridionale e Taiwan.\nComprende orchidee epifite, litofite e terrestri, con pseudobulbo unico, che vivono immerse nel muschio su tronchi di albero, su speroni rocciosi e in alcuni casi su terreni soffici ricchi di fogliame in decomposizione ad altezze comprese fra 600 e 3000 m.\nTutte le specie godono di regime climatico monsonico con inverni freddi e secchi ed estati non troppo calde, umide e molto piovose. Per questo motivo sono caratterizzate da un periodo di riposo invernale da due a quattro mesi nei quali lo pseudobulbo perde la foglia e protetto dal fitto muschio affronta temperature prossime, ed in alcuni casi estremi, inferiori allo zero.\nTassonomia.\nIl genere \"Pleione\" comprende le seguenti specie:\nIbridi.\nSono stati descritti i seguenti ibridi naturali:"}
{"id": "72864", "revid": "88740", "url": "https://it.wikipedia.org/wiki?curid=72864", "title": "Tartaglia", "text": ""}
{"id": "72866", "revid": "1226", "url": "https://it.wikipedia.org/wiki?curid=72866", "title": "Palazzo di Versailles", "text": ""}
{"id": "72867", "revid": "1305772", "url": "https://it.wikipedia.org/wiki?curid=72867", "title": "Provincia delle Fiandre Orientali", "text": "Le Fiandre Orientali (in olandese Oost-Vlaanderen, in fiammingo \"\u00d4ost-Vloandern\", in francese Flandre orientale) sono una provincia delle Fiandre, una delle tre regioni del Belgio. Confinano con i Paesi Bassi (Zelanda) a nord e le province belghe di Anversa e del Brabante Fiammingo a est, dell'Hainaut a sud e delle Fiandre Occidentali a ovest. Il capoluogo \u00e8 Gand. Occupano una superficie di 2.942 km\u00b2 e sono divise in sei distretti amministrativi (\"arrondissementen\" in olandese), che contengono 65 comuni."}
{"id": "72875", "revid": "125287234", "url": "https://it.wikipedia.org/wiki?curid=72875", "title": "Fossilizzazione", "text": "La fossilizzazione \u00e8 l'insieme dei processi biochimici e ambientali che modificano i resti degli esseri viventi, impedendone il disfacimento, e li trasformano nel prodotto chiamato fossile. La fossilizzazione propriamente detta corrisponde alla quarta fase della tafonomia. Pi\u00f9 genericamente, il termine si applica all'intera storia di tali resti fino al loro ritrovamento.\nRequisiti.\nIl requisito fondamentale per la conservazione allo stato fossile delle spoglie \u00e8 che vengano sottratte pi\u00f9 rapidamente possibile a tutta una serie di agenti biologici, chimici, fisici e meccanici che tendono a distruggerle o decomporle.\nLa presenza di ossigeno \u00e8 necessaria per permettere lo sviluppo di batteri aerobici; in assenza di ossigeno si svilupperebbero solo quelli anaerobici e si avrebbe cos\u00ec una fermentazione anaerobica, che porterebbe non alla distruzione della materia organica ma a una profonda trasformazione, con conservazione del solo carbonio (carbonificazione). Per una conservazione tridimensionale dei tessuti organici \u00e8 necessario che ci sia una limitata decomposizione e anche una mineralizzazione precoce. \nIn genere, le spoglie vengono preservate da un rapido seppellimento, che le sottrae all'ossidazione e putrefazione aerobica; ci\u00f2 avviene meglio nel fango o in acqua (mare, laghi, paludi ecc.), dove la sedimentazione \u00e8 pi\u00f9 veloce della decomposizione. Le spoglie possono essere sottratte all'aria anche in altri modi, ad esempio per inglobamento nella resina, poi trasformatasi in ambra fossile; o per il rivestimento con le ceneri derivanti dalle eruzioni vulcaniche. Se fosse possibile bloccare l'azione dei batteri e impedire ogni reazione chimica, la conservazione della materia organica sarebbe totale. \nLe componenti dure, sia quelle mineralizzate, come denti, ossa e gusci, sia quelle non mineralizzate, come chitina e lignina, hanno maggiori probabilit\u00e0 di superare l'intervallo di tempo critico tra la morte e l'inclusione nel sedimento rispetto alle componenti molli quali muscoli e grassi. Per tale ragione, la fossilizzazione preserva questi ultimi solo raramente. \nFossilizzazione della materia organica.\nDopo essere stati seppelliti sotto una coltre di sedimento, i resti degli organismi che hanno superato necrolisi e biostratinomia sono ormai particelle sedimentarie, e come tali diverranno soggetti a tutti i processi di diagenesi che trasformeranno man mano i sedimenti che li inglobano in rocce sedimentarie. \nCarbonificazione.\nLa carbonificazione \u00e8 un processo molto diffuso di fossilizzazione riguardante soprattutto i vegetali, che ha portato alla formazione dei grandi giacimenti di carbone fossile del periodo Carbonifero, risalenti ad almeno 340 milioni di anni fa. Durante questo periodo geologico grandi aree della terra, oggi corrispondenti a Cina, India, Australia, Africa, Nordamerica e parte dell'Europa, erano coperte di vasti acquitrini, circondati da lussureggianti foreste la cui crescita era favorita da un clima caldo-umido di tipo tropicale. I resti di queste antiche foreste costituiscono la base degli accumuli di carbone fossile.\nQuesto \u00e8 dovuto all'azione di particolari batteri anaerobici, che attaccando i resti vegetali, eliminano l'ossigeno e l'azoto e li arricchiscono cos\u00ec indirettamente di carbonio. In ambiente assolutamente privo di ossigeno gli idrati di carbonio tenderanno a dare origine a carbonio puro, ovvero carbon fossile, mentre le proteine e i grassi animali daranno luogo a idrocarburi, liquidi o gassosi, ovvero composti in cui oltre al carbonio \u00e8 ancora presente l'idrogeno. \nLa materia organica, anche se trasformata in carbonio o idrocarburi, pu\u00f2 essere conservata per tempi illimitati a patto che non vi sia ossigeno. Il processo di carbonificazione e di bituminizzazione (produzione di idrocarburi) produce una diminuzione del volume a causa dell'allontanamento di idrogeno e ossigeno, ma il volume si riduce ulteriormente e in modo molto pi\u00f9 rilevante a causa dell'eliminazione della grande quantit\u00e0 di acqua presente nei tessuti organici. I processi diagenetici successivi possono inoltre ridurre ulteriormente gli idrocarburi, sottraendo ancor di pi\u00f9 volume al resto organico originario. Tutto ci\u00f2 che rimane della materia organica iniziale \u00e8 definito antracoleimma (dal greco \"anthrax\" = carbone e \"leimma\" = resto) (Schopf, 1975), una pellicola carboniosa che non conserva quasi mai la microstruttura interna. Sostanzialmente, un banco di carbon fossile pu\u00f2 essere considerato una pila di antracoleimmi uno sull'altro, in cui non \u00e8 pi\u00f9 riconoscibile la struttura originaria. A volte in questi depositi si possono trovare resti di carbone di legna naturale fossile (fusain) originatosi per combustione. \nL'intensit\u00e0 della diagenesi determina il grado di schiacciamento e della riduzione del volume: a questo proposito, si pu\u00f2 osservare che i tronchi incompletamente carbonificati risalenti alla fine del Neogene o al Pleistocene sono gi\u00e0 appiattiti ma conservano ancora strutture cellulari riconoscibili, mentre quelli del Mesozoico o ancor pi\u00f9 del Paleozoico sono ormai privi di strutture cellulari evidenti. Questi resti mantengono per\u00f2 una forma esterna riconoscibile in qualunque stadio diagenetico, e sono molto utili in paleontologia. Se gli antracoleimmi di foglie e altri materiali vegetali fragili (fitoleimmi) vengono ossidati nell'ambiente esterno, allora si conserver\u00e0 solo l'impronta esterna contornata da ossidi di ferro; nel caso in cui il sedimento sia sufficientemente fine, la forma risultante potrebbe essere pressoch\u00e9 perfetta. \nGli antracoleimmi possono essere anche di origine animale: tra i vertebrati, un caso famoso \u00e8 rappresentato dai numerosi resti di ittiosauri rinvenuti nel giacimento di Holzmaden in Germania: gli scheletri permineralizzati di questi rettili marini sono circondati da pellicole di carbone che hanno permesso di ricostruire interamente la forma del corpo, compresi il lembo superiore della coda e la pinna dorsale (privi di strutture scheletriche). Altri casi sono rappresentati da fossili delicati come ali di farfalle, graptoliti, pesci dallo scheletro cartilagineo e piccoli rettili (come il fossile di \"Tridentinosaurus\" rinvenuto in un livello tufaceo intercalato tra due colate porfiriche del complesso effusivo permiano del Trentino). \nI resti sepolti in fango organico producono fossili spesso ben riconoscibili come forma e come strutture cellulari solo se i processi diagenetici sono blandi. Con il procedere della diagenesi i fanghi organici, insieme ai resti vegetali o animali in essi inglobati, subiscono una omogeneizzazione e compressione tali da cancellare o distruggere ogni struttura riconoscibile. Ad esempio, nella torba sono perfettamente riconoscibili frammenti di carbone di legna con le cellule perfettamente conservate, anche se vuote, mentre nella lignite le cellule del carbone naturale fossile non sono deformate solo quando sono impregnate da sostanze organiche, che hanno impregnato le cellule del carbone riuscendo a impedire il collasso delle pareti cellulari nell\u2019ambiente diagenetico delle ligniti. Gli enormi carichi imposti dalla situazione diagenetica che ha prodotto l\u2019antracite, tuttavia, sono impossibili da sopportare. Superato lo studio della lignite, quindi, tutto viene omogeneizzato e nessun organismo \u00e8 pi\u00f9 riconoscibile. \nPermineralizzazione.\nLa diagenesi spinta della materia organica non conduce sempre alla totale scomparsa delle cellule animali e vegetali. Se i resti organici vengono sepolti in fanghi di origine minerale, a volte acque interstiziali mineralizzate impregnano i tessuti, depositando all'interno delle cellule sali in forma amorfa o cristallina. Se questa precipitazione di minerali avviene durante le prime fasi di fermentazione anaerobica, prima che si verifichi la totale o parziale deformazione dei lumina cellulari, le strutture organiche mineralizzate in questo modo non potranno pi\u00f9 deformarsi, nemmeno in seguito ai carichi di pressione della diagenesi avanzata. Questo processo \u00e8 noto come permineralizzazione o permeazione cellulare, e ha permesso la formazione di fossili in cui \u00e8 rimasta conservata anche la struttura cellulare; \u00e8 un processo molto simile all'inglobamento artificiale che avviene in istologia per sezionare i tessuti, con la differenza che il mezzo inglobante in questo caso \u00e8 costituito da paraffina o silicone e non da sostanza minerale amorfa o criptocristallina.\nAlla permeazione cellulare possono prendere parte vari tipi di sostanze minerali presenti nei fluidi, come carbonato di calcio, silice, francolite, siderite o solfuri del ferro. \nConcrezioni calcaree fossilifere.\nNelle argille marnose a basso contenuto di carbonato si possono trovare delle concrezioni, composte soprattutto da calcite e anche da siderite, che racchiudono al loro interno fossili. Quste concrezioni sono generalmente di forma arrotondata, sferoidali, discoidali o ellissoidali, ma a volte sono molto allungate. Solitamente sono lunghe qualche centimetro decina di centimetri, ma eccezionalmente possono essere lunghe alcuni metri (\u00e8 il caso di concrezioni nodulari di dieci metri al cui interno sono stati ritrovati fossili di plesiosauri). I fossili che si rinvengono in queste strutture non sono schiacciati, e da ci\u00f2 si pu\u00f2 supporre che si siano formati negli stadi iniziali della diagenesi. Inoltre, le concrezioni contengono sempre resti di organismi, ed \u00e8 quindi logico supporre che i resti giochino un ruolo fondamentale nella formazione delle concrezioni. La spiegazione pi\u00f9 probabile della loro genesi \u00e8 la seguente: le proteine e le ammine, decomponendosi, liberano ammoniaca che forma un ambiente molto alcalino attorno all'animale sepolto nel sedimento. Poich\u00e9 la solubilit\u00e0 dei carbonati decresce con l'aumentare del pH, le acque interstiziali (ricche di carbonato di calcio) vanno a depositare il carbonato all'interno dei tessuti del resto organico in decomposizione e negli interstizi del sedimento inglobante. La precipitazione della calcite riduce localmente la concentrazione di carbonato, originando un grandiente che attira nuovi ioni Ca2+ verso il fossile. Il proceso continua fino al termine della produzione di ammoniaca o all'esaurimento dei carbonati. Anche la siderite pu\u00f2 cristallizzare. Studi geochimici hanno indicato che lo ione Co2-3 all'interno delle concrezioni proviene da alterazione batterica della materia organica, d si suppone quindi che derivi dall'organismo stesso. \nFamosi esempi di questo tipo di concrezioni sono le coal balls del Carbonifero, il cui nome deriva dai giacimenti di carbone a cui sono associate; in queste concrezioni sono conservate tridimensionalmente anche strutture microscopiche degli organismi. Altri esempi sono le concrezioni ferrifere di Mazon Creek del Carbonifero superiore dell'Illinois: nei noduli di carbonato di ferro (siderite) si sono conservati resti di vegetali e una grande quantit\u00e0 di invertebrati, oltre a qualche vertebrato. Il fossile pi\u00f9 famoso di questo giacimento \u00e8 il misterioso Tullimonstrum, un essere vermiforme dal corpo molle, lungo meno di 10 centimetri e dotato di una lunga proboscide. Altre concrezioni notevoli provengono dal Permiano - Triassico del Madagascar e soprattutto dal Cretaceo inferiore del Brasile nordorientale, nella cosiddetta \"formazione Santana\", in cui vengono continuamente rinvenuti fossili di pesci perfettamente conservati e tridimensionali, ma anche pterosauri, coccodrilli, tartarughe e insetti. \nLa formazione dei noduli e la mineralizzazione dei pesci del Brasile deve essere stata particolarmente complessa: le fibre dei muscoli furono permineralizzate da fracolite, un minerale che gi\u00e0 dopo poche ore dalla discesa delle carcasse sul fondale marino and\u00f2 a permeare le fibre col procedere dell'azione batterica. Il fosfato necessario a questo processo era contenuto nell'acqua di mare e nell'acqua interstiziale dei sedimenti, e cristallizz\u00f2 in ambiente acido dovuto all'abbondanza di anidride carbonica, formatasi come conseguenza della decomposizione di materia organica presente sul substrato. Successivamente, col primo seppellimento delle carcasse, l'ammoniaca prodotta dalle fermentazioni anaerobiche delle proteine alz\u00f2 il pH, bloccando cos\u00ec la precipitazione dei fosfati e favorendo quella dei carbonati, con la formazione dei noduli attorno ai pesci. Tessuti muscolari permineralizzati all'interno di concrezioni si rinvengono anche in pesci del Devoniano.\nSilicizzazione.\nLa permineralizzazione tramite silice non \u00e8 particolarmente frequente ma \u00e8 molto spettacolare. Il processo di silicizzazione del legno avviene in modo completo solo all'interno di depositi piroclastici, forse anche per la notevole permeabilit\u00e0 di questi depositi che facilita la circolazione delle acque mineralizzanti e la veloce eliminazione dei prodotti di demolizione della materia organica labile.\nLe sostanze acide che si generano nella decomposizione si degni provocano un abbassamento del pH, causandone quindi la deposizione di gel siliceo dalle soluzioni sature di silice. In questo modo, la silice va a rivestire lentamente i canali legnosi, fino a riempirli completamente. Nel corso della fossilizzazione, l'opale si trasforma in quarzo microcristallino: in questo modo si passa dai legni impregnati di gel di silice ai legni silicizzati. La trasfromazione dell'opale nelle forme cristalline del quarzo altera i particolari delle cellule ma permette la conservazione della forma generale dei tessuti vegetali: \u00e8 quindi possibile studiarne al microscopio la struttura, anche se non a livello di struttura cellulare. Esempi particolarmente spettacolari di questo tipo di fossilizzazione sono le cosiddette \"foreste pietrificate\" dell'Arizona (risalente al Triassico) e di Yellowstone (dell'Eocene); quest'ultima \u00e8 il risultato di una sequenza di 30 foreste, ognuna delle quali distrutta da una particolare eruzione vulcanica. Un'altra foresta fossile \u00e8 quella del Miocene della Sardegna centrale (foresta pietrificata di Zuri - Sodd\u00ec, inaccessibile a causa della creazione di un bacino artificiale).\nOltre alle \"foreste fossili\", la permineralizzazione dovuta alla silice ha prodotto anche la conservazione di numerosi microorganismi del Precambriano, come i cianobatteri, ovvero le prime testimonianze di vita sul pianeta Terra. In questo caso \u00e8 necessario che venga bloccato l'effetto delle autolisine, enzimi tipici di questi organismi, che subito dopo la morte dell'individuo iniziano a distruggere le pareti cellulari; l'impregnazione di ioni di ferro, nel caso di Bacillus subtilis, blocca l'azione delle autolisine e ne permette la silicizzazione.\nPiritizzazione.\nLa pirite pu\u00f2 produrre una permineralizzazione parziale e si trova spesso associata ad antracoleimmi; si forma per attivit\u00e0 batterica in condizioni anaerobiche e pu\u00f2 riempire gli spazi delle cellule, presentandosi sotto forma di framboidi (aggregati sferici di grani di pirite in microcristalli). Si possono rinvenire diverse generazioni di pirite che sono andate a riempire gli spazi lasciati dalla materia organica in decomposizione. Spesso, le condizioni ossidanti presenti nei pressi della superficie finiscono per alterare la pirite rendendola ossidi di ferro, prima che il fossile possa essere raccolto e studiato. \nCrioconservazione.\nUn particolare tipo di fossilizzazione \u00e8 costituito da vari esemplari di grandi mammiferi del Pleistocene che si sono conservati nelle alluvioni ghiacciate di Siberia e Alaska, risalenti all'ultima glaciazione. \u00c8 probabile che questi animali siano rimasti intrappolati nelle alluvioni fluviali fini nel corso di alcuni eventi meteorologici, e che le loro carcasse si siano conservate dalla decomposizione a causa dell'acqua gelida e in seguito a causa del successivo congelamento delle alluvioni, rimaste nelle stesse condizioni fino ad oggi. A volte, in alcuni esemplari, \u00e8 stato rinvenuto anche il tubo digerente con tanto di resti di cibo. I resti crioconservati di mammut (Mammuthus primigenius) non sono rari, ma vi sono anche esemplari di bisonti, rinoceronti lanosi e persino di lupi e leoni delle caverne. \nInglobamento in ambra fossile.\n\u00c8 un processo molto conosciuto per la singolare conservazione che comporta. Nelle resine vegetali si conservano soprattutto fiori, pollini, insetti, ma anche piccoli vertebrati. La resina fossile viene chiamata ambra o, se proveniente da sedimenti molto recenti, copale. L'ambra del Baltico \u00e8 una delle pi\u00f9 famose e si rinviene lungo le coste meridionali del Mar Baltico. In queste zone l'ambra \u00e8 stata prodotta in gran parte da una conifera estinta (\"Pinus succinifera\") che formava estese foreste nell'Eocene. La resina che colava lungo i tronchi inglobava gli insetti e altri piccoli organismi che erano rimasti intrappolati in una precedente colata di resina, sottraendoli agli agenti esterni. Di questi organismi il pi\u00f9 delle volte \u00e8 rimasta solo una sottile pellicola esterna, ma lo stato di conservazione \u00e8 talmente perfetto che i dettagli possono essere ingranditi fino a 1000 volte. Depositi simili sono segnalati anche nel Cretaceo del Manitoba (Canada), nel Paleogene delle Antille, nel Miocene della Sicilia e, soprattutto, nel Cretaceo del Myanmar. \nConservazione in asfalti naturali.\nAvviene in asfalti o bitumi fossili, ed \u00e8 il processo che consente la conservazione di parti molli di un organismo (inglobamento). Il pi\u00f9 famoso esempio di inglobamento in petrolio greggio \u00e8 costituito dai vertebrati fossili del Pleistocene superiore e dell'Olocene di Rancho La Brea, nel bel mezzo della citt\u00e0 di Los Angeles; qui, moltissimi animali rimasero intrappolati in laghetti di petrolio greggio formatisi a causa di fuoriuscite di petrolio da giacimenti superficiali. In superficie, il petrolio diventa viscoso e pu\u00f2 venire ricoperto da acqua piovana, diventando cos\u00ec una vera e propria trappola naturale per gli animali selvatici. Negli stagni di petrolio di Rancho La Brea hanno trovato la morte numerosissimi vertebrati di vario tipo, invischiati nel greggio. Uccelli e mammiferi predatori, attirati dalle creature moribonde, sono stati intrappolati a loro volta: la composizione della fauna di Rancho La Brea mostra un numero di carnivori dieci volte superiore a quello degli erbivori. Tra i fossili pi\u00f9 spettacolari si ricordano quelli di un canide cacciatore (\"Aenocyon dirus\"), di una tigre dai denti a sciabola (\"Smilodon fatalis\") e di una sorta di avvoltoio gigante (\"Teratornis merriami\").\nDistillazione.\nIn questo processo gli elementi pi\u00f9 volatili che compongono il resto organico vengono distillati e lasciano una sottile pellicola di carbonio sulla roccia, a testimoniare la forma originaria dell'organismo. I fossili derivanti da questo processo non sono certamente perfetti, tanto \u00e8 vero che i graptoliti, quegli organismi che pi\u00f9 di altri si sono conservati attraverso questo sistema, non furono compresi appieno se non dopo che di essi vennero alla luce alcuni esemplari piritizzati, derivati cio\u00e8 da un tipico processo di mineralizzazione. Un giacimento in cui le condizioni erano tali da permettere a volte le conservazioni di queste delicatissime strutture \u00e8 quello assai famoso di Solnhofen in Baviera, ove fu rinvenuto lo scheletro del pi\u00f9 antico uccello noto, l\"Archaeopteryx\", che fu determinato come tale per la eccezionale conservazione delle sue penne. Nello stesso giacimento furono trovati resti di rettili volanti con l'impronta della membrana alare, tentacoli di meduse, insetti completi delle sottili e delicate ali membranose e belemniti completi dei loro tentacoli.\nMummificazione.\nSi tratta di una conservazione \"in toto\" di parti molto delicate. Condizioni di disisdratazione tali da produrre mummie possono verificarsi in ambienti molto aridi, sia caldi che freddi. Nei deserti sono relativamente frequenti carcasse mummificate, ma \u00e8 improbabile che queste si conservino a lungo, dal momento che essi si depositano in sedimenti altamente porosi (sabbie) e quindi con alta possibilit\u00e0 di venire ossidati. Gli ambienti aridi freddi hanno il vantaggio di limitare lo sviluppo dei batteri non solo con la disidratazione ma anche con la bassa temperatura.\nDue esemplari di \"Edmontosaurus\", un dinosauro del Cretaceo, furono trovati mummificati, completi della pelle raggrinzita e compressa sulle ossa dello scheletro come se l'animale avesse subito una forte disidratazione dopo la morte. Si pensa che ci\u00f2 sia potuto accadere perch\u00e9 i due esemplari furono sepolti da sabbie che li isolarono dall'azione delle acque circolanti nei sedimenti e che, grazie alle sostanze minerali che contenevano, permisero la pietrificazione quasi perfetta della pelle. Sono note anche \"mummie\" di grandi mammiferi xenartri del Quaternario in caverne del Nuovo Messico e del Sudamerica (come \"Mylodon\") e di rettili e anfibi di piccole dimensioni; quest'ultimo \u00e8 il caso delle \"rane\" (\"Thaumastosaurus\") provenienti dalle fosforiti di Quercy in Francia, risalenti all'Eocene (circa 40 milioni di anni fa). \nSalificazione.\nLa salificazione \u00e8 un processo simile all\u2019incrostazione, che permette la conservazione della parte pi\u00f9 superficiale di un organismo; lo si pu\u00f2 osservare nelle depressioni saline del Nordafrica (\"chotts\") in Tunisia e in Marocco.\nCerificazione.\nLa cerificazione \u00e8 una modificazione che pu\u00f2 subire la parete di una cellula vegetale e che ha la funzione di rinforzare l'impermeabilizzazione di alcune epidermidi, depositandosi sulla cuticola, sotto forma di scagliette, granuli o bastoncelli. \u00c8 un processo piuttosto raro, dovuto all'inglobamento di un organismo in un idrocarburo fossile, la ozocerite (paraffina) noto come \u2018cera fossile\u2019. Esempi di fossilizzazione per cerificazione si trovano in Europa orientale (Romania, Cecoslovacchia).\nFossilizzazione delle parti mineralizzate.\ntutte le parti dell'ortganismo che non sono state distrutte dai vari processi biostratinomici e sono state inglobate nei sedimenti finiscono immerse in una sospensione di acqua e sedimento con propriet\u00e0 chimiche particolari. Con il procedere della sedimentazione in ambiente acqueo, le varie parti dell'organismo ancora presenti verranno a trovarsi a contatto con i liquidi interstiziali. Le condizioni chimiche possono cambiare anche per il continuo apporto di sostanze prodotte da batteri aerobici e anaerobici, che aggrediscono sia le sostanze organiche che quelle inorganiche. Tra i vari tipi di acque con cui vengono in contatto i resti organogeni, quindi, vi sono le acque dell'ambiente deposizionale, l'acqua interstiziale, l'acqua espulsa dai minerali a seguito di disidratazione durante la diagenesi, l'acqua di derivazione profonda prodotta dal metamorfismo degli strati sotto il bacino sedimentario (che possono essere ricchi di sali minerali), e le acque di derivazione meteorica (solitamente aggressive). Tutte queste acque, con i loro chimismi molto differenti, potranno produrre a seconda dei casi dissoluzioni, cristallizzazioni o sostituzioni della materia organogena. \nDissoluzione diagenetica.\nLa dissoluzione pu\u00f2 interessare i resti organogeni sia prima, sia durante la diagenesi. Negli ambienti bentonici, il principale agente di distruzione \u00e8 la dissoluzione diagenetica. Questa dipende da vari fattori. \nMineralizzazione.\nLa mineralizzazione \u00e8 il principale processo che induce alla fossilizzazione, durante il quale la composizione chimica dell'organismo viene modificata chimicamente per azione delle soluzioni in circolo tra i sedimenti.\nIl caso pi\u00f9 frequente \u00e8 quello di organismi che restano sepolti sul fondo di un lago o di un mare: poco alla volta, per le reazioni chimiche tra le parti dure dell'organismo e le soluzioni circolanti, i minerali presenti in soluzione vanno a sostituire quelli presenti nell'organismo.\nLe modalit\u00e0 sono diverse a seconda dei vari ambienti diagenetici (impregnazione, sostituzione o precipitazione, calcitizzazione).\nSedimentazione.\nLa sedimentazione \u00e8 iniziata con la storia della Terra e i sedimenti depositatisi da allora costituiscono la parte pi\u00f9 superficiale della crosta terrestre. Questi sedimenti formano successioni di strati pi\u00f9 o meno spessi e profondi che hanno uno stretto rapporto con il tempo durante il quale contengono i fossili: in tali strati \u00e8 racchiusa la storia della Terra.\nGrazie a quei fossili guida ad ampia distribuzione geografica si \u00e8 tuttavia giunti, nel corso di oltre un secolo e mezzo di studi, a una datazione soddisfacente delle diverse serie rocciose terrestri, ed \u00e8 stato cos\u00ec possibile suddividere la storia della Terra, proprio in base ai fossili, in intervalli di tempo che prescindono dal tipo di roccia che si incontra nelle differenti serie stratigrafiche.\nPer definire la durata e l'et\u00e0 esatta delle diverse suddivisioni cronologiche, per definire cio\u00e8 l'et\u00e0 assoluta in numero di anni, la paleontologia non \u00e8 di nessuna utilit\u00e0. Il problema dell'et\u00e0 assoluta delle rocce \u00e8 stato risolto solo di recente grazie ai metodi radiometrici. \nI problemi che si oppongono alle correlazioni sono particolarmente complessi e abbondanti; ciononostante i paleontologi, costruendo un intricato mosaico di piccoli tasselli, sono riusciti a dare un quadro abbastanza completo di quanto \u00e8 avvenuto durante il corso delle ere geologiche.\nGeometria della fossilizzazione.\nGli organismi possono fossilizzare in 3 diversi modi, rispetto alla posizione da essi occupata in vita, e cio\u00e8 in:"}
{"id": "72876", "revid": "5160", "url": "https://it.wikipedia.org/wiki?curid=72876", "title": "Paganini", "text": ""}
{"id": "72877", "revid": "114539454", "url": "https://it.wikipedia.org/wiki?curid=72877", "title": "Rossini (disambigua)", "text": ""}
{"id": "72878", "revid": "2519", "url": "https://it.wikipedia.org/wiki?curid=72878", "title": "U-boot", "text": ""}
{"id": "72891", "revid": "641883", "url": "https://it.wikipedia.org/wiki?curid=72891", "title": "Neotribalismo", "text": "Il neotribalismo \u00e8 una corrente di pensiero che sostiene che le trib\u00f9 umane svolgono un ruolo importante nel governare e nel sostenere il comportamento sociale umano. I \"neotribalisti\" tendono spesso ad imitare i popoli indigeni nell'organizzare piccoli gruppi di persone da diverse famiglie in modi pi\u00f9 stretti di quelli richiesti dallo stato-nazione o dalla cultura pi\u00f9 ampia.\nI critici del movimento, compresi alcuni popoli indigeni, potrebbero considerare i neotribalisti come \"intrusi\" o \"pirati\" della cultura nativa che cercano di diluirne la sovranit\u00e0 o minacciare il rispetto per le culture indigene in generale. Asseriscono che i neotribalisti non imitano i popoli indigeni, ma piuttosto imitano le proprie fantasie su di essi, per scopi di credibilit\u00e0 o pubblicit\u00e0 o altro.\nUna espressione importante di questo movimento \u00e8 la tendenza verso gli eco-villaggi. Anche molti sostenitori della democrazia bioregionale e del movimento pacifista sono neotribalisti, poich\u00e9 i gruppi condividono ideali comuni."}
{"id": "72892", "revid": "22475", "url": "https://it.wikipedia.org/wiki?curid=72892", "title": "Lorenzo Costa", "text": "Fu uno dei pi\u00f9 importanti artisti della scuola ferrarese e della Scuola di Mantova del Cinquecento. Fu il padre del pittore Ippolito Costa (1506-1561) e nonno di Lorenzo Costa il Giovane (1537-1583).\nBiografia.\nFormatosi in ambiente ferrarese, sugli esempi di Cosm\u00e8 Tura e di Ercole de' Roberti, and\u00f2 a vivere a Firenze, dove studi\u00f2 gli artisti fiorentini: qui divenne discepolo di Benozzo Gozzoli.\nSi trasfer\u00ec nel 1483 a Bologna, testimoniando con ci\u00f2 l'esaurimento della scuola ferrarese e la contemporanea ascesa di Bologna come centro artistico. Svilupp\u00f2 la gran parte del suo lavoro, sotto l'influenza di Ercole de' Roberti. Questa esperienza emiliana lo port\u00f2 anche ad influenzare un pittore di scuola forlivese come Baldassarre Carrari il Giovane. Dipinse la \"famiglia Bentivoglio intorno alla Vergine\" e i \"Trionfi\" nella loro cappella in San Giacomo Maggiore ed \u00e8 citata la presenza di suoi affreschi nel palazzo non pi\u00f9 esistente della stessa famiglia.\nI suoi accostamenti morbidi e distesi richiamano la pittura del Perugino di Filippo Lippi, di Piero di Cosimo e di Francesco Francia. L'equilibrio raggiunto dall'artista in questa sorta di eclettismo gradevole ma non immune da cadenze manierate, rest\u00f2 immutato nella sua successiva attivit\u00e0.\nVerso la fine del secolo soggiorn\u00f2 in Toscana, a Ferrara e a Roma in occasione dell'elezione di Giulio II.\nSi trasfer\u00ec a Mantova nel 1506 come pittore di corte, chiamato da Isabella d'Este, dove si avvicin\u00f2 all'arte del Mantegna. I primi lavori compiuti per la marchesa di Mantova furono \"Isabella d'Este nel regno di Armonia\" e il \"Regno del dio Como\", su un disegno incompiuto di Andrea Mantegna, che servirono ad arredare lo studiolo di Isabella."}
{"id": "72895", "revid": "169529", "url": "https://it.wikipedia.org/wiki?curid=72895", "title": "Eufrosine", "text": "Eufr\u00f2sine (dal greco \"gioia e letizia\" o \"serena letizia\"; in greco \u0395\u1f50\u03c6\u03c1\u03bf\u03c3\u03cd\u03bd\u03b7, Euphrosyne) \u00e8 una figura della mitologia greca e viene definita dea della Castit\u00e0. \nMitologia.\n\u00c8 una delle tre Grazie (mitologia), o Cariti.\nCome Aglaia e Talia era figlia di Zeus e della ninfa Eurinome.\nIn quanto musa, \u00e8 citata da Ugo Foscolo ne \"Le Grazie\", Inno terzo, \"Pallade\": \"E a me un avviso / Eufrosine, cantando / Porge, un avviso che da Febo un giorno / Sotto le palme di Cirene apprese ...\".\nViene inoltre rappresentata nella Primavera di Sandro Botticelli insieme alle altre due Grazie e a Venere"}
{"id": "72897", "revid": "287204", "url": "https://it.wikipedia.org/wiki?curid=72897", "title": "Antey-Saint-Andr\u00e8", "text": ""}
{"id": "72900", "revid": "661526", "url": "https://it.wikipedia.org/wiki?curid=72900", "title": "Pier Vittorio Tondelli", "text": "\u00c8 l'autore di \"Altri libertini\", romanzo di culto fra i giovani italiani degli anni ottanta, ed \u00e8 considerato uno dei maggiori esponenti della letteratura postmoderna italiana. Ha curato anche antologie di scrittori esordienti per la casa editrice Transeuropa.\nBiografia.\nOrigini.\nPier Vittorio Tondelli nacque a Correggio, in provincia di Reggio Emilia, il 14 settembre 1955. Frequent\u00f2 il liceo classico \"Rinaldo Corso\", dove consegu\u00ec la maturit\u00e0 nel 1974. Durante l'adolescenza si dedic\u00f2 all'attivismo cattolico, cominciando a scrivere i primi articoli per i giornali di Azione Cattolica e delle ACLI. Si firmava \"Vicky\" e cos\u00ec veniva chiamato dagli amici. Parallelamente agli studi, intraprese la collaborazione a diverse iniziative culturali, tra cui una radio libera correggese, Radio Attiva, e una cooperativa teatrale. A questo periodo risale la riduzione per il teatro del romanzo \"Il piccolo principe\" di Antoine de Saint-Exup\u00e9ry, da lui scritta e portata in palcoscenico, con l'aiuto di amici e compagni di scuola.\nDopo aver conseguito la maturit\u00e0 classica, Tondelli si iscrisse al DAMS dell'Universit\u00e0 degli Studi di Bologna, corso universitario all'epoca appena nato, afferente alla Facolt\u00e0 di Lettere e Filosofia, dove insegnavano accademici come Umberto Eco e Gianni Celati. Il 26 febbraio 1980 si laure\u00f2 con la votazione di 110/110 e lode, discutendo una tesi in estetica (relatore Paolo Bagni), intitolata \"Letteratura epistolare come problema di teoria del romanzo\". Nell'aprile del 1981 part\u00ec per il servizio militare: svolse il CAR a Orvieto e venne poi trasferito a Roma alla Caserma \"Macao\" del Castro Pretorio.\nNell'aprile del 1982 si iscrisse all'Ordine dei giornalisti, elenco pubblicisti, rimanendovi iscritto sino alla morte. Nel novembre del 1985 firm\u00f2 - con altre decine di artisti, attori, intellettuali, registi e scrittori - l'appello \u00abAid for Aids\u00bb lanciato da \"Babilonia\", storica rivista gay, per una serata di gala a Milano in cui raccogliere fondi da destinare alla ricerca sull'AIDS. Tenne la rubrica \"Culture Club\" sul mensile \"Rockstar\", in cui dispensava ai lettori, perlopi\u00f9 giovani, indicazioni di lettura; nel 1989 progett\u00f2 la rivista quadrimestrale \"Panta\", in cui si confrontavano giovani scrittori italiani e stranieri.\n\"Altri libertini\" e il successo.\nNel 1980, dopo un lungo e travagliato processo di lavoro e con la collaborazione di Aldo Tagliaferri, revisore di alcuni suoi racconti, LaFeltrinelli ne pubblic\u00f2 il risultato, corrispondente al suo primo romanzo, \"Altri libertini\". Il libro, che esibiva un linguaggio volgare, ricco di bestemmie e scene esplicite di sesso e violenza, fornendo un audace ritratto della degradata periferia bolognese degli anni ottanta, appena venti giorni dopo la pubblicazione fu sequestrato per un anno dal procuratore della Repubblica de L'Aquila; ci\u00f2 nonostante, ebbe un grandissimo successo di pubblico (soprattutto giovane) e di critica, anche se alcuni recensori lo definirono un fenomeno passeggero.\nAttivit\u00e0 letteraria.\nNel febbraio 1981, mentre svolgeva il servizio di leva, pubblic\u00f2, sul \"Resto del Carlino\" e \"La Nazione\", \"Il diario del soldato Acci\". \nAssolti gli obblighi di leva, torn\u00f2 a Bologna dove cominci\u00f2 a collaborare alla rivista \"Linus\". Nel giugno 1982, pubblic\u00f2, sempre per Feltrinelli, il secondo romanzo \"Pao Pao\". Nel frattempo, incominci\u00f2 un sincero rapporto di stima con Fran\u00e7ois Wahl, punto di riferimento importantissimo in tutte le fasi della sua produzione letteraria. Al 1984 risale la prima stesura del dramma teatrale \"Dinner Party\".\nNel 1985 pubblic\u00f2 per Bompiani il terzo romanzo \"Rimini\", che gli assicur\u00f2 un nuovo successo tra i lettori, anche se accolto freddamente dalla critica. In risposta, sul mensile \"Linus\" cre\u00f2 il progetto \"Under 25\", con lo scopo di concedere spazio ai giovani scrittori. In quegli anni pens\u00f2 anche a un adattamento cinematografico di \"Rimini\", progetto che per\u00f2 fu abbandonato. I fratelli Vanzina proposero di trarne un film ma Tondelli non accett\u00f2. Divennero sempre pi\u00f9 frequenti, intanto, i viaggi in Europa, tra Parigi, Amsterdam e Berlino.\nNel 1986 pubblic\u00f2 per il piccolo editore bolognese Baskerville \"Biglietti agli amici\", uscito in poche copie passando, anche per sua volont\u00e0, quasi inosservato. Intanto proseguiva l'uscita dei volumi per il progetto \"Under 25\", che lanci\u00f2 Gabriele Romagnoli, Giuseppe Culicchia e Silvia Ballestra. Lavor\u00f2 poi al progetto \"Mouse to mouse\", per Mondadori con l'intenzione di pubblicare narrazioni che esprimessero i cambiamenti della societ\u00e0 e della scrittura.\nNel 1989 pubblic\u00f2, ancora per Bompiani \"Camere separate\", opera distante dallo stile dei lavori precedenti. Nel 1990 usc\u00ec il primo volume di \"Un weekend postmoderno. Cronache dagli anni ottanta\" in collaborazione con Fulvio Panzeri, raccolta di tutta l'opera letteraria, saggistica e giornalistica di Tondelli.\nIl teatro.\nNella biografia di Tondelli viene spesso citata la trasposizione scenica de \"Il piccolo principe\" di Saint-Exup\u00e9ry: si tratt\u00f2 di un allestimento amatoriale \u2013 Vicky aveva 19 anni \u2013 fatto con alcuni adolescenti, dei quali lui era delegato parrocchiale, nel teatrino della scuola cattolica \u201cContarelli\u201d di Correggio. A livello professionale, Tondelli per il teatro scrisse solo \"Dinner Party\", che inizialmente si chiamava \"La notte della vittoria\" \u2013 \u00e8 questo infatti il titolo con cui ricevette il Premio Speciale della giuria al 38\u00b0 \u201cPremio Riccione ATER per il teatro\u201d, nel 1985. Se ne conoscono due letture sceniche e due allestimenti. Il 9 aprile 1994, per iniziativa di Emilia Romagna Teatro e della fondazione \"I Teatri\" di Reggio Emilia, il regista Piero Maccarinelli propone, nel teatro comunale \"Ariosto\" di Reggio, una lettura con gli attori Bruno Armando, Franco Castellano, Maurizio Donadoni, Ugo Maria Morosi, Daria Nicolodi, Anna Nogara e Sabina Vannucchi.\nLo stesso regista e quasi lo stesso \"cast\" (Sandra Ceccarelli e David Sebasti sostituivano la Vannucchi e Armando), ripropongono la lettura integrale di \"Dinner Party\" in diretta su Radio3 mercoled\u00ec 16 dicembre 2001, a dieci anni dalla morte di Tondelli. Nel novembre 2002 arriva un allestimento vero e proprio, realizzato da Ert con la regia di Nanni Garella: viene messo in scena a Scutari (Albania), con un \"cast\" albanese, nell'ambito di un progetto di cooperazione internazionale fra la regione Emilia-Romagna e il Paese adriatico. L'anno seguente sempre Garella e l'ERT, con il CTB-Centro Teatrale di Brescia, riprendono il testo con una compagnia italiana: esord\u00ec il 31 ottobre a Correggio poi tourn\u00e9e fino a inizio 2004.\nIl romanzo d'esordio, \"Altri libertini\", fu oggetto di una trasposizione teatrale, cui collabor\u00f2 lo stesso autore, che and\u00f2 in scena il 30 novembre 1985 nel teatro di Correggio con il titolo \"Altri libertini \u2013 Una favola postmoderna\", regia di Gian Franco Zanetti e scene di Igort: si trattava di due atti unici, \"Posto ristoro\" e \"Autobahn\", interpretati da un gruppo eterogeneo, comprendente giovani con qualche esperienza nello spettacolo (come Dario Parisini e Stefano \u201cSbarbo\u201d Cavedoni, ex-Skiantos), i partecipanti a un corso teatrale organizzato dall'Assessorato ai giovani del Comune di Reggio Emilia, e anche un vero travestito che si prostituiva a Bologna. La produzione vedeva insieme Comune di Reggio, Centro servizi e spettacoli di Udine e compagnia \"Altarte\" di Roma, con il patrocinio del Comune di Correggio per le prove finali e la sera dell'esordio. Fu replicato a Reggio Emilia e pochissime altre citt\u00e0, anche perch\u00e9 \u2013 come gi\u00e0 per il romanzo \u2013 avevano suscitato polemiche e creato problemi sia il linguaggio sia il contenuto (in una delle citt\u00e0 la rappresentazione fu annullata).\nNel 2011 fu realizzata una versione teatrale dell'ultimo romanzo, \"Camere separate\", con il titolo \"Biglietti da camere separate\", prodotto da Teatri di Vita, con la drammaturgia e regia di Andrea Adriatico e l'interpretazione di Maurizio Patella e Mariano Arenella. L'esordio \u00e8 avvenuto il 28 luglio 2011 al MAMbo - Museo d'Arte Moderna di Bologna, e lo spettacolo fu replicato in diversi festival (tra cui Short Theatre a Roma) e diverse citt\u00e0 italiane nelle stagioni successive. Nel 2015, il festival \u201cQuartieri dell'Arte\u201d di Viterbo aveva annunciato lo spettacolo \"Su altri libertini\", di Michele Di Vito, \u00ab liberamente ispirato a Pier Vittorio Tondelli \u00bb, con la regia di Massimiliano Vado, ma \u00e8 andato poi in scena \"Vento e Bufera\", \u00abomaggio a Pier Vittorio Tondelli\u00bb, stessi autore e regista.\nMorte.\nVerso la fine dell'estate del 1990 Tondelli fu ricoverato all'ospedale di Reggio Emilia, affetto da AIDS, ma la notizia non fu divulgata. Si riavvicin\u00f2 al cattolicesimo e continu\u00f2 a lavorare a un progetto che non vide mai la luce. Riusc\u00ec per\u00f2 ad ultimare la sceneggiatura di un film a cui stava lavorando, \"Sabato italiano\" diretto da Luciano Manuzzi, che usc\u00ec postumo. Mor\u00ec il 16 dicembre 1991, a 36 anni.\nLa memoria.\nDal dicembre 1997, con la nascita del \u201c\"Centro di documentazione Pier Vittorio Tondelli\"\u201d presso la biblioteca comunale, Correggio gli dedica ogni anno iniziative per perpetuarne la memoria, divulgarne l'opera e favorirne lo studio anche presso le nuove generazioni. In particolare, dal 2001, nei giorni prossimi all'anniversario della morte, viene organizzato un fine-settimana con incontri, dibattiti, premi per giovani autori, mostre, proiezioni, che vanno sotto il nome di \u201cGiornate Tondelliane\u201d e comprendono il \u201cSeminario Tondelli\u201d, giunto nel 2020 alla ventesima edizione.\nIl comune di Correggio gli ha intitolato una piccola piazza, nelle vicinanze del centro storico."}
{"id": "72901", "revid": "125870177", "url": "https://it.wikipedia.org/wiki?curid=72901", "title": "Liffey", "text": "Il Liffey (\"An Life\" in gaelico irlandese) \u00e8 un fiume irlandese che sfocia nel Mar d'Irlanda attraversando Dublino.\nToponomastica.\nLa parola \"Liphe\" o \"Life\" si riferiva alla pianura dove scorre il fiume pi\u00f9 che al fiume stesso: il nome originale era infatti \"An Ruirthech\", che significa 'corso potente'.\n\u00c8 noto anche come Anna Liffey, probabilmente un'anglicizzazione di \"Abhainn na Life\", che in irlandese vuol dire letteralmente \"fiume Liffey\".\nGeografia.\nIl Liffey nasce sulle pendici del Kippure, una montagna nella Contea di Wicklow, a circa 500 metri sul livello del mare, e percorre circa 125\u00a0km attraverso le contee di Wicklow, Kildare e Dublino prima di sfociare nella Baia di Dublino e, dunque, nel Mare d'Irlanda.\nI centri maggiori che attraversa, oltre Dublino, sono Ballymore Eustace, Newbridge, Caragh, Leixlip e Lucan.\nEconomia.\nSul fiume lavorano tre centrali idroelettriche della ESB, nelle localit\u00e0 di Poulaphouca, Golden Falls e Leixlip, assieme a un certo numero di piccoli impianti.\nNavigabilit\u00e0 e utilizzo.\nIl fiume \u00e8 stato utilizzato per secoli, soprattutto nelle immediate vicinanze della citt\u00e0 di Dublino, e assicura lo sviluppo economico della citt\u00e0 sin dai tempi delle invasioni vichinghe.\nFino agli Anni 1990, uno degli eventi pi\u00f9 caratteristici nella loro frequenza (e per questo molto amato dai turisti) era l'uscita, dal porto di Dublino, della \"Lady Patricia\" e della \"Miranda Guinness\", navi da carico usate per l'esportazione della Guinness dalla St. James's Gate Brewery.\nPi\u00f9 recentemente, il traffico sul fiume \u00e8 molto diminuito, tanto che a difesa di secoli di navigazione fluviale rimane quasi esclusivamente il \"Liffey Voyage\", un servizio turistico che gestisce visite guidate lungo il Liffey attraverso il centro della citt\u00e0. \u00c8 anche possibile fare un giro attraverso i ponti di Dublino sullo \"Spirit of the Docklands\", che parte dall'Ha'penny Bridge e passa, a favore di corrente, sotto l'O'Connell Bridge, il Butt Bridge e il Talbot Memorial Bridge, arriva alla Custom House prima di girare al bacino del Grand Canal e tornare indietro. Costruito dal \"Westers Mekaniska\" in Svezia, questo taxi fluviale ha taniche di zavorra variabili non diverse da quelle di un sottomarino e un pescaggio molto basso, di modo da pescare alto con la bassa marea e viceversa, passando cos\u00ec agevolmente sotto i ponti.\nAttraversamenti a Dublino.\nPoich\u00e9 divide la citt\u00e0 da Ovest a Est, il Liffey \u00e8 sovrastato da una serie di ponti, molti dei quali aperti al traffico. Da monte a valle, questo \u00e8 l'elenco completo dei ponti nella Contea di Dublino:\nNel centro cittadino sono stati aggiunti anche dei \"boardwalk\", pontili di legno pedonali suggestivi quasi a pelo d'acqua.\nIl 3 gennaio 2014 il fiume ha esondato per la prima volta nella storia nel centro cittadino invadendo la sponda antistante la nota fabbrica Guinness."}
{"id": "72903", "revid": "799790", "url": "https://it.wikipedia.org/wiki?curid=72903", "title": "Alfonso X di Castiglia", "text": "Fu re di Castiglia e Le\u00f3n (1252 - 1284) e re dei Romani (1272 - 1273).\nBiografia.\nInfanzia.\nFiglio primogenito del re di Castiglia e Le\u00f3n, Ferdinando III \"il Santo\" e di Elisabetta Hohenstaufen (detta Beatrice di Svevia alla corte di Castiglia).\nSecondo gli Annali toledani Alfonso nacque il 23 novembre 1221 (\"el Infant D. Alfonso, fillo del Rey D. Fernando de Castiella\u2026 e\u2026 de la Reyna do\u00f1a Beatriz, filla del Emperador de Alema\u00f1a\").\nDopo che Tebaldo I di Navarra, nel 1234, era divenuto re di Navarra, suo padre cerc\u00f2 di combinare il matrimonio di Alfonso con la figlia di Tebaldo, Bianca di Navarra, ma il progetto non and\u00f2 a buon fine, cos\u00ec come le mire della Castiglia sulla Navarra.\nTra il 1240 ed il 1250, assieme al padre, conquist\u00f2 diverse piazzeforti musulmane, quali Murcia, Alicante e Cadice.Nel corso del 1242 fu alfiere reale di suo padre.\nIn quello stesso periodo, Alfonso ebbe diverse amanti: la prima, tra il 1240 ed il 1241, fu la figlia illegittima di suo nonno, Alfonso IX di Le\u00f3n, Maria Alfonso di Le\u00f3n (1222 - dopo il 1252), che era la vedova di Alvaro Fernandez di Lara e che dopo la relazione con Alfonso spos\u00f2 Suero Arias de Valladares; poi, tra il 1242 ed il 1243, lo fu la figlia del signore di Villada, Elvira Rodriguez di Villada (?- dopo il 1283), che dopo la relazione con Alfonso spos\u00f2 Gonzalo Moran il vecchio; quindi, tra il 1243 ed il 1248, lo fu la figlia del signore di Vecilla, Guglielmo Perez de Guzman e di Mar\u00eda Gonz\u00e1lez Gir\u00f3n, Maior Guillen de Guzman (1225-1267), signora di Alcocer, Salmer\u00f3n, Viana e Aza\u00f1\u00f3n; ci furono inoltre altre due amanti, delle quali non si conoscono n\u00e9 il nome, n\u00e9 gli ascendenti.\nIl 29 gennaio 1249, Alfonso si spos\u00f2 con Violante d'Aragona (1236-1301), figlia del Re di Aragona, Conte di Barcellona e delle altre contee catalane, re di Valencia e di Maiorca, signore di Montpellier e Carlad\u00e8s Giacomo I \"il Conquistatore\" e della principessa ungherese Violante, figlia del re di Ungheria Andrea II e della principessa di Costantinopoli Iolanda di Courtenay.\nRegno.\nNel 1252, alla morte del padre, gli subentr\u00f2 sul trono col nome di Alfonso X, Re di Castiglia, Le\u00f3n, Galizia, Toledo, Badajoz, Cordoba, Murcia, Ja\u00e9n e Siviglia.\nDopo essere salito sul trono del regno di Castiglia Alfonso X invase il Portogallo nel 1253 e si appropri\u00f2 della regione dell'Algarve.Il re del Portogallo, Alfonso III, cedette ma, pur essendo ancora sposato con Matilde II di Boulogne, riusc\u00ec ad ottenere la mano della figlia illegittima di Alfonso X, Beatrice, con la clausola che quando il primo figlio della coppia avesse compiuto sette anni, l'Algarve sarebbe tornato al Portogallo.Nel 1263, non senza alcune resistenze (forse perch\u00e9 l'erede era il terzogenito e aveva solo due anni), Alfonso X di Castiglia consegn\u00f2 l'Algarve all'erede, il principe Dionigi, a condizione che Alfonso III del Portogallo lo avesse seguito in battaglia con cinquanta lancieri.\nNello stesso anno 1263, dopo che la contessa di Boulogne, Matilde era morta nel 1262, il papa Urbano IV convalid\u00f2 il matrimonio tra Alfonso e Beatrice.\nDopo aver reclamato il ducato di Guascogna (su cui il regno di Castiglia avanzava pretese dal tempo del matrimonio di Alfonso VIII di Castiglia con la figlia del re d'Inghilterra, Enrico II e della duchessa d'Aquitania, Eleonora d'Aquitania, Leonora d'Aquitania, duchessa di Guascogna) e aver stretto un'alleanza, in chiave anti-inglese, col visconte di B\u00e9arn, Gastone VII, il 22 aprile del 1254, Alfonso stipul\u00f2 un trattato di alleanza col re d'Inghilterra e duca di Aquitania, Enrico III, appoggiandolo nella guerra contro il re di Francia, Luigi il Santo.Il 18 ottobre dello stesso anno, nel Monastero di Santa Mar\u00eda la Real de Las Huelgas Burgos, furono celebrate le nozze della sorellastra di Alfonso, Eleonora di Castiglia, col figlio di Enrico III\u2014ed erede al trono\u2014Edoardo. Con queste nozze Alfonso X rinunciava definitivamente al ducato di Guascogna.\nNel 1254, dopo la morte dell'imperatore, Corrado IV, reclam\u00f2, senza successo, il Ducato di Svevia per diritto materno, pur avendo avuto l'appoggio di papa Alessandro IV, che il 3 febbraio 1255, aveva scritto una lettera alla nobilt\u00e0 sveva.\nNel 1254 Alfonso dot\u00f2 la scuola di Salamanca, \"Estudio General del Reino de Le\u00f3n\", fondata tra il 1218 ed il 1220 da suo nonno, Alfonso IX, a cui suo padre, Ferdinando III di Castiglia, aveva dato impulso, di un documento regolare che attribuiva allo \"scholasticus\" della cattedrale il diritto di promuovere gli studenti e di esercitare su di essi un'ampia giurisdizione.Il papa Alessandro IV, nel 1255, concesse all'universit\u00e0 di Salamanca vari privilegi, tra cui quello che i suoi laureati potevano insegnare dovunque, tranne che a Parigi e a Bologna; con questo documento papale, Salamanca era riconosciuta Universit\u00e0 internazionale.\nNel 1256, essendo rimasta vacante la corona imperiale alla morte di Guglielmo II d'Olanda, Alfonso X \u2014 in quanto discendente, da parte di madre, della famiglia Hohenstaufen \u2014 fu uno dei pretendenti, cercando appoggio presso il re di Francia e in Provenza.Il 1\u00ba aprile 1257, con il sostegno dell'arcivescovo di Treviri, del duca di Sassonia e del margravio di Brandeburgo (quest'ultimo diede il proprio appoggio anche a causa del fidanzamento di Beatrice, figlia di Alfonso, con Giovanni di Brandeburgo, il pi\u00f9 vecchio dei figli del margravio), fu eletto a Francoforte re dei Romani in contrapposizione a Riccardo di Cornovaglia, che era stato sostenuto dal conte palatino del Reno e dagli arcivescovi di Colonia e di Magonza. Invece, mantenne una posizione ambigua il re di Boemia Ottocaro II, che diede appoggio, in tempi diversi, ad ambedue i pretendenti.\nEntrambi avevano pagato l'elezione, ma mentre Riccardo si rec\u00f2 pi\u00f9 volte in Germania a far valere il suo titolo (il 17 maggio 1257 fu incoronato re dei Romani ad Aquisgrana), Alfonso, che ambiva all'Italia, non pot\u00e9 recarsi n\u00e9 in Germania n\u00e9 in Italia, per i problemi che aveva in Castiglia; si alle\u00f2 con Ezzelino da Romano e i ghibellini, giocandosi le iniziali simpatie che il papa Alessandro IV aveva per lui. Anche quando la decisione di scegliere il re dei Romani fu rimessa al papa, questi la rinvi\u00f2 senza decidere, cos\u00ec come i suoi successori, Urbano IV e Clemente IV.Questa politica ad inseguire il titolo imperiale port\u00f2 alla rovina le finanze della Castiglia tanto da portare i suoi fratelli, Enrico e Filippo a ribellarsi alla sua autorit\u00e0 e fomentare una guerra civile che dur\u00f2 tre anni (1271-1274).Il suo rivale mor\u00ec nel 1272 e l'anno successivo i principi tedeschi, in assenza Ottocaro II, che continuava ad appoggiare Alfonso, si riunirono a Francoforte, dove procedettero all'elezione a re dei Romani di Rodolfo d'Asburgo. Papa Gregorio X, accettando questa nuova elezione, rifiut\u00f2 di confermare l'elezione di Alfonso, dichiarandolo decaduto e ponendo cos\u00ec termine al periodo noto alla tradizione storiografica tedesca come il \"Grande Interregno\". Alfonso per\u00f2 non si arrese, e, dopo aver inviato truppe castigliane in aiuto del suo vicario in Italia, il marchese del Monferrato, Guglielmo VII (succeduto come vicario ad Ezzelino dopo il 1259), che si opponeva ai guelfi della Lombardia appoggiati dal re di Sicilia, Carlo I d'Angi\u00f2, nel 1275, cerc\u00f2 di raggiungere il suo vicario e genero Guglielmo VII (nel 1271, aveva sposata la figlia legittima di Alfonso, Beatrice), e porsi quindi alla testa dei suoi alleati ghibellini del Piemonte e della Lombardia, per combattere contro Carlo I d'Angi\u00f2; ma fu fermato in Provenza dal papa Gregorio X, che, dopo lunghe trattative, in agosto riusc\u00ec a ottenere da Alfonso la rinuncia al titolo di re dei Romani.\nNel 1273, Alfonso X il Saggio diede vita alla \"Mesta castigliana\", un'associazione che raggruppava circa tremila grandi e piccoli proprietari di greggi di pecore di tutta la Castiglia, che si riunivano tre volte l'anno, in cui le donne avevano pari diritti degli uomini e dove si stabilivano i doveri ed i diritti dei pastori, che nelle transumanze erano avversati dai contadini sulle cui terre passavano le greggi.La Mesta divenne col tempo tanto potente che alla fine del Medioevo dominava l'organizzazione economica della Castiglia, rivelandosi alla fine fatale per l'agricoltura della nazione castigliana.\nNel 1275 l'erede al trono, il primogenito maschio Ferdinando, mor\u00ec mentre combatteva contro i Mori del sultanato di Granada, nella battaglia di \u00c9cija. Alfonso X, ignorando i diritti dei figlioletti di Ferdinando, nomin\u00f2 nuovo erede al trono il figlio maschio secondogenito, Sancho IV.La vedova, Bianca di Francia, figlia del re di Francia, Luigi IX il Santo e i due figli, Alfonso e Ferdinando, furono, come narra Guglielmo di Nangis, \u00ablasciati privi di ogni umano conforto\u00bb.Allora, mentre la vedova di Ferdinando, Bianca di Francia, chiedeva aiuto al fratello, il re di Francia, Filippo III l'Ardito, che invi\u00f2 ambasciatori per protestare e nello stesso tempo, per invadere la Castiglia, mise insieme un esercito (che in Castiglia non arriv\u00f2 mai, fermandosi a Pau), la moglie di Alfonso, Violante intervenne, lasci\u00f2 il marito e la Castiglia, per raggiungere l'Aragona coi nipoti, i figli di Ferdinando, Alfonso e Ferdinando e sollecitare suo fratello il re d'Aragona, Pietro III, affinch\u00e9 proteggesse e custodisse in Aragona, nella fortezza di J\u00e1tiva gli infanti de la Cerda, Alfonso e Ferdinando.\nQuando Alfonso X propose a Sancho di creare un piccolo regno nella citt\u00e0 di Ja\u00e9n, per Alfonso de la Cerda, Sancho si ribell\u00f2 al padre e inizi\u00f2 una guerra civile che releg\u00f2 Alfonso nel sud del regno di Castiglia, in Murcia e parte dell'Andalusia, la zona di Siviglia; nonostante la vittoria (Sancho si autoproclam\u00f2 re di fronte alle \"Cortes\" di Valladolid), Sancho, l'8 novembre 1282, fu sconfessato e diseredato da Alfonso X, che nomin\u00f2 erede al trono di Castiglia, Alfonso de la Cerda, mentre erede del regno di Le\u00f3n era il figlio, Giovanni.\nAttivit\u00e0 culturale.\nLa grandezza di Alfonso X consistette soprattutto nella sua attivit\u00e0 culturale. A ragione \u00e8 considerato il fondatore della prosa letteraria castigliana. Cerc\u00f2 di riunire tutto il sapere della sua epoca nella lingua corrente parlata dai suoi sudditi. Fond\u00f2, per suggerimento ecclesiastico, la Scuola di traduttori di Toledo in cui saggi musulmani ed ebrei traducevano in castigliano le opere antiche arabe ed ebraiche; di grande importanza fu la traduzione dall'ebraico di molte versioni ebraiche delle opere arabe.La sua opera scientifica, storica e letteraria fu fondamentale: ricordiamo in particolare il suo contributo all'astronomia con le Tavole alfonsine. Per di pi\u00f9, promosse la redazione e pubblicazione di una serie di testi autorevoli in vari campi della cultura artistica e scientifica. Fu inoltre un eccellente poeta in lingua galiziana e persino autore di uno dei primi trattati sugli scacchi.\nLa sua attivit\u00e0 nel settore giuridico fu fondamentale per quanto riguarda la nazionalizzazione e statalizzazione del diritto vigente: fece tradurre in castigliano il \"Liber Iudiciorum\" del re visigoto Reccesvindo, ottenendo cos\u00ec il \"Fuero Juzgo\"; promosse poi la redazione di un \"Fuero Real\" (raccolta di consuetudini applicate su tutto il regno, a cui vengono apportate modifiche tratte dal diritto romano e da quello canonico), realizzato nel periodo 1252-1255.\nInfine ad Alfonso fu dovuta la compilazione del \"Libro de las leges\", noto nel XIV secolo come \"Siete Partidas\" (o \"Leges de Partidas\" o \"Partidas\"). I giuristi che compilarono tra il 1256 ed il 1265 \u2014 sotto la supervisione del re \u2014 le \"Partidas\", attinsero a tre categorie di fonti:\nLa \"Siete Partidas\" possono essere considerate un compendio dei diritti romano e canonico (modificato in alcuni particolari dai giuristi di Alfonso per adattarlo alla situazione del regno di Castiglia e Le\u00f3n) che, anche se non soppiant\u00f2 del tutto i \"fueros\" municipali, il \"Fuero Juzgo\", e il \"Fuero Real\", fu sempre pi\u00f9 utilizzato da avvocati e studenti e alla fine fu adottato come pratica giudiziaria dalle \"cortes\".\nDa notare che nel codice \"Siete Partidas\" era prevista anche la punizione della stregoneria (quindi vi era da parte dei giuristi una credulit\u00e0 nel potere delle arti magiche); infatti coloro che invocavano gli spiriti maligni o facevano immagini di cera di altre persone, allo scopo di far loro del male, venivano puniti con la morte, mentre coloro che ricorrevano ad incantesimi per fini buoni, ottenendo buoni risultati, erano considerati meritevoli di una ricompensa.\nAd Alfonso sono anche attribuite le \"Cantigas de Santa Maria\", la pi\u00f9 importante raccolta di canzoni monodiche del secolo XIII, dedicate alla Vergine e ai suoi miracoli, scritte in galizian. Le 427 composizioni ci sono pervenute in 4 codici diversi (di cui uno \u00e8 conservato a Firenze). Non \u00e8 sicuro che Alfonso ne fosse l'autore, eppure ci\u00f2 \u00e8 testimoniato proprio da quanto \u00e8 detto nel prologo delle \"Cantigas\". Gli studiosi sostengono che di esse almeno un centinaio furono espressamente scritte dal re.\nAlfonso realizz\u00f2 anche la prima riforma ortografica del castigliano, lingua che rese ufficiale nel suo regno a scapito del latino; infatti fece tradurre in castigliano il codice reale \"Siete Partidas\" e nelle procedure giudiziarie sostitu\u00ec il latino col castigliano.\nNonostante la corte di Alfonso fosse un centro di cultura ebraica, sia scientifica, sia letteraria, su pressione della Chiesa e del Papa la politica di restrizioni verso gli ebrei fu intensificata e, anche se non si raggiunsero gli eccessi di altri Stati europei, i decreti restrittivi della Chiesa ebbero un riflesso anche sul diritto civile. Infatti, anche nelle sue \"Siete Partidas\", Alfonso sottopose gli ebrei alle pi\u00f9 minute e mortificanti restrizioni.Gli ebrei, che furono costretti a vivere in quartieri speciali, \"aljama\", in cui godevano di notevole autonomia, dedicandosi soprattutto al commercio e all'artigianato, si distinsero nelle professioni mediche e finanziarie ed avevano in mano l'appalto delle imposte. Durante il regno di Alfonso, nonostante le restrizioni, la Castiglia fu per gli ebrei un'isola di tranquillit\u00e0, nella quale, pur con qualche occasionale violenza, i massacri non furono mai una regola.\nGli \u00e8 stato dedicato il cratere lunare Alphonsus.\nMorte.\nAlfonso X mor\u00ec il 4 aprile 1284 a Siviglia, dove fu inumato nella cattedrale di Santa Maria. Secondo lo storico Szabolcs de Vajay, le viscere di Alfonso furono inumate nella cattedrale (la moschea fu trasformata in cattedrale nel 1291) di Murcia.Nonostante fosse stato diseredato, il figlio Sancho gli succedette come Sancho IV, detronizzando i legittimi eredi, cio\u00e8 il nipote Alfonso de la Cerda per il regno di Castiglia ed il fratello Giovanni per il regno di Le\u00f3n.\nDiscendenza.\nAlfonso ebbe undici figli dalla moglie Violante e 5 figli illegittimi da tre amanti.\nDa Violante ebbe:\nDall'amante Maria ebbe una figlia:\nDall'amante Elvira Rodriguez di Villada ebbe un figlio:\nDall'amante Mar\u00eda Guill\u00e9n de Guzm\u00e1n ebbe tre figli:"}
{"id": "72904", "revid": "22475", "url": "https://it.wikipedia.org/wiki?curid=72904", "title": "Velleio Patercolo", "text": "Biografia.\nIl \"praenomen\" \"Marcus\" \u00e8 attestato da Prisciano; alcuni storici moderni lo identificano per\u00f2 con Gaio Velleio Patercolo, il cui nome appare su una pietra miliare africana.\nDi origine campana, probabilmente vide i natali ad Aeclanum o a Capua in quanto discendente diretto - per parte materna - di Decio Magio, sannita, esponente di punta del partito fedele a Roma quando Capua pass\u00f2 ad Annibale e perci\u00f2 inviato come ostaggio a Cartagine. Altro antenato fu Minato Magio, filoromano durante la \"Guerra Sociale\" (99 a.C. - 91 a.C.), che partecip\u00f2 agli assedi di Ercolano e Pompei con un contingente di irpini, riuscendo per queste benemerenze a far iscrivere la sua gente alla ben pi\u00f9 illustre trib\u00f9 Cornelia anzich\u00e9 alla trib\u00f9 Galeria come il resto del territorio. Il nonno paterno, Gaio Velleio Patercolo, fu comandante del genio con Gneo Pompeo Magno e aiut\u00f2, dando la vita, Tiberio Claudio Nerone (padre del futuro imperatore Tiberio) e la moglie Livia Drusilla durante la loro fuga. Il padre, Velleio, era stato il comandante della cavalleria di Tiberio mandato da Augusto in Germania fra il 19 a.C. e il 14 a.C.\nDopo un periodo di servizio in Tracia come \"tribunus militum\" negli anni successivi all'anno 1. Dal 4 al 6 anche Velleio Patercolo fu \"magister equitum\" di Tiberio. Nel 7, per rimanere con il suo comandante -come egli stesso racconta- rinunci\u00f2 persino a diventare governatore di una provincia romana, di cui non ci \u00e8 stato tramandato il nome. Inviato in Pannonia come \"legatus Augusti\", alla guida di rinforzi a Tiberio, impegnato a sedare la rivolta, rimase con lui fino al 12. Fu eletto questore, poi pretore, e infine innalzato a senatore. Ebbe anche la carica di tribuno della plebe.\nNel 14, assieme al fratello Magio Celere Velleiano \"legatus\" al seguito di Tiberio nella guerra in Dalmazia, partecip\u00f2 al trionfo di Tiberio per le vittorie sui Pannoni e sui Dalmati.\nDall'anno 14, quando Tiberio lo nomina pretore, al 30 non si hanno pi\u00f9 notizie di Velleio Patercolo.\n\"Storia Romana\".\nNel 30, pubblic\u00f2 la sua \"Storia romana\" (\"Historiae Romanae ad M. Vinicium libri duo\") dedicata a Marco Vinicio, console in quell'anno. Velleio conosceva bene Vinicio anche perch\u00e9, con il grado di \"tribunus militum\", nell'anno 1 aveva operato agli ordini di suo padre Publio Vinicio in Macedonia in Tracia e in una missione diplomatica presso i Parti. La nomina di Vinicio a console dovette essere piuttosto repentina o inaspettata e quindi Velleio fu probabilmente costretto a pubblicare la sua opera con dedica scritta ancora in modo sbrigativo e mancante di molti particolari. Lo stesso Velleio ci informa che il suo lavoro sarebbe continuato in modo pi\u00f9 approfondito, ma questa revisione o non \u00e8 stata pubblicata o non si \u00e8 conservata.\nDopo il 30 Velleio Patercolo scompare nuovamente dalle cronache e se ne perdono le tracce definitivamente. Nessuno storico, nessun autore contemporaneo o di poco successivo lo cita, nonostante abbia condotto una vita brillante sia nell'esercito, sia nel campo della politica, sia come autore per 30-35 anni.\nLe ipotesi che si possono proporre per questa scomparsa di Velleio Patercolo sono molteplici ma due sembrano essere pi\u00f9 plausibili: la morte relativamente precoce (attorno ai cinquant'anni); i torbidi generati dalla lontananza dell'imperatore Tiberio, ritiratosi a Capri gi\u00e0 dal 26, con conseguente gestione del potere da parte di Seiano contrastato da Agrippina, seguita dall'arresto di Agrippina (29), ed infine dalla caduta e morte (31) di Seiano (da Patercolo definito \u00abuomo pieno di zelo e leale\u00bb) a cui lo storico era probabilmente legato. \nSi intravede la possibilit\u00e0 per Henry Dodwell (1641-1711) che Velleio Patercolo sia rimasto coinvolto nella caduta di Seiano o che, prudentemente, si sia limitato a condurre una vita ritirata di storico e letterato.\nRiscoperta e giudizi.\nLa sua opera fu rinvenuta nel 1515 nell'abbazia alsaziana di Murbach, dove Beatus Rhenanus, nome umanistico di Beat Bild, ne ritrov\u00f2 i manoscritti, curando poi nel 1520 un'edizione approssimativa uscita a Basilea. Tuttavia \u00abla fonte pi\u00f9 autorevole per la critica del testo velleiano \u00e8 costituita dalla copia dell'\"editio princeps\" in cui Alberto Burer, amanuense del Renano, inser\u00ec alla fine un'appendice di correzioni desunte da una sua pi\u00f9 esatta collazione del codice \"Murbacensis\", ora perduto\u00bb.\nNel XX secolo si \u00e8 teso a rivalutare la figura di Velleio Patercolo, in precedenza visto come una sorta di storico cortigiano, come un adulatore di Tiberio. In realt\u00e0, molti entusiasmi e molti riferimenti poco obiettivi sono da ascriversi al fatto che Patercolo era stato per molti anni soldato, e Tiberio, suo comandante, l'aveva infine anche fatto eleggere alla pretura. Si \u00e8 riconosciuta, inoltre, una \"humanitas\" non comune, evidente soprattutto nel modo di tratteggiare i personaggi.\nPer l'impianto stesso della sua opera storica, tesa a difendere lo \"status quo\" (praticamente tutti i riformatori sono visti come delinquenziali sollevatori del popolo - i Gracchi, per esempio - mentre i personaggi legati alle istituzioni sono descritti come probi e disinteressati cittadini - Pompeo o Seiano siano esempio), al conformista nome di Velleio Patercolo \u00e8 stato dal Codacons intitolato un ironico \"Premio di giornalismo a chi durante l'anno si \u00e8 distinto in modo eccellente per servilismo al potere governativo o economico fornendo notizie false ai lettori\". La storiografia non \u00e8, per\u00f2, unanime nel giudizio. Il nodo sta nel fatto che la valutazione totalmente negativa deriva dalla convinzione che quella di Velleio fosse solo adulazione nei confronti di Tiberio, giudicato da Tacito un pessimo imperatore. \nGli storici contemporanei, invece, rivalutano in parte la figura di Tiberio e quindi l'ammirazione di Velleio per l'imperatore pu\u00f2 apparire in certi casi maggiormente fondata."}
{"id": "72906", "revid": "122276494", "url": "https://it.wikipedia.org/wiki?curid=72906", "title": "Edirne", "text": "Edirne (anticamente Adrianopoli, in greco: \u0391\u03b4\u03c1\u03b9\u03b1\u03bd\u03bf\u03cd\u03c0\u03bf\u03bb\u03b7, \"Adriano\u00fapoli\"; in bulgaro: \u041e\u0434\u0440\u0438\u043d, \"Odrin\") \u00e8 una citt\u00e0 della Tracia, la zona pi\u00f9 occidentale della Turchia, vicino al confine con la Grecia e la Bulgaria. La citt\u00e0 \u00e8 il centro dell'omonima provincia e dell'omonimo distretto. Il nome di Adrianopoli \u00e8 stato usato fino alla prima guerra mondiale ed \u00e8 tuttora in uso in greco. Edirne, che \u00e8 la capitale della provincia omonima e conta, secondo i dati del 2009, 141.000 abitanti, fu capitale dell'Impero ottomano dal 1365 al 1453.\nGeografia.\nEdirne si trova nella regione della Tracia, a 220 km ad ovest di Istanbul, presso la triplice frontiera tra Bulgaria, Grecia e Turchia. Sorge sulla sponda sinistra del fiume Meri\u00e7, che lambisce la citt\u00e0 in direzione ovest-est. Edirne \u00e8 attraversata dalla Tund\u017ea che, dopo il suo ingresso nella periferia settentrionale, forma un'ampia ansa che abbraccia tutto il centro storico ed infine si getta nel Meri\u00e7 presso i quartieri sud-orientali.\nStoria.\nPer la sua posizione strategica, a met\u00e0 strada tra Europa ed Asia, Edirne fu uno dei principali campi di battaglia della storia. Nelle sue vicinanze si combatterono, nell'arco di pi\u00f9 di mille anni di storia, sedici battaglie.\nL'area sulla quale sorge l'odierna citt\u00e0 di Edirne era abitata prima della conquista romana dalle trib\u00f9 trace dei Bessi e degli Odrisi i quali fondarono un piccolo insediamento conosciuto come \"Uskadama\", \"Uskudama\" o \"Uskodama\". La citt\u00e0 fu rifondata nel 125 dall'imperatore romano Adriano che non solo la ribattezz\u00f2 con il proprio nome, ma la arricch\u00ec di monumenti ed infrastrutture. Fu il pi\u00f9 importante centro della provincia romana della Tracia e sotto Diocleziano fu capitale della provincia dell'Emimonto.\nDi grande importanza strategica e massicciamente fortificata, la citt\u00e0 divenne un centro cruciale per il destino dell'Impero romano nel IV secolo. Nel 324 le armate di Costantino sconfissero quelle di Licinio in uno degli ultimi scontri della guerra civile che aveva insanguinato l'impero nei primi due decenni del IV secolo. Nel 378 l'esercito romano, guidato dall'imperatore Valente, fu annientato dai Visigoti di Fritigerno in quella che fu una delle pi\u00f9 gravi sconfitte della storia di Roma. Lo stesso imperatore Valente per\u00ec nello scontro, mentre la Tracia fu temporaneamente in balia delle trib\u00f9 barbare.\nFu assediata nell'813 dalle truppe del Khan bulgaro Krum. Nel 914 fu conquistata dallo Zar Simeone di Bulgaria, mentre nel 972 ritorn\u00f2 sotto il dominio bizantino. A seguito della caduta di Costantinopoli nel corso della Quarta crociata, i Veneziani ottennero il controllo della citt\u00e0. L'anno seguente il re Baldovino delle Fiandre fu sconfitto e fatto prigioniero dalle truppe bulgare dello Zar Kalojan nei dintorni della citt\u00e0. L'instabilit\u00e0 della situazione spinse il doge veneziano Marino Zeno a cedere il potere effettivo su Adrianopoli al generale bizantino Teodoro Brana. Nella primavera del 1225 Adrianopoli, in mano ad un contingente dell'Impero di Nicea, fu occupata dalle truppe del despota d'Epiro Teodoro I. Nel 1355 fu l'imperatore serbo Stefan Du\u0161an ad impadronirsi della citt\u00e0. La morte del sovrano, avvenuta pochi mesi dopo la conquista di Adrianopoli fece crollare il dominio serbo nella regione, mentre da sud gli Ottomani avevano intrapreso la loro avanzata in Tracia e nella penisola balcanica.\nNel 1365, sotto il regno del sultano Murad I, fu assediata e conquistata dagli Ottomani. La rinominarono \"Edrenebolu\" o \"Edirnebolu\" e la fecero capitale dell'impero sino al 1453, quando fu sostituita da Costantinopoli. Il sultano Maometto II, il conquistatore di Costantinopoli, nacque ad Edirne. In virt\u00f9 del suo stato di capitale imperiale fu interessata da una serie d'importantissimi lavori pubblici che comportarono la realizzazione di edifici pubblici, bagni turchi, bazar, moschee, ponti, caravanserragli e mercati. Queste iniziative non si arrestarono nemmeno quando Costantinopoli divenne la nuova capitale, nel XVI secolo infatti vennero costruiti i principali monumenti ancor'oggi esistenti, su tutti la moschea Selimiye.\nSul piano amministrativo, con l'annessione all'Impero ottomano la citt\u00e0 divenne il capoluogo del sangiaccato omonimo, incluso nell'Eyalet di Rumelia, di cui Edirne fu il capoluogo fino al XVI secolo. Nel 1826, il quadro amministrativo della penisola balcanica venne riformato, Adrianopoli pertanto fu nominata capoluogo dell'eyalet omonimo. Nel 1867 invece fu proclamata capoluogo del nuovo Vilayet di Adrianopoli. Fu occupata dai russi nel 1829, durante la guerra d'indipendenza greca, e tra le sue mura fu firmato il trattato di pace che pose fine al conflitto. Adrianopoli fu nuovamente occupata dalle truppe zariste, guidate dal generale Iosif Vladimirovi\u010d Gurko, nel 1878, durante la guerra russo-turca. Nel 1905 la citt\u00e0 venne danneggiata da un grande incendio. Importante piazzaforte militare, durante la prima guerra balcanica fu assediata per oltre quattro mesi dalle truppe serbo-bulgare, per cadere alla fine di marzo 1913.\nFu proprio la cessione di Adrianopoli alla Bulgaria uno dei fattori che caus\u00f2 il colpo di Stato a Istanbul nel gennaio 1913. Pochi mesi dopo, durante la seconda guerra balcanica, la citt\u00e0 venne riconquistata dall'esercito ottomano guidato da Enver Pasci\u00e0. Dopo la prima guerra mondiale pass\u00f2 alla Grecia in virt\u00f9 del trattato di S\u00e8vres e fatta capoluogo dell'effimera prefettura di Adrianopoli. Fu riconquistata nell'ottobre 1922 dalle truppe di Ankara durante la guerra greco-turca e definitivamente assegnata alla Turchia dal trattato di Losanna l'anno seguente.\nCultura.\nIstruzione.\nUniversit\u00e0.\nEdirne \u00e8 sede dell'Universit\u00e0 della Tracia, fondata nel 1982.\nCucina.\nLa specialit\u00e0 gastronomica di Edirne \u00e8 il \"ci\u011fer tava\", ovvero sia fettine di fegato di vitello fritte. Viene solitamente accompagnato da peperoncini fritti e ayran.\nInfrastrutture e trasporti.\nStrade.\nLa principale arteria di collegamento stradale e di accesso alla citt\u00e0 \u00e8 costituita dall'Autostrada 3 a cui Edirne risulta collegata con tre svincoli. Il centro cittadino \u00e8 attraversato dalla strada statale D100, che dal confine bulgaro giunge via Istanbul fino a G\u00fcrbulak, presso la frontiera con l'Iran. Da Edirne dipartono anche le strade statali D535, diretta al valico di Hamzabeyli, e D20, che dalla periferia est della citt\u00e0 giunge sino ad Adapazar\u0131 via Istanbul.\nFerrovie.\nEdirne \u00e8 attraversata dalla ferrovia Istanbul-Sofia, che costituiva il segmento finale del cosiddetto \"Balkan Express\". Presso lo scalo ferroviario cittadino sono operati i collegamenti internazionali con Sofia e Bucarest, sono altrettanto effettuati collegamenti con Istanbul Halkal\u0131. La citt\u00e0 \u00e8 dotata di due stazioni ferroviarie, quella principale, aperta nel 1971 in sostituzione di quella di Karaa\u011fa\u00e7, e la stazione di Edirne \u015eehir, situata in prossimit\u00e0 del centro cittadino.\nSport.\nCalcio.\nLa squadra di calcio locale \u00e8 l'Edirnespor, fondato nel 1966. Disputa le sue partite interne presso il 25 Kas\u0131m Stadyumu.\nLotta.\nEdirne ospita un importante torneo di lotta nell'olio chiamato K\u0131rkp\u0131nar.\nAmministrazione.\nConsolati.\nAd Edirne sono presenti i consolati generali di Bulgaria e Grecia. Vi si trovano inoltre i seguenti consolati onorari: Albania e Slovacchia.\nGemellaggi.\nEdirne \u00e8 gemellata con:"}
{"id": "72907", "revid": "367445", "url": "https://it.wikipedia.org/wiki?curid=72907", "title": "Jack Nicholson", "text": "Considerato tra i maggiori interpreti della storia del cinema, a fronte di 12 candidature Nicholson \u00e8 uno dei tre attori ad aver vinto tre volte il Premio Oscar insieme a Daniel Day-Lewis e Walter Brennan: due volte il premio Oscar come miglior attore protagonista per il film drammatico \"Qualcuno vol\u00f2 sul nido del cuculo\" (1975) e per la commedia romantica \"Qualcosa \u00e8 cambiato\" (1997) e nella categoria miglior attore non protagonista per la commedia drammatica \"Voglia di tenerezza\" (1983).\nNicholson \u00e8 uno dei tre attori ad essere stato candidato agli Oscar per film prodotti in cinque decenni: gli anni sessanta, settanta, ottanta, novanta e duemila. Ha vinto 7 Golden Globe e ha ricevuto il Kennedy Center Honor nel 2001. Nel 1994 \u00e8 diventato uno degli attori pi\u00f9 giovani ad essere insigniti del Life Achievement Award dall'American Film Institute.\nTra gli altri film in cui ha recitato vi sono il \"road movie\" \"Easy Rider\" (1969), il drammatico \"Cinque pezzi facili\" (1970), la commedia drammatica \"L'ultima corv\u00e9\" (1973), il neo \"noir thriller\" \"Chinatown\" (1974), il drammatico \"\" (1975) e il politico \"Reds\" (1981). Inoltre ha interpretato Jack Torrance nel film horror \"Shining\" di Stanley Kubrick (1980), il Joker in \"Batman\" di Tim Burton (1989) e Frank Costello nel \"thriller\" drammatico \"The Departed - Il bene e il male\" di Martin Scorsese (2006). Tra gli altri film vi sono il \"thriller\" legale \"Codice d'onore\" (1992), il \"thriller\" \"La promessa\" di Sean Penn (2001) e la commedia drammatica \"A proposito di Schmidt\" (2002).\nBiografia.\nNicholson nacque a Neptune City, nel New Jersey, il 22 aprile 1937 da June Nicholson, studentessa statunitense di origini irlandesi, inglesi, olandesi e tedesche. Jack Nicholson venne a conoscenza della verit\u00e0 sulla sua famiglia solo nel 1974, all'et\u00e0 di trentasette anni, grazie a un giornalista del quotidiano \"Time\" che stava facendo delle ricerche sull'attore. L'attore scopr\u00ec cos\u00ec di essere figlio di June Nicholson (1918-1963), la donna che aveva sempre creduto essere sua sorella, mentre quella che credeva fosse sua madre era in realt\u00e0 sua nonna.\nIl vero padre di Nicholson non \u00e8 mai stato identificato: nessuno sa chi possa essere effettivamente. Varie ipotesi sono state fatte: Donald Furcillo oppure Edgar Kirschfeld, detto Eddie King. Quest'ultimo sarebbe stato un clandestino lettone ebreo che suonava il pianoforte su un transatlantico tedesco e che scapp\u00f2 di nascosto un giorno che l'imbarcazione era attraccata a New York, dove avrebbe cominciato a guadagnarsi da vivere dando lezioni di ballo. A queste avrebbe preso parte anche l'allora diciassettenne madre di Nicholson, che in questa circostanza sarebbe rimasta incinta da parte di Kirschfeld. Quest'ultimo non sarebbe poi riuscito ad assistere alla nascita del figlio a causa del suo \"status\" di clandestino, a causa del quale sarebbe stato espulso dagli USA.\nI primi ruoli.\nA diciassette anni decise di trasferirsi a Los Angeles, dove cominci\u00f2 la sua carriera nel mondo del cinema, partecipando ai corsi di arte drammatica di Jeff Corey, tenuti da Martin Landau. In quel periodo incontr\u00f2 e strinse amicizia con diversi personaggi tra cui Dennis Hopper, Harry Dean Stanton e Roger Corman. Ci\u00f2 gli permise di esordire sul grande schermo nel 1958 nel ruolo di protagonista in \"The Cry Baby Killer\". Nel 1960 lavor\u00f2 ancora con Corman nel film \"La piccola bottega degli orrori\", e nel 1966 comparve in due western, \"Le colline blu\" e \"La sparatoria\", girati in contemporanea nei territori desertici dello Utah.\nIl primo successo arriv\u00f2 nel 1969 con \"Easy Rider\", un film-manifesto per quegli anni. La sua interpretazione di George Hanson, un avvocato alcolizzato in cerca di nuove emozioni, resa celebre da uno strampalato discorso sui \"Venusiani\", ottenne la candidatura all'Oscar come miglior attore non protagonista. In \"Easy Rider\", Nicholson lavor\u00f2 al fianco di Dennis Hopper attore, regista e co-sceneggiatore del film insieme con Peter Fonda.\nNegli anni settanta non nascose l'uso di stupefacenti e si schier\u00f2 contro la guerra del Vietnam, manifestando contro il governo statunitense. Infatti Nicholson all'epoca era molto impegnato politicamente. La passione per la politica fu di lunga durata: nel 1992 presenzi\u00f2 all'insediamento alla Casa Bianca del presidente Bill Clinton, candidato dal partito democratico vincente dopo dodici anni di governo repubblicano.\nGli anni settanta e il successo.\nDopo \"Easy Rider\" la sua carriera venne lanciata improvvisamente e Nicholson divenne uno degli attori pi\u00f9 richiesti a Hollywood. A seguito del successo ottenuto per l'interpretazione, Nicholson decise di proseguire la carriera di attore che in quel periodo voleva abbandonare per fare il regista. Nicholson interpret\u00f2 Robert Eroica Dupea in \"Cinque pezzi facili\", per cui fu candidato all'Oscar per il miglior attore; nel 1973, dopo esser stato diretto da Mike Nichols in \"Conoscenza carnale\", fu protagonista de \"L'ultima corv\u00e9\", interpretazione che gli valse un'altra candidatura per l'Oscar al miglior attore.\nNel 1974 Nicholson interpret\u00f2 il detective Jake \"J. J.\" Gittes, accanto a Faye Dunaway, diretto da Roman Pola\u0144ski in uno dei massimi capolavori del regista: \"Chinatown\", con cui vinse il Premio Golden Globe come miglior attore protagonista. Il film si aggiudic\u00f2 anche i premi per miglior film, regia e sceneggiatura, bissando i premi, con l'eccezione del miglior film, ai BAFTA Award 1975. Il film arriv\u00f2 cos\u00ec come super favorito agli Oscar dello stesso anno con ben undici candidature, tra cui miglior film, regia, attore, attrice e sceneggiatura, ma \"Il padrino - Parte II\" di Francis Ford Coppola, pur essendo candidato in meno categorie, vinse sei Oscar tra cui miglior film e regia; unico premio per \"Chinatown\" fu la miglior sceneggiatura originale e Nicholson fu battuto da Art Carney in \"Harry e Tonto\".\nNel 1975 venne diretto da Michelangelo Antonioni in \"\" e finalmente vinse il premio Oscar come migliore attore protagonista per la straordinaria interpretazione di Randle Patrick McMurphy in \"Qualcuno vol\u00f2 sul nido del cuculo\" di Milo\u0161 Forman, che si aggiudic\u00f2 le cinque statuette pi\u00f9 importanti: film, regia, attore, attrice e sceneggiatura non originale.\nGli anni ottanta.\nNel 1980 Nicholson interpret\u00f2 il ruolo di Jack Torrance nel film \"Shining\" diretto da Stanley Kubrick. La pellicola, tratta dell'omonimo libro di Stephen King, alla sua uscita ebbe un buon successo commerciale, ma ricevette recensioni contrastanti. Con il passare degli anni, il film venne rivalutato e oggi viene considerato un \"cult\" del cinema moderno. L'anno seguente torn\u00f2 a lavorare con Bob Rafelson con il film \"Il postino suona sempre due volte\", \"remake\" dell'omonimo film del 1946 e a sua volta basato sull'omonimo romanzo di James M. Cain. Nello stesso anno interpret\u00f2 il poeta Eugene O'Neill nel \"biopic\" \"Reds\", diretto e interpretato da Warren Beatty, insieme a Diane Keaton. Per questo ruolo venne candidato al Premio Oscar come miglior attore non protagonista.\nDopo aver interpretato un ufficiale corrotto in \"Frontiera\" (1982) di Tony Richardson, Nicholson recit\u00f2 in \"Voglia di tenerezza\" (1983), accanto a Shirley MacLaine e Debra Winger. Il film venne accolto positivamente da critica e pubblico e ricevette undici candidature agli Oscar vincendone cinque, tra cui quello di miglior attore non protagonista per Nicholson. L'anno dopo, insieme a Kathleen Turner, fu il protagonista della commedia nera \"L'onore dei Prizzi\" di John Huston, per cui ricevette nuovamente la candidatura all'Oscar. L'anno seguente recit\u00f2 accanto a Meryl Streep nel drammatico \"Heartburn - Affari di cuore\", diretto per la terza volta da Nichols.\nNel 1987 Nicholson, insieme a Cher, Susan Sarandon e Michelle Pfeiffer, \u00e8 il protagonista della commedia fantastica \"Le streghe di Eastwick\". Il film fu un successo di pubblico e incass\u00f2 63 milioni di dollari a livello nazionale, l'equivalente di 137 milioni di dollari del 2017. Nello stesso anno prese parte ai film \"Dentro la notizia\" di James L. Brooks, regista di \"Voglia di tenerezza,\" e \"Ironweed\" di H\u00e9ctor Babenco, dove torn\u00f2 a recitare insieme a Meryl Streep. Per quest'ultimo ruolo, Nicholson ottenne la sua nona candidatura al premio Oscar. Nel 1989 Nicholson fu il folle criminale Joker in \"Batman\" di Tim Burton. Il film fu campione d'incassi a livello mondiale, incassando 411,35 milioni di dollari. Per il film Nicholson percep\u00ec un salario di base di 6 milioni di dollari, e una grossa percentuale sugli incassi, tra i 60 e i 90 milioni di dollari. Lo stesso attore si ritenne particolarmente soddisfatto della sua interpretazione, \"considerandola un pezzo di pop art\".\nGli anni novanta.\nNel 1996 Nicholson collabor\u00f2 di nuovo con il regista Tim Burton nel film \"Mars Attacks!\" in cui interpretava due personaggi: il Presidente degli Stati Uniti d'America Jim Dale e l'immobiliarista di Las Vegas Art Land. I dirigenti degli \"studios\" erano contrari all'idea di far morire il personaggio, cos\u00ec Tim Burton decise di fargli interpretare due personaggi e di farli morire entrambi.\nNonostante le sue riconosciute capacit\u00e0 di attore, Nicholson ottenne una candidatura al Razzie Award per il peggior attore per \"La gatta e la volpe\" e per \"Hoffa - Santo o mafioso?\". Nonostante ci\u00f2 l'attore, grazie al film \"Hoffa - Santo o mafioso?\", ottenne anche una candidatura al Golden Globe.\nNel 1996 la rivista inglese \"Empire\" lo classific\u00f2 al sesto posto tra i migliori attori del ventesimo secolo. Nell'anno successivo venne nuovamente diretto dall'amico James L. Brooks in \"Qualcosa \u00e8 cambiato\", ruolo con cui vinse per la seconda volta il Premio Oscar nella categoria miglior attore protagonista.\nGli anni duemila.\nNel 1997, dopo l'Oscar e il successo, decise di allontanarsi dalle scene per un po' di tempo. Ritorn\u00f2 nel 2001 con \"La promessa\", diretto da Sean Penn, in un cast pieno di celeberrimi attori tra i quali Benicio del Toro, Patricia Clarkson, Aaron Eckhart, Helen Mirren e tanti altri. L'anno successivo fu lo straordinario protagonista di \"A proposito di Schmidt\", dove la parte di Warren Schmidt, letteralmente disegnata su Nicholson, gli permise di arrivare favorito e vincere ai Golden Globe. Candidato agli Oscar per miglior attore, fu battuto a sorpresa da Adrien Brody protagonista de \"Il pianista\" di Roman Pola\u0144ski. L'anno dopo fu protagonista di due commedie: \"Terapia d'urto\" di Peter Segal accanto ad Adam Sandler e \"Tutto pu\u00f2 succedere - Something's Gotta Give\" di Nancy Meyers accanto a Diane Keaton.\nDopo una pausa di due anni, nel 2006 collabor\u00f2 per la prima volta con Martin Scorsese, interpretando il pazzo e luciferino boss di origine irlandese Frank Costello (non l'omonimo boss esistito, ma un personaggio che si ispira a James Bulger) braccato dalla polizia in \"The Departed - Il bene e il male.\" Nel film \"Non \u00e8 mai troppo tardi\" del 2007 interpret\u00f2 la parte del vecchio e sarcastico miliardario Edward Cole, scopertosi malato terminale di cancro, che ha per compagno di stanza d'ospedale Morgan Freeman, anch'egli malato terminale di cancro. Nel 2010 torn\u00f2 per l'ultima volta sul grande schermo recitando nel film di James L. Brooks \"Come lo sai\". Il ritiro dalle scene dell'attore fu confermato nell'ottobre 2019 dal regista Mike Flanagan.\nVita privata.\n\u00c8 un sostenitore del Partito Democratico statunitense e per le elezioni presidenziali del 2008 ha appoggiato la candidatura di Hillary Clinton. \u00c8 un tifoso dei Los Angeles Lakers, squadra di pallacanestro dell'NBA, e dei New York Yankees, squadra della Major League Baseball.\nNicholson \u00e8 stato sposato dal 1962 al 1968 con l'attrice Sandra Knight, da cui ha avuto una figlia, Jennifer (1963). Nel 1970 ha avuto un altro figlio, Caleb James, dalla sua relazione con l'attrice Susan Anspach e nel 1981 ha avuto Honey, dalla relazione con l'attrice danese Winnie Hollman. Dal 1973 al 1989 \u00e8 stato legato all'attrice Anjelica Huston, che lo lasci\u00f2 quando scopr\u00ec che Nicholson stava per avere un figlio dall'attrice Rebecca Broussard, da cui poi ebbe Lorraine (1990) e Raymond (1992). Nel 1994 anche la relazione con la Broussard fin\u00ec. Dal 1999 al 2000 Nicholson ha frequentato l'attrice Lara Flynn Boyle; i due si sono successivamente rimessi insieme, per poi lasciarsi definitivamente nel 2004.\n\u00c8 stato per decenni vicino di casa di Marlon Brando; dopo la sua morte, ne ha acquistato la villa, manifestando in seguito l'intenzione di abbatterla.\nDoppiatori italiani.\nNelle versioni in italiano dei suoi film, Jack Nicholson \u00e8 stato doppiato da:"}
{"id": "72910", "revid": "1226", "url": "https://it.wikipedia.org/wiki?curid=72910", "title": "Quasi come Dumas", "text": ""}
{"id": "72911", "revid": "1305772", "url": "https://it.wikipedia.org/wiki?curid=72911", "title": "Roberto Mario Fano", "text": "Biografia.\nFiglio del matematico Gino Fano, fratello del fisico italo-statunitense Ugo Fano e cugino del matematico Giulio Racah, studi\u00f2 ingegneria al Politecnico di Torino e nel 1939, all'et\u00e0 di 22 anni, si trasfer\u00ec negli Stati Uniti a causa delle leggi razziali volute da Mussolini e promulgate dal regime fascista. \nStabilitosi a Boston, ottenne la laurea in scienze al Massachusetts Institute of Technology (MIT), e partecip\u00f2 al programma di studio \"MIT Radiation Laboratory\". Dal 1950 al 1953 contribu\u00ec agli studi sul radar, guidando il \"Radar Techniques Group\" al MIT Lincoln Laboratory. \nIn seguito divent\u00f2 docente emerito di ingegneria elettronica e di scienza dell'informazione presso la stessa universit\u00e0, dove ha lavorato fino a tarda et\u00e0. Fano \u00e8 noto principalmente per i suoi lavori sulla teoria dell'informazione, avendo sviluppato (in collaborazione con Claude Shannon) i codici di Shannon-Fano. Nei primi anni sessanta, fu partecipe dello sviluppo dei sistemi di computer in time-sharing ed ha prestato servizio come direttore del Project MAC del MIT fin dalla sua fondazione nel 1963 e fino al 1968. In questa posizione dimostr\u00f2 tutta la sua integrazione nella societ\u00e0 adottiva statunitense e la sua capacit\u00e0 di essere un \"rivoluzionario\", abbracciando senza timori i nuovi indirizzi di sviluppo del computer come mezzo di comunicazione. \nFano \u00e8 stato membro dell'Accademia nazionale delle scienze, dell'Accademia Americana delle Arti e delle Scienze e dell'Istituto Americano degli Ingegneri elettrici ed elettronici. Ha ricevuto il \"Claude E. Shannon Award\" nel 1976 per il suo lavoro nella teoria dell'informazione.\nIl 6 giugno del 2005 ha ricevuto la laurea \"ad Honorem\" in ingegneria delle telecomunicazioni dal Politecnico di Torino per i suoi studi sulla teoria dell'informatica e dei campi elettromagnetici.\nOpere.\nOltre al suo lavoro sulla teoria informatica, Fano ha pubblicato articoli e libri sui sistemi a microonde, elettromagnetismo, teoria delle reti e sulla formazione tecnica universitaria.\nTra le sue pubblicazioni:"}
{"id": "72912", "revid": "339392", "url": "https://it.wikipedia.org/wiki?curid=72912", "title": "Robert Mano Fano", "text": ""}
{"id": "72915", "revid": "1658", "url": "https://it.wikipedia.org/wiki?curid=72915", "title": "Claude Elwood Shannon", "text": ""}
{"id": "72917", "revid": "1226", "url": "https://it.wikipedia.org/wiki?curid=72917", "title": "Legge del levirato", "text": ""}
{"id": "72918", "revid": "119159", "url": "https://it.wikipedia.org/wiki?curid=72918", "title": "Cultura micenea", "text": ""}
{"id": "72919", "revid": "1080319", "url": "https://it.wikipedia.org/wiki?curid=72919", "title": "Susruta", "text": ""}
{"id": "72924", "revid": "4", "url": "https://it.wikipedia.org/wiki?curid=72924", "title": "Khoomei", "text": ""}
{"id": "72927", "revid": "1573940", "url": "https://it.wikipedia.org/wiki?curid=72927", "title": "Nubnefer", "text": "Biografia.\nIl nome compare solamente su due frammenti di vasellame ritrovati nei sotterranei della piramide a gradoni di Saqqara.\nLa prima parte dell'iscrizione, che potrebbe essere il Serekht che tradizionalmente contiene il nome Horo del sovrano, non \u00e8 di chiara interpretazione a causa della sua incompletezza; la seconda parte \u00e8 il Nesut-Bity ossia il titolo \"Re dell'Alto e Basso Egitto\" (letteralmente \"Colui che regna sul giunco e sull'ape\") seguito dal nome Nubnefer (Gioiello perfetto)\nM23:t-L2:t-S12-F35\nnsw.t bty nbw nfr\nBibliografia.\nJ\u00fcrgen von Beckerath: Handbuch der \u00c4gyptischen K\u00f6nigsnamen. 1984, S. 48\u201349"}
{"id": "72932", "revid": "768068", "url": "https://it.wikipedia.org/wiki?curid=72932", "title": "Aaka", "text": "Biografia.\nIl nome \u02c1Aka compare solamente nel Canone Reale nella posizione 2.25.\nnsw bi.tj \u02c13 -k3 - Nesut bitj \u02c1Aka (\"Re dell'Alto e Basso Egitto \u02c1Aka\").\nA detta di alcuni studiosi potrebbe essere uno dei sovrani che avrebbero regnato solo su alcune parti dell'Egitto sul finire della II dinastia.\nSecondo altri studiosi, come ad esempio Alan Gardiner, potrebbe solamente trattarsi della corruzione di un altro nome (il Canone Reale \u00e8 stato compilato circa 1500 anni dopo la fine della II dinastia) e quindi essere associabile al Neferkara della lista reale di Saqqara."}
{"id": "72934", "revid": "104252", "url": "https://it.wikipedia.org/wiki?curid=72934", "title": "San Beda il Venerabile", "text": ""}
{"id": "72938", "revid": "123598070", "url": "https://it.wikipedia.org/wiki?curid=72938", "title": "Marica", "text": "Origine e diffusione.\nSi tratta di un diminutivo perlopi\u00f9 slavo meridionale e occidentale del nome Maria.\nUn nome omografo \u00e8 presente anche nella mitologia romana, dove Marica (pronunciato \"Mar\u00ecca\") era una ninfa, moglie di Fauno, madre di Latino e nonna di Lavinia; il nome di tale personaggio ha per\u00f2 un'origine diversa, col significato di \"palustre\", essendo derivato da \"marish\", \"palude\" (dalla radice proto-germanica \"mari\", \"mare\", da cui anche l'inglese \"marsh\", sempre \"palude\", \"acquitrino\").\nIn Spagna, insieme con il nome Urraca, \"Marica\" era anticamente usato per indicare le gazze ladre, nonch\u00e9 come nomignolo per donne molto ciarliere.\nOnomastico.\nNon ci sono sante con questo nome, che \u00e8 quindi adespota. Si pu\u00f2 festeggiare l'onomastico il 1\u00ba novembre per la ricorrenza di Ognissanti, oppure lo stesso giorno del nome Maria."}
{"id": "72942", "revid": "768068", "url": "https://it.wikipedia.org/wiki?curid=72942", "title": "Hudjefa", "text": "Biografia.\nQuesto nome compare solamente nella lista reale di Saqqara ( al n\u00b010) e nel Canone Reale (n\u00b0 3.2) che gli attribuisce 1 anno di regno.\nSecondo alcuni studiosi questo sovrano potrebbe aver regnato solamente sulla regione del Delta del Nilo nella confusa fase che si colloca al termine della II dinastia.\nAltri specialisti, come Alan Gardiner, preferiscono leggere il nome come \"nome (o dato) mancante\" ipotizzando una lacuna nel testo, sconosciuto a noi, usato per redigere il Canone Reale e la lista di Saqqara.\nAltri ritengono di poter collegare i dati attribuiti a Hudjefa a Khasekhemui."}
{"id": "72945", "revid": "104485", "url": "https://it.wikipedia.org/wiki?curid=72945", "title": "Persecuzione dei cristiani", "text": "Le persecuzioni dei cristiani sono un fenomeno oppressivo contro comunit\u00e0 e persone di fede cristiana.\nNel corso della storia i cristiani morti per la loro fede sono stimati in circa settanta milioni, di cui quarantacinque milioni solo nel XX secolo.\nStoria delle persecuzioni.\nPrime persecuzioni.\nLe prime comunit\u00e0 cristiane incontrarono presto l'ostilit\u00e0 del mondo esterno. Le notizie che ci sono giunte sui primissimi anni del cristianesimo provengono principalmente dal Nuovo Testamento. Secondo quanto riportato dagli Atti degli Apostoli, in particolare, le autorit\u00e0 ebraiche di Gerusalemme avversarono fin dall'inizio i primi cristiani e tentarono con vari mezzi di impedirne la predicazione. Tra le vittime di queste prime persecuzioni vi furono Stefano, lapidato per blasfemia per aver affermato la divinit\u00e0 di Cristo (Atti ), e l'apostolo Giacomo il Maggiore, fatto giustiziare dal re Erode Agrippa (Atti ), mentre Pietro si salv\u00f2 fuggendo da Gerusalemme. Anche in altre citt\u00e0, dentro e fuori dalla Palestina, le comunit\u00e0 ebraiche preesistenti si opposero alla diffusione del cristianesimo e Paolo in particolare ne fu spesso il bersaglio: nelle sue lettere racconta di essere stato pi\u00f9 volte frustato, bastonato e una volta lapidato. Quest'ultimo prima di diventare Cristiano era un membro della setta dei Farisei, come egli stesso amava definirsi, ed era un accanito persecutore della Chiesa nascente. Un giorno, recatosi a Damasco portando con s\u00e9 le lettere che lo autorizzavano a imprigionare tutti i Cristiani della citt\u00e0 e portarli legati a Gerusalemme egli ebbe una visione di Ges\u00f9 Cristo che disse \u00abSaulo, perch\u00e9 mi perseguiti?\u00bb. Dopo questo evento divenne un Cristiano e cominci\u00f2 il suo ministero che lo porter\u00e0 ad essere definito come \"l'Apostolo delle genti\".\nLe persecuzioni ebraiche nei confronti dei primi cristiani sono confermate dallo storico Flavio Giuseppe, il quale narra che il sommo sacerdote Anano, approfittando della morte del procuratore Porcio Festo, fece lapidare Giacomo il Giusto. La decisione provoc\u00f2 l'ira del nuovo procuratore Lucceio Albino e di re Erode Agrippa II, il quale destitu\u00ec Anano e nomin\u00f2 al suo posto Giosu\u00e8 (Flavio Giuseppe, \"Antichit\u00e0 giudaiche\", XX, 200). \nNell'Impero romano.\nLa persecuzione di Nerone, riportata anche da Tacito, scoppi\u00f2 nel 64 quando i cristiani furono accusati di avere appiccato il Grande incendio di Roma che distrusse gran parte della citt\u00e0. In questa persecuzione furono uccisi gli apostoli Pietro e Paolo.\nNei successivi due secoli e mezzo il cristianesimo rimase sempre formalmente una religione illecita punibile con le massime pene: i suoi fedeli venivano accusati, in particolare, di empiet\u00e0 in quanto si rifiutavano di compiere i sacrifici, obbligatori per legge, agli dei della religione romana ufficiale. Rispetto a questa il cristianesimo appariva una forma di \"ateismo\", in quanto rinnegava ogni divinit\u00e0 tradizionale; si trattava quindi di una minaccia alla \"pax deorum\" ed alla stessa autorit\u00e0 dell'imperatore che doveva garantirla. Altri vi vedevano una \"superstitio\", cio\u00e8 una devozione irrazionale venata di magia, come altre che erano parimenti perseguitate o lo erano state. La volont\u00e0 di liquidare il Cristianesimo, considerato una \"deleteria superstizione\", emerge comunque dalla testimonianza di Plinio il Giovane che, in relazione alle persone accusate di essere cristiani e interrogate sotto tortura, scrive: \u00abse perseveravano, ordinavano che fossero messi a morte\u00bb.\nTuttavia fino al 250 non furono ricercati attivamente: questo consent\u00ec la diffusione del cristianesimo, ma in comunit\u00e0 semiclandestine che, anche per le particolari norme morali e familiari, erano oggetto di una accesa intolleranza popolare. Le persecuzioni consistevano per lo pi\u00f9 in attacchi violenti, pi\u00f9 o meno assecondati dalle autorit\u00e0 locali, verso i cristiani fatti capri espiatori di qualcosa.\nSalito al trono in un periodo di grave crisi per l'impero, Decio nel 250 volle invece costringere ogni cittadino dell'impero, pena la morte, a professare devozione agli d\u00e8i pagani ed implicitamente all'imperatore, \"in primis\" i cristiani che erano ormai molto numerosi, soprattutto nelle regioni orientali dell'impero. Molti furono i martiri, ma molti di pi\u00f9 furono i \"lapsi\" che cedettero alla forza. Anche la persecuzione di Valeriano si concluse in tempi brevi, ma si caratterizz\u00f2 per l'attacco mirato ai leader delle comunit\u00e0 ed ai loro beni, segno della floridit\u00e0 economica acquisita. Partita nel 303 sulla stessa linea, la \"grande persecuzione\" voluta da Diocleziano divent\u00f2 violenta nel 304, ma non in tutto l'impero. Fu proseguita principalmente da Galerio fino al 311. Lo stesso Galerio, con l'Editto di tolleranza, e Costantino I con l'editto di Milano del 313 ordinarono la cessazione delle persecuzioni, che tuttavia ebbero ancora strascichi con Licinio.\nLe stime sul numero complessivo di cristiani uccisi si basano principalmente su fonti agiografiche del tempo e sono quindi materia di dibattito tra gli studiosi: si ritiene comunque che le vittime siano state migliaia.\nAltre persecuzioni antiche.\nNel 338 un intensificarsi nelle ostilit\u00e0 in corso tra la Persia sasanide e l'Impero romano sfoci\u00f2 in persecuzioni nei confronti dei cristiani da parte dei persiani. I cristiani furono percepiti come potenziali traditori perch\u00e9 amici di una Roma ormai cristianizzata dopo Costantino e nei decenni successivi migliaia di loro, denominati oggi martiri persiani, persero la vita.\nNel III e IV secolo i missionari cristiani, e pi\u00f9 di tutti Ulfila, convertirono i Goti alla cristianit\u00e0 ariana che i Goti vedevano come un attacco alla loro religione e cultura. Il re visigoto Atanarico avvi\u00f2 tra il 369 e il 372 una persecuzione dei cristiani, molti dei quali vennero uccisi.\nNel 429 i Vandali, anch'essi ariani, conquistarono l'Africa Romana, perseguitando i cristiani non ariani. Durante il regno di Unnerico, re dei Vandali dal 477 al 484, una terribile persecuzione caus\u00f2 la morte di 4.966 martiri, tra i quali i vescovi Felice e Cipriano.\nIn seguito all'espansione degli Arabi, i cristiani assunsero nelle terre islamiche lo status di \"dhimmi\" a cui venne concesso il permesso di praticare la propria fede, ma al prezzo di diverse discriminazioni religiose e giuridiche. Non mancarono nel corso dei secoli diversi episodi di martirio e persecuzione.\nPersecuzioni tra cristiani.\nI primi scontri tra cristiani avvennero nel IV secolo, quando si diffusero posizioni dottrinali, poi rifiutate come eretiche dalla Chiesa cattolica, come l'Arianesimo: molto spesso il potere politico si schier\u00f2 a favore di una posizione, reprimendo chi sosteneva le posizioni contrarie.\nDurante il Medioevo avvennero diversi episodi pi\u00f9 o meno circoscritti di repressione di movimenti eretici: si possono citare i casi dei Valdesi, degli Hussiti, e quello di fra Dolcino, nominato anche da Dante. Invece per il pi\u00f9 noto e importante movimento ereticale medievale, quello dei Catari, strettamente parlando non si pu\u00f2 parlare di persecuzione dei cristiani, in quanto la dottrina catara era cos\u00ec distante da quella cristiana da configurarsi come una religione a s\u00e9 stante.\nNei due secoli successivi alla Riforma protestante avvennero in alcune parti d'Europa numerosi episodi di persecuzione in tutte le direzioni: vi furono protestanti perseguitati dai cattolici, cattolici perseguitati dai protestanti, e anche diverse confessioni protestanti che si perseguitavano fra loro. Come esempi di questi tre casi si possono citare la strage di san Bartolomeo, avvenuta in Francia durante la guerra civile tra cattolici e ugonotti Nella notte di San Bartolomeo furono uccisi circa 30.000 ugonotti in Francia di cui 6000 solo a Parigi; la persecuzione dei cattolici in Inghilterra e Irlanda nel XVI e XVII secolo, tra le cui vittime vi furono san Tommaso Moro e numerosi Gesuiti; e la repressione dei puritani, sempre in Inghilterra, che port\u00f2 i Padri Pellegrini ad emigrare in America, dove fondarono il primo nucleo delle colonie che divennero gli Stati Uniti.\nNell'et\u00e0 moderna.\nIn epoca moderna, i cristiani sono stati perseguitati in diverse nazioni. Spesso, soprattutto al di fuori dell'Europa, essi venivano repressi anche perch\u00e9 considerati portatori di un'\"influenza straniera\" che si vedeva come una minaccia al potere costituito o alla struttura tradizionale della societ\u00e0. Questo \u00e8 il caso, ad esempio, del Giappone nel XVII secolo, dove cristiani vennero crocifissi in pubblico: la persecuzione termin\u00f2 nel 1637 con la ribellione di Shimabara, dove furono uccise 40.000 persone. Da allora solo un piccolo numero di cristiani continu\u00f2 a praticare in segreto in Giappone.\nRivoluzione francese.\nIl primo caso fu quello della Rivoluzione francese: qui la persecuzione del cristianesimo si inquadr\u00f2 in un pi\u00f9 generale tentativo di sradicare completamente tutte le tradizioni dell\"'Ancien R\u00e9gime\", con aspetti singolari come il culto della \"dea Ragione\" o la sostituzione dei nomi dei mesi del calendario.\nL'assoggettamento della Chiesa cattolica da parte dello Stato francese si ebbe con Costituzione civile del clero, una legge che imponeva ai sacerdoti di giurare fedelt\u00e0 alla Repubblica e rinnegare la Chiesa di Roma, per costituire una Chiesa nazionale alle dipendenze del potere politico. I \"preti refrattari\", cio\u00e8 coloro che rifiutarono il giuramento (la grande maggioranza), potevano essere passibili anche di pena di morte ed infatti alcuni furono ghigliottinati. I conventi vennero chiusi e i religiosi dispersi.\nLa difesa del cristianesimo costitu\u00ec una delle motivazioni dell'insurrezione armata della Vandea (1793), che dopo alcuni anni di scontri fu repressa con estrema violenza dall'esercito rivoluzionario. Questa repressione, le cui vittime furono circa 117.000, viene considerata da alcuni studiosi uno dei primi genocidi della storia moderna. Solo di recente la repressione della Vandea ha cominciato a essere concettualizzata come genocidio, definizione questa oggetto in Francia di un acceso dibattito in ambito accademico.\nIl caso messicano.\nIn Messico a partire dalla met\u00e0 del XIX secolo si afferm\u00f2 una classe politica anticlericale e massonica, che aveva tra i suoi obiettivi quello di distruggere la forte tradizione cattolica del paese. Dopo numerosi episodi di violenza e il varo di leggi che limitavano severamente la libert\u00e0 religiosa, nel 1926 nella popolazione cattolica prese avvio una rivolta armata, la cosiddetta \"Cristiada\": gli insorti riuscirono ad organizzare un vero e proprio esercito che giunse a contare anche 50.000 uomini. La \"Cristiada\" dur\u00f2 fino al 1929; segu\u00ec un periodo di dura repressione, nel quale i sacerdoti fedeli a Roma venivano ricercati e fucilati.\nIl nazismo e Fascismo.\nSono note le immani persecuzioni razziali rivolte contro coloro che avessero \"sangue semitico\", ma il Nazionalsocialismo attu\u00f2 fortissime persecuzioni anche per motivi di religione. Lo scontro tra Chiesa e Nazismo, assopito dal concordato tra Santa Sede e Terzo Reich del 20 luglio 1933, divent\u00f2 sempre pi\u00f9 aperto e frontale. Pio XI nell'enciclica \"Mit brennender Sorge\" (\"Con bruciante preoccupazione\") del 1937 aveva dichiarato l'inconciliabilit\u00e0 della fede cristiana con la divinizzazione della razza germanica, del popolo tedesco e del F\u00fchrer. E cos\u00ec, se la \"soluzione finale\" nei confronti degli Ebrei ebbe per i Nazisti una priorit\u00e0 rispetto al trattamento da riservare alla Chiesa, l'eliminazione di questa era \"l'ultimo grande compito\" che Hitler si riservava per il dopoguerra (come sappiamo dalle registrazioni di Bormann e dalle confidenze fatte ai gerarchi pi\u00f9 vicini). Nel 1941, in una circolare indirizzata ai gauleiter (ed allegata agli atti d'accusa a Norimberga), Martin Bormann espresse con chiarezza l'assoluta incompatibilit\u00e0 tra cristianesimo e nazionalsocialismo.\nGi\u00e0 nel giugno 1934 in Germania era cominciata l'eliminazione fisica di membri della Chiesa distintisi per la loro opposizione al nazismo come Erich Klausener, Adalbert Probst, Fritz Beck e Fritz Gerlich. Le persecuzioni, gli arresti, le condanne a morte, le deportazioni in campo di concentramento dei cristiani continuarono con violenza distruttrice fino alla fine del regime nel maggio 1945. Giovanni Paolo II, citando Jakob Gapp, concordava con lui nel vedere in questa contrapposizione tra Cristianesimo e Nazismo un'espressione visibile della lotta apocalittica tra Dio e Satana. Padre Jakob Gapp, religioso austriaco, fu ghigliottinato dai nazisti il 13 agosto 1943.\nCol dilagare della Seconda guerra mondiale e le occupazioni naziste mor\u00ec per mano dei tedeschi anche un grande numero di preti, suore e religiosi. Diversi sacerdoti sono stati deportati e uccisi nei campi di concentramento: il pi\u00f9 famoso di questi \u00e8 Massimiliano Kolbe. A Buchenwald il sacerdote austriaco Otto Neururer, per aver battezzato un prigioniero, venne sospeso a testa in gi\u00f9 a una trave finch\u00e9, dopo due giorni di agonia, mor\u00ec (30 maggio 1940). A Mauthausen padre Edmund Kalas, polacco, aveva allontanato una guardia tedesca da un prigioniero che stava uccidendo a calci; la reazione fu feroce: il sacerdote venne fatto lapidare dagli stessi prigionieri (7 giugno 1943). Durante l'occupazione nazista di Roma (1943-1944), lo stesso papa Pio XII rischi\u00f2 di essere deportato in Germania: il piano tedesco prevedeva di relegarlo in un monastero del Wartburg oppure nel Liechtenstein.\n\u00c8 innegabile, dunque, che durante i dodici anni di vita del Terzo Reich, la Chiesa dovette subire restrizioni e vessazioni perch\u00e9 giudicata ostile dal governo nazista. Durante il processo di Norimberga uno dei capi d'accusa imputati al leader nazista era la persecuzione religiosa. L'accusa dichiar\u00f2 infatti: \u00abEssi ( I cospiratori nazisti) hanno dichiarato il loro obiettivo di eliminare le chiese cristiane in Germania ed hanno perci\u00f2 cercato di sostituirle con le istituzioni e le credenze naziste; in ordine di ci\u00f2 hanno perseguito un programma di persecuzione di sacerdoti, chierici e membri di ordini monastici che essi ritenevano opporsi ai loro intenti, ed hanno confiscato le propriet\u00e0 della chiesa\u00bb.I nazisti, come confessato a Norimberga, erano intenzionati a distruggere l'influenza della chiesa nella societ\u00e0 e si adoperarono a far chiudere scuole, giornali e associazioni cattoliche, a licenziare i religiosi dalle scuole pubbliche, a togliere i crocifissi dagli edifici, a limitare i pellegrinaggi, a confiscare monasteri e a proibire la pubblicazione di articoli a carattere religioso. \u00abPi\u00f9 di un terzo del clero secolare e un quinto circa del clero regolare, ossia pi\u00f9 di 8000 sacerdoti furono sottoposti a misure coercitive (arresti illegali, prigione, campi rieducativi...), 110 morirono nei campi di concentramento, 59 furono giustiziati, assassinati o perirono in seguito ai maltrattamenti ricevuti\u00bb. Dal conteggio sono ovviamente esclusi i laici vicini alla Chiesa e si riferiscono alla sola Germania e non a tutti i territori occupati, dove la persecuzione contro la chiesa fu ancora pi\u00f9 tragica (in particolare, nella regione del Warthegau, in Polonia, dove la politica contro le Chiesa attuata dal \"Gauletier\" locale, Arthur Greiser, rappresent\u00f2 una sorta di \"laboratorio sperimentale\", nella futura politica dei nazisti riguardante la religione).\nAnche in Italia con il Fascismo ci furono forti persecuzioni contro alcune sette cristiane come i Pentecostali che a causa della credenza del battesimo nello Spirito Santo con l'evidenza del parlare in altre lingue ignote per chi le parla venivano classificati come malati di mente, venne mandata anche una circolare da parte del politico fascista Buffarini Guidi che prevedeva il confino per i credenti Pentecostali in tutta l'Italia, infatti molti furono uccisi alle fosse Ardeatine dai nazisti, altri mandati al confino e altri ancora nei campi di concentramento. \nI regimi comunisti.\nLa persecuzione dei cristiani \u00e8 stata una costante anche dei regimi comunisti, iniziando dalla Russia nel 1917 per proseguire, dopo la Seconda guerra mondiale, in molti paesi dietro la cortina di ferro. Ai cristiani di quei paesi, costretti alla clandestinit\u00e0, si usava riferirsi con l'espressione Chiesa del silenzio.\nNikolaj Bucharin (1888 - 1938) nella sua opera \"L'ABC del comunismo\" (1919) dichiar\u00f2 che \"la religione e il Comunismo sono incompatibili sia in teoria che in pratica\". Nel 1931 a Mosca la Cattedrale di Cristo Salvatore, la pi\u00f9 grande chiesa ortodossa mai costruita, venne deliberatamente distrutta. Nella Russia sovietica, l'aperta persecuzione contro i cristiani prosegu\u00ec per buona parte degli anni trenta e si tradusse in numerose uccisioni, torture e deportazioni. Oltre a confiscare i beni ecclesiastici e a chiudere le chiese per convertirle in musei antireligiosi, le autorit\u00e0 tentarono inoltre di guidare un movimento modernista denominato \"chiesa vivente\", che non trov\u00f2 per\u00f2 seguito presso la popolazione.\nGi\u00e0 nei primi anni con Lev Trockij, commissario del popolo alla Guerra e membro del Politburo furono assassinati 28 vescovi e 1\u00a0200 sacerdoti. Nel 1922 Lenin, a capo dello stato sovietico, approfittando di una terribile carestia che colp\u00ec il paese, increment\u00f2 la persecuzione contro la Chiesa russa ordinando la confisca di tutti i suoi beni. Ottomila religiosi furono uccisi, migliaia tra vescovi e sacerdoti furono imprigionati ed esiliati senza contare il numero dei fedeli morti mentre difendevano gli oggetti consacrati. Il governo sovietico pose il patriarca di Mosca, Belavin Tichon, agli arresti domiciliari e venne dichiarato decaduto il patriarcato. La persecuzione contro la chiesa con Stalin, successore di Lenin, si fece ancora pi\u00f9 accanita.\nNel pieno delle persecuzioni, Pio XI nell'enciclica \"Divini Redemptoris\" del 1937 defin\u00ec il comunismo come un \"flagello satanico\" che \"mira a capovolgere l'ordinamento sociale e a scalzare gli stessi fondamenti della civilt\u00e0 cristiana\" facendo precipitare le nazioni in una barbarie \"peggiore di quella in cui ancora giaceva la maggior parte del mondo all'apparire del Redentore\". Fu anche emanata la scomunica ai comunisti.\nCon il tempo, soprattutto dopo il secondo conflitto mondiale, la dirigenza sovietica prese per\u00f2 atto della persistenza della religione, comunque considerata un nemico dichiarato, e scese a compromessi, concedendo ai fedeli un proprio spazio di libert\u00e0, sia pure molto ristretto e soggetto a pressioni.\nTirando le somme si pu\u00f2 affermare che la repressione della Chiesa ortodossa in Unione Sovietica nonch\u00e9 persecuzione contro i cristiani tutti \u00e8 stata violentissima, considerando lo stato ateo dal 1917 al 1992. Secondo alcune fonti 50 000 religiosi sono stati uccisi, molti dei quali torturati in modo brutale e mandati nei \"gulag\" durante i governi di Lenin e Stalin. Quasi tutti i seminari vennero chiusi, fu vietata ogni pubblicazione religiosa, abolito l'insegnamento religioso nelle scuole, e nel 1922 vennero proibiti i canti e le celebrazioni religiose perfino all'interno delle abitazioni private.\nLa persecuzione nei confronti dei cristiani e delle altre religioni venne portata avanti con metodi pi\u00f9 o meno brutali ma in modo sistematico anche in tutti gli altri paesi governati dai regimi comunisti che proclamavano l'ateismo di stato. I comunisti iugoslavi massacrarono in massa molti preti: tra questi i Martiri di \u0160iroki Brijeg e altri cinquanta nei massacri delle foibe, compreso Francesco Bonifacio; \nsecondo il cardinale Alojzije Viktor Stepinac, perseguitato e imprigionato, furono trucidati tra i 260 e 270 sacerdoti, inoltre furono chiuse le scuole cattoliche, espropriate le propriet\u00e0 della Chiesa, requisite le tipografie e violata la libert\u00e0 di stampa, aggrediti i vescovi ed eliminata la religione dall'insegnamento ufficiale delle scuole. La persecuzione antireligiosa nella Romania comunista colp\u00ec le varie confessioni cristiane come la ortodossa e la cattolica, oltre quella ebraica. In Polonia Jerzy Popie\u0142uszko fu assassinato nel 1984 e la notizia del suo assassinio scaten\u00f2 un tumulto popolare; in Ungheria il cardinale J\u00f3zsef Mindszenty fu arrestato due volte: nel 1919 e nel 1948 quando fu pure torturato. Ancora oggi, nei paesi che si proclamano comunisti e dove vige l'ateismo, i cristiani subiscono discriminazioni e violenze a causa del loro credo.\nComunisti stalinisti in Italia.\nIn Italia non vi fu una dittatura comunista, ma dopo la fine della seconda guerra mondiale negli anni quaranta del secolo scorso vi fu la strage dei preti perpetrata da comunisti stalinisti: il sacerdote e storico imolese Mino Martelli calcol\u00f2 in 110 il numero complessivo di delitti. Il parroco Umberto Pessina venne ucciso nella sua parrocchia in San Martino di Correggio (Italia) nel 18 giugno 1946; il vescovo di Reggio Emilia Beniamino Socche scrisse nel suo diario:\nPersecuzioni oggi.\nSecondo il quotidiano cattolico \"Avvenire\", dal 2011 i cristiani sono vittime del 75% delle violenze anti-religiose e in Medio Oriente rischiano l'estinzione.Todd M. Johnson e David B. Barrett del Center for the Study of Global Christianity hanno stimato il numero di martiri cristiani in 109.000 all'anno in media nel corso del decennio 2000-2010, considerando la seconda guerra del Congo, che vide cristiani in conflitto contro altri cristiani, come la pi\u00f9 grande \"situazione di martirio\" del decennio (responsabile da sola del 75% delle vittime). Secondo Thomas Schirrmacher dell'International Society for Human Rights, escludendo casi controversi come la guerra in Congo, i martiri cristiani possono essere approssimativamente stimati in 7-8.000 all'anno. Nel 2011 il Parlamento europeo, rilevando come la maggior parte degli atti di violenza religiosa nel mondo siano perpetrati contro cristiani, ha condannato tali attacchi e ha chiesto lo sviluppo di una strategia comune per tutelare la libert\u00e0 religiosa.\nSecondo la \"World Watch List\" dell'Associazione Porte Aperte, nel 2015 i primi tre Paesi per persecuzione dei cristiani nel mondo sono stati Corea del Nord, Iraq ed Eritrea, e oltre 7.100 cristiani sono stati uccisi nel mondo a causa della loro fede (4.344 nel 2014).\nAttualmente persecuzioni contro i cristiani sono in atto in diversi paesi del mondo, sia ad opera di regimi islamisti o comunisti, sia di organizzazioni fondamentaliste islamiche o ind\u00f9, con restrizioni governative che impediscono la pratica religiosa, o con attacchi a membri del clero e a singoli fedeli e attentati in luoghi di culto.\nI due continenti nei quali le persecuzioni contro i cristiani sono maggiormente presenti sono l'Africa e l'Asia. In generale nei paesi arabi i cristiani, nonostante in tutto il Vicino Oriente ed in Nordafrica incluso il Sudan costituissero la popolazione originaria, sono oggetto, da parte della popolazione musulmana, di forme di discriminazione pi\u00f9 o meno gravi, che negli ultimi decenni hanno portato molti di loro a emigrare o forzati a convertirsi all'Islam. La popolazione cristiana \u00e8 in calo pi\u00f9 o meno pronunciato in tutti i paesi del Vicino Oriente, ed in via di sparizione dall'Iraq. La conversione di musulmani al Cristianesimo \u00e8 poi vista come un crimine (apostasia) la cui pena \u00e8 la morte e, anche nei paesi in cui la legge non la vieta apertamente, i convertiti sono spesso oggetto di minacce, vendette, ricatti, linciaggi da parte della popolazione. Alcune organizzazioni monitorano tale fenomeno e redigono da anni un elenco dei 50 paesi nei quali \u00e8 pi\u00f9 pericoloso essere cristiani. Nel dicembre 2018 il Presidente degli Stati Uniti Donald Trump ha firmato una legge di iniziativa congressuale in cui la persecuzione dei cristiani in Siria e Iraq ad opera dell'Isis e di gruppi terroristi affini \u00e8 definita come un \"genocidio\".\nLetteratura.\nAlcune celebri opere letterarie che rievocano episodi di persecuzione dei cristiani:"}
{"id": "72951", "revid": "1543377", "url": "https://it.wikipedia.org/wiki?curid=72951", "title": "Arno Schmidt", "text": "Biografia.\nLa biografia di Arno Schmidt \u00e8 suddivisa dallo spartiacque della seconda guerra mondiale.\nPrima del 1945.\nArno Schmidt, secondo figlio di Clara Gertrud e dell'impiegato di polizia Friedrich Otto Schmidt, nacque e abit\u00f2 a lungo in un quartiere operaio di Amburgo (Hamm), in condizioni economiche assai disagiate. Impar\u00f2 a leggere gi\u00e0 all'et\u00e0 di tre anni: le sue prime letture furono Jules Verne e Karl May, autori che lo accompagneranno nel corso intero della vita. I libri di Verne avrebbero successivamente fornito lo spunto per due suoi romanzi: \"Die Gelehrtenrepublik\" [La repubblica dei dotti] nel 1957 e \"Die Schule der Atheisten\" [La scuola degli atei] nel 1972; su Karl May scriver\u00e0 diversi saggi e lo studio \"SITARA und der Weg dorthin\" (1963).\nDopo la morte del padre, la famiglia si trasfer\u00ec nel settembre del 1928 a Lauban in Slesia. Qui Schmidt frequent\u00f2 fino al 1933 la Oberrealschule, al termine della quale (dopo aver seguito dei corsi di astronomia e matematica all'Universit\u00e0 di Breslavia e inoltre quelli di un istituto commerciale) trov\u00f2 un impiego in qualit\u00e0 di ragioniere nella Greiff-Werken, la grande industria tessile della vicina citt\u00e0 di Greiffenberg. Nel 1937 spos\u00f2 Alice Murawski (1916-1983), sua collaboratrice in numerosi progetti letterari. Nel 1938 compirono il loro unico viaggio all'estero, trascorrendo una settimana a Londra. Solo pochi altri viaggi lo allontaneranno dal volontario isolamento a Bargfeld. Dalla met\u00e0 degli anni 1930 cominciarono le sue vaste ricerche storiche e letterarie che confluiranno, pi\u00f9 di venti anni dopo, nella biografia di Friedrich de la Motte Fouqu\u00e9.\nSchmidt venne chiamato a prestare servizio militare nel 1940 (in artiglieria); trasferito poi in Alsazia e, dal 1942, in Norvegia. Non prese parte ad azioni di guerra, ma fu destinato in fureria, attivit\u00e0 che, come gi\u00e0 nel periodo del suo impiego alla Greiff-Werken, gli lasci\u00f2 il tempo per il calcolo di una tavola logaritmica, e per la scrittura: i primi esperimenti letterari, sullo stile degli amati Hoffmann, Tieck e Fouqu\u00e9. Nel febbraio del 1945. Alice Schmidt si trasfer\u00ec dalla suocera a Quedlinburg, poich\u00e9 l'occupazione della Slesia da parte dei sovietici era diventata questione di giorni, riuscendo cos\u00ec a salvare i manoscritti del marito e un'edizione completa delle opere di Christoph Martin Wieland. Dopo essersi consegnato agli inglesi, il 16 aprile 1945, venne trasferito in un campo di concentramento presso Bruxelles: il \"dodicennio nero\" era terminato.\nDopo il 1945.\nDopo il rilascio, Schmidt fu cooptato da una scuola di polizia inglese a Benefeld, nella Brughiera di Luneburgo, come interprete, permettendosi cos\u00ec, per s\u00e9 e per la moglie, una piccola stanza a Cordingen, nelle ali di un mulino, abitato gi\u00e0 da diverse famiglie.\nIn seguito alla chiusura della scuola, nel dicembre del 1946, Schmidt decise di dedicarsi completamente alla scrittura: cominciava nel frattempo un periodo di gravissime ristrettezze economiche, impossibile da affrontare senza la fornitura di pacchi di emergenza, contenenti beni primari, che la sorella Luzie Hildegard (sposata Kiesler) gli spediva da New York, dove era riuscita ad andare a vivere dal 1939.\nNell'ottobre del 1949 fu pubblicato per i tipi del Rowohlt Verlag, \"Leviathan oder Die beste der Welten\" [Il Leviatano], dedicato \"alla Signora Lucy Kiesler\". Per questo libro ottenne dall'Accademia di Magonza il riconoscimento del \"Gro\u00dfen Akademie-Preis f\u00fcr Literatur\". Il premio gli venne consegnato dalle mani di Alfred D\u00f6blin, l'autore tedesco al quale si sente pi\u00f9 vicino. L'opera gli concesse un po' di notoriet\u00e0, ma non gli permise di vivere solo dei suoi libri: per sopravvivere dovette accettare di scrivere saggi radiofonici di letteratura, traduzioni dall'inglese e articoli per alcuni giornali.\nAlla fine del 1950 i coniugi Schmidt fecero parte di quei profughi dell'Est ridistribuiti, secondo piani regionali, tra i vari L\u00e4nder: il loro nuovo domicilio era a Gau-Bickelheim, a sud di Magonza, e poco dopo a Kastel, nella Saar. Ma gi\u00e0 nel 1955 fecero un nuovo trasferimento a Darmstadt, per allontanarsi dalla provincia in cui si era aperto un processo contro di lui per scritti blasfemi e pornografici: il racconto incriminato \u00e8 \"Seelandschaft mit Pocahontas\" [Paesaggio lacustre con Pocahontas], pubblicato dalla rivista \"Texte und Zeichen\", diretta da Alfred Andersch: esso viene definito da Bernd Rauschenbach \u00abuna delle pi\u00f9 belle storie d'amore di tutta la letteratura tedesca\u00bb. In queste circostanze, riceve il sostegno del pittore Eberhard Schlotter, che gli rimarr\u00e0 amico nel corso degli anni. A Darmstadt, la coppia abita un monolocale sulla Inselstra\u00dfe (al n\u00b0 42), osservatorio che fornir\u00e0 la materia delle narrazioni omonime.\nMa l'esperienza cittadina turb\u00f2 il lavoro di Schmidt per le troppe visite di conoscenti, giornalisti, lettori: riusc\u00ec a scrivere solo i racconti brevi riuniti poi in \"Aus der Inselstra\u00dfe\" [Dalla Inselstra\u00dfe, letteralmente \"da via dell'isola\"] (1966) e alcuni dialoghi radiofonici. Unico scritto di pi\u00f9 ampio respiro fu il romanzo \"Die Gelehrtenrepublik\" [la Repubblica delle lettere], per la stesura del quale impiega solo tredici giorni. Verso la fine del 1958 la coppia segue il consiglio di Eberhard Schlotter, spostandosi cos\u00ec a Bargfeld, nella Bassa Sassonia: fu l'ultima residenza dello scrittore.\nLa piccola cittadina nei dintorni di Celle era lontana da ogni arteria stradale, l'isolamento pressoch\u00e9 completo, tuttavia gradito: \"luna, nebbia &amp; pioggia di prima qualit\u00e0\". In questo periodo di intenso lavoro, interrotto solo da sporadici viaggi, si gettarono le basi della sua fama divenuta poi leggendaria: la clausura nella piccola casa in legno, il disprezzo dei salotti letterari, il feroce lavoro di scavo sulla lingua, i ritmi di scrittura esasperanti, la passione per gli scacchi e per la fotografia, la pubblicazione dei suoi libri pi\u00f9 importanti e discussi: apparvero nel giro di pochi anni sette saggi radiofonici, due vaste traduzioni dall'inglese e \"KAFF auch MARE CRISIUM\", romanzo in parte ambientato a Bargfeld, cos\u00ec come altre sue opere.\nIl 20 agosto 1963 venne installato in casa Schmidt un televisore in bianco e nero. Nel 1964 riceve il \"Fontanepreis\" e, l'anno successivo la \"Gro\u00dfe Ehrengabe\" dell'unione degli industriali tedeschi. Poi, per qualche tempo, intorno a lui cadde il silenzio: si ritir\u00f2 pi\u00f9 di prima nel lavoro, interrotta ogni comunicazione con l'esterno per sei anni: nel 1970 apparve \"Zettels Traum\". A dispetto della mole del libro (1334 pagine in formato DIN A3) e del costo di 295 marchi, i duemila esemplari furono esauriti in tre mesi. Nessun giornale si lasci\u00f2 sfuggire l'avvenimento della pubblicazione del pi\u00f9 ponderoso e difficile libro della letteratura tedesca.\nNel 1973 ricevette il \"Goethepreis\" della citt\u00e0 di Francoforte, ma la sua salute, minata da anni di lavoro disperato (Schmidt aveva gi\u00e0 subito un infarto nel 1972), non gli consent\u00ec di ritirare di persona il riconoscimento. Mor\u00ec il 3 giugno 1979 all'ospedale di Celle per un ictus cerebrale, lasciando incompiuto il romanzo \"Julia, oder die Gem\u00e4lde\"."}
{"id": "72952", "revid": "1022840", "url": "https://it.wikipedia.org/wiki?curid=72952", "title": "Versailles", "text": "Versailles ( ; , storicamente \"Versaglia\"), \u00e8 un comune francese di 85\u00a0424 abitanti, capoluogo del dipartimento dell'Yvelines, nella regione dell'\u00cele-de-France. La citt\u00e0 \u00e8 inoltre capoluogo dell'arrondissement di Versailles e dei cantoni di Versailles-1 e di Versailles-2. Gli abitanti si chiamano \"versaillais\".\nIl nome Versailles probabilmente deriva dal latino \"vers\u0101re\" (traducibile con \"far girare\" o \"rivoltare\"); il termine, risalente all'XI secolo, avrebbe designato in origine delle terre lavorate (\"rivoltate\"). \nStoria.\nIl nome di Versailles appare per la prima volta in un documento medievale del 1038. Nel 1672, dopo il trattato di Nimega, Luigi XIV stabil\u00ec che la corte del Re di Francia si stabilisse permanentemente a Versailles, cosa che avvenne effettivamente il 6 maggio 1682. Conseguentemente, il villaggio di Versailles crebbe rapidamente passando dai abitanti del 1682 ai del 1690. Per garantirsi la loro costante presenza, Luigi XIV decret\u00f2 che tutti gli edifici costruiti a Versailles non potessero essere pignorati per debiti, il che rese il villaggio molto appetibile per i nobili in condizioni economiche disagiate.\nGeografia.\nConfina con Le Chesnay, Rocquencourt, Bailly, Saint Cyr l'\u00c9cole, Guyancourt, Buc, Jouy en Josas e Viroflay.\nLa citt\u00e0, capoluogo del dipartimento delle Yvelines, \u00e8 situata a 19\u00a0km a sud-ovest di Parigi.\nServita da cinque stazioni (\"Versailles Chantiers\", \"Versailles rive droite\", \"Versailles rive gauche\", \"Montreuil\" e \"Porchefontaine\"), si trova in prossimit\u00e0 dell'A13 e dell'A86.\nGeologia e rilievo.\nVersailles si trova in una vasta conca dal suolo sabbioso a base argillosa, ma anche marno-calcarea nel versante del grande bacino del castello, ci\u00f2 che spiega il carattere in origine paludoso del luogo. La conca propriamente detta \u00e8 situata tra i 100 e i 150\u00a0metri d'altitudine. Essa \u00e8 circondata da alture boscose culminanti a circa 180\u00a0metri: a sud il \"plateau\" di Satory, ricoperto di l\u00f6ss, a est la foresta di Meudon e il \"plateau\" di V\u00e9lizy, a nord la foresta di Fausses-Reposes. Il comune \u00e8 prolungato a ovest dalla piana di Versailles. Il rilievo \u00e8 stato appiattito al momento dell'edificazione del castello di Versailles. Le depressioni, occupate da stagni oggi scomparsi o trasformati in bacini, sono state riempite. La collina Montbauron, culminante a 157\u00a0metri, \u00e8 un rilievo isolato formante un'altura al centro della citt\u00e0.\nQuesto luogo non dispone d'alcun corso d'acqua importante, caratteristica abbastanza rara per una citt\u00e0 di quest'importanza. Esso \u00e8 drenato da due corsi d'acqua, il ru de Marivel, che scorre verso est e raggiunge direttamente la Senna a S\u00e8vres, e il ru de Gally, che raggiunge verso ovest la Mauldre a Beynes. Questi corsi d'acqua sono stati modificati dall'urbanizzazione: il corso del ru de Gally \u00e8 stato ridotto al momento della costruzione del castello e del taglio del Grand Canal di cui \u00e8 l'emissario naturale, mentre il ru de Marivel \u00e8 oggi diventato una cloaca interamente coperta.\nLa Reggia.\nLa Reggia di Versailles, \"Ch\u00e2teau de Versailles\" in francese, \u00e8 l'antica dimora dei sovrani francesi dell\"'ancien r\u00e9gime\" e dista 20\u00a0km dalla metropoli francese. La reggia fu costruita nel XVII secolo su commissione di re Luigi XIII per pernottare durante i periodi di caccia fuori Parigi. Suo figlio, re Luigi XIV, decise nel 1662 di ampliare l'edificio creando l'attuale reggia che sarebbe stata la futura residenza della corte francese. Si occuparono del progetto di rifacimento gli architetti francesi Louis Le Vau, Jules Hardouin Mansart e Robert de Cotte; gli interni furono curati da Charles Le Brun e l'ampio parco alberato che circonda Versailles fu affidato a Andr\u00e9 Le N\u00f4tre.\nLa reggia di Versailles fu la residenza della corte francese fino al 1789, quando la rivoluzione francese stravolse il sistema e spodest\u00f2 la monarchia. Violata e saccheggiata, dopo anni di abbandono e incuria rischi\u00f2 la demolizione, come odiato simbolo dell'oppressione monarchica. Provvidenzialmente, con la Restaurazione, nel 1837 Luigi Filippo commission\u00f2 un necessario restauro che la riport\u00f2 all'antico splendore, per dedicarla, come recitano le lettere in rilievo sui frontoni delle ali del palazzo, \"\u00c0 toutes les gloires de la France\" (\"A tutte le glorie della Francia\"). E fu proprio qui che nel 1875 venne proclamata definitivamente la Repubblica, e che nel 1919 si firm\u00f2 il trattato di pace che pose fine alla Prima Guerra Mondiale.\nAll'interno della reggia di Versailles si trova il museo della storia francese, inaugurato nel 1837 dal conte di Montalivet Camille Bachasson e che espone su 18\u00a0000 m\u00b2 una raccolta di dipinti organizzati in ordine cronologico; oggi il museo \u00e8 racchiuso nelle ali laterali della reggia.\nAmministrazione.\nGemellaggi.\nVersailles \u00e8 gemellata con:"}
{"id": "72953", "revid": "84184", "url": "https://it.wikipedia.org/wiki?curid=72953", "title": "Andreas Goldberger", "text": "Si \u00e8 ritirato al termine della stagione 2004-2005, dopo quindici stagioni in Coppa del Mondo, settantadue piazzamenti sul podio e ventitr\u00e9 vittorie.\nBiografia.\nStagioni 1991-1993.\nIn Coppa del Mondo esord\u00ec il 4 gennaio 1991 nella K120 di Innsbruck (35\u00b0) e conquist\u00f2 il primo podio, valido anche per il Torneo dei quattro trampolini, nella medesima gara dell'anno successivo (2\u00b0). Quella stessa stagione ai Mondiali di volo di Harrachov vinse la medaglia d'argento e chiuse la stagione di Coppa all'ottavo posto nella classifica generale e al secondo in quella di volo.\nLa prima vittoria arriv\u00f2 il 3 gennaio 1993, sempre a Innsbruck, nella terza tappa del Torneo dei quattro trampolini; tre giorni dopo Goldberger arriv\u00f2 primo anche nella quarta tappa di Bischofshofen, aggiudicandosi la classifica finale del Torneo. In febbraio vinse la medaglia d'argento sul trampolino normale e il bronzo sul trampolino lungo e nella gara a squadre dei Mondiali di Falun, in Svezia. A fine stagione si aggiudic\u00f2 la Coppa del Mondo generale.\nStagioni 1994-1996.\nAi XVII Giochi olimpici invernali di , sua prima partecipazione olimpica, vinse due medaglie di bronzo, nella gara dal trampolino lungo e in quella a squadre; in quella dal trampolino normale fu settimo. Sempre nel 1994 sul trampolino Letalnica di Planica, in Slovenia, Goldberger fu il primo saltatore della storia a volare fino ai duecento metri, ma la caduta all'arrivo pregiudic\u00f2 il riconoscimento della misura come record del mondo. Il primo a saltare e ad atterrare in piedi oltre i 200 metri fu, poco pi\u00f9 tardi, il finlandese Toni Nieminen. In Coppa del Mondo Goldberger fu terzo sia nella classifica generale, sia in quella del Torneo dei quattro trampolini.\nNel 1995 vinse tutti i titoli previsti nel circuito della Coppa del Mondo: la classifica generale, quella di volo e il Torneo dei quattro trampolini. Ai Mondiali di Thunder Bay vinse l'argento nella gara dal trampolino lungo, mentre si classific\u00f2 sesto sia in quella dal trampolino normale sia in quella a squadre.\nNel 1996 si aggiudic\u00f2 i Mondiali di volo di Tauplitz, in Austria, la sua terza Coppa del Mondo generale e la seconda \"coppetta\" di volo. Nella nuova classifica di specialit\u00e0 riservata al salto con gli sci fu secondo.\nStagioni 1997-2005.\nNel 1997 partecip\u00f2 ai Mondiali di Trondheim vincendo il bronzo sul trampolino normale. In seguito Goldberg ammise di aver fatto uso di cocaina e la federazione austriaca lo squalific\u00f2 per sei mesi. Goldberger acquis\u00ec la cittadinanza serba pur di continuare a gareggiare, ma alla fine accett\u00f2 la squalifica.\nScontata la sospensione rientr\u00f2 alle competizioni con la squadra austriaca, senza pi\u00f9 riuscire a eguagliare i risultati ottenuti in precedenza; in gare individuali non vinse pi\u00f9 nessuna prova in Coppa n\u00e9 medaglie ai Mondiali. Ai XVIII Giochi olimpici invernali di , sua ultima partecipazione olimpica, prese il via soltanto nella prova dal trampolino normale, chiudendo al 22\u00ba posto.\nNel 2000, sempre sul trampolino Letalnica di Planica, stabil\u00ec il suo primato personale, valido allora anche come nuovo record mondiale, con un volo a 225 metri. Ai Mondiali del 2001, disputati a Lahti, vinse il suo ultimo titolo iridato, nella gara a squadre dal trampolino normale, e il bronzo nella gara a squadre dal trampolino lungo, mentre ai Mondiali di volo del 2004, a Planica, colse l'ultimo successo internazionale in carriera, vincendo il bronzo sempre nella gara a squadre."}
{"id": "72955", "revid": "1226", "url": "https://it.wikipedia.org/wiki?curid=72955", "title": "Steam punk", "text": ""}
{"id": "72956", "revid": "287204", "url": "https://it.wikipedia.org/wiki?curid=72956", "title": "Despina (nome)", "text": "Origine e diffusione.\nRiprende l'antico nome greco \u0394\u03b5\u03c3\u03c0\u03bf\u03b9\u03bd\u03b1 (\"Despoina\"), basato su \u03b4\u03b5\u03c3\u03c0\u03cc\u03b6\u03c9 (\"despozo\", \"imporsi\", \"governare\", \"essere il capo\", dalla stessa radice di \"despota\"), e vuol dire \"signora\", \"regina\". \u00c8 quindi analogo per significato ai nomi Marta, Donna, Lia, Freya, Creusa, Matrona e Sara. \n\u00c8 un nome di matrice sia classica, presente nella mitologia greca, dove Despina \u00e8 una ninfa figlia di Poseidone e Demetra (dalla quale prende il nome un satellite di Nettuno), sia melodrammatica, portato da un personaggio dell'opera di Mozart \"Cos\u00ec fan tutte\", grazie al quale il nome ha conosciuto una certa diffusione in Italia (anche se, va detto, in quel caso era un ipocoristico di \"Fiordispina\", nome di un altro personaggio dell\"Orlando furioso\"). Nella Grecia moderna gode invece di buona diffusione perch\u00e9 \u00e8 un appellativo locale della Madonna.\nOnomastico.\nNon ci sono sante con questo nome, che \u00e8 quindi adespota: l'onomastico pu\u00f2 essere festeggiato il 1\u00ba novembre ad Ognissanti, ma vista la connessione alla Madonna si pu\u00f2 spostare al 15 agosto, festa dell'Assunzione di Maria, o al 21 novembre per la Presentazione della Beata Vergine Maria. In Grecia le donne cos\u00ec chiamate tendono a festeggiarlo il 15 agosto se sono sposate, mentre al 21 novembre se non lo sono."}
{"id": "72964", "revid": "155634", "url": "https://it.wikipedia.org/wiki?curid=72964", "title": "Nobile Contrada dell'Oca", "text": "La Nobile Contrada dell'Oca \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Nobile Contrada dell'Oca \u00e8 delimitato dalle seguenti vie e palazzi:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nNel suo territorio si trova parte di quello anticamente incluso nella Contrada dell'Orso, una delle contrade soppresse.\nLa storia.\nLa contrada ha il titolo di \"Nobile\", conferitole dalla Civica Magistratura di Siena il 23 marzo 1846, per via del valore riconosciuto ai suoi soldati in occasione delle battaglie di Montemaggio (1145) e di Montaperti (1260), oltrech\u00e9 nella Guerra di Siena (1552-1555). Altro motivo fu quello della costruzione, a spese della stessa contrada, dell'acquedotto detto \"dei bottini\".\nGli aneddoti.\nL'Oca \u00e8 la contrada con pi\u00f9 vittorie nella storia del Palio di Siena (65 per il Comune, 66 quelle che la contrada si attribuisce). \u00c8 inoltre la contrada a cui apparteneva per luogo di nascita (Fontebranda) Santa Caterina da Siena.\nTra gli aneddoti pi\u00f9 celebri tramandati dai contradaioli dell'Oca, vi \u00e8 quello relativo alla vittoria del 4 luglio 1858 ad opera del fantino Gaetano Bastianelli detto \"Gano di Catera\" sul cavallo \"Trattienti\". Il nome di quest'ultimo era dovuto, probabilmente, alla sua scarsa propensione alla corsa e all'essere il peggiore fra quelli al canape. Leggenda vuole che l'Oca sostitu\u00ec il vero Trattienti con un cavallo quasi identico (medesimo colore marrone del manto e una stella bianca in fronte), di propriet\u00e0 di un prete di campagna transitato in contrada la sera precedente il Palio. La corsa fu effettivamente vinta dall'Oca che, per rendere pi\u00f9 credibile la sostituzione del cavallo, prima di farlo riapparire tenne il vero Trattienti nascosto in contrada con addosso numerose coperte che lo costrinsero a sudare, come se avesse effettivamente disputato la corsa.\nLa rivalit\u00e0 con la Torre.\nQuella fra Oca e Torre \u00e8 l'unica rivalit\u00e0 fra Contrade non confinanti ed \u00e8 sicuramente fra le pi\u00f9 accese e sentite. Stabilire i motivi di una tale inimicizia non \u00e8 semplice: presumibilmente liti dovute ad interessi economici divergenti degenerarono dando vita ai primi rancori, poi consolidatisi in una reciproca lotta per la supremazia cittadina.\nA cementare l'inimicizia ha sicuramente contribuito il Palio con le sue mille vicende, fatte di ripicche e tradimenti. Gi\u00e0 nell'Ottocento le due Contrade si contendevano in ogni occasione il fantino \"Gobbo Saragiolo\" (al secolo Francesco Santini), all'epoca autentico re della Piazza: costui, indifferente all'inimicizia e fedele all'etica mercenaria, vinse tre volte per l'Oca e ben cinque volte per la Torre.\nNonostante negli anni vi siano stati vari tentativi di riappacificazione (l'ultimo risalente ai primi del Novecento), l'inimicizia non \u00e8 mai rientrata.\nVittorie.\nL'Oca si attribuisce un'altra vittoria, non riconosciuta dal Comune:"}
{"id": "72972", "revid": "438678", "url": "https://it.wikipedia.org/wiki?curid=72972", "title": "Black metal", "text": "Il black metal \u00e8 un sottogenere estremo dell'heavy metal. Dal punto di vista stilistico la variante pi\u00f9 classica del genere \u00e8 contraddistinta da strutture minimaliste e da un suono estremamente distorto e violento, volto a creare sensazioni sinistre, ma esistono tuttavia numerose varianti. Il cantato \u00e8 in scream e talvolta sono presenti intermezzi di chitarra acustica, vagamente ispirati al folk nord-europeo, atti a evocare atmosfere ancestrali.\n\u00c8 conosciuto anche per certe tematiche discusse, spesso vicine al satanismo, al paganesimo e all'anti cristianesimo, e ha ottenuto una certa attenzione mediatica per via di gravi fatti di cronaca che hanno visto protagonisti alcuni suoi esponenti, tra cui suicidi, vandalismi contro luoghi cristiani e perfino omicidi.\nTematiche che caratterizzano altri gruppi o artisti sono vicine a nichilismo, a misantropia, al tema della morte ed al mistero collegato ad essa, alla celebrazione romantica di miti e tradizioni nordiche o della natura e al nazionalismo. Non mancano tuttavia casi paradossali come black metal di ispirazione cristiana (detto \"unblack metal\") o \nGenere prevalentemente underground, il black metal si \u00e8 diffuso in Europa, soprattutto in paesi scandinavi come Norvegia, Svezia e Finlandia, seppur in misura nettamente prevalente nel primo di essi, nonch\u00e9 in Italia, in Francia e nell'Europa dell'est.\nStoria del genere.\nLa nascita.\nPrima ondata e origini.\nIl black metal si divide in due differenti ondate. La \"prima ondata\" nacque nei primi anni ottanta ed \u00e8 rappresentata da vari gruppi come Venom, Bathory, Slayer, Kreator, Sodom, Sarcofago, Celtic Frost, Hellhammer e Mercyful Fate.\nLa denominazione \"black\" proviene dal titolo del secondo album dei Venom, \"Black Metal\" (1982) che con questo termine si autodefinirono.\nIn realt\u00e0 questo movimento \u00e8 stilisticamente distinto da quello che attualmente viene definito come black metal poich\u00e9 la musica prodotta allora era riconducibile principalmente allo speed/thrash metal o heavy metal classico. I gruppi definiti \"black\" erano accomunati pi\u00f9 dall'immagine e dall'atmosfera oscura dei loro spettacoli dal vivo che dalla proposta musicale.\nSeconda ondata e nascita dell'attuale black metal.\nCon la diffusione del death metal nella seconda met\u00e0 degli anni ottanta, la \"prima ondata black metal\" and\u00f2 in declino quasi fino a scomparire. A met\u00e0 degli anni ottanta si formarono in Norvegia i Mayhem, band che avvi\u00f2 la carriera suonando un genere musicale riconducibile allo speed-thrash metal dei Celtic Frost e Venom. All'inizio degli anni novanta poi, i Mayhem e alcuni altri gruppi norvegesi ebbero una totale svolta stilistica, dando vita a uno stile di musica che pose le basi per quello che oggi viene definito come black metal.\nInfatti, con band come Mayhem, Burzum, Darkthrone e Immortal nacque la cosiddetta \"seconda ondata black metal\", che gener\u00f2 un vero e proprio nuovo stile musicale, una musica differente dallo stile, vicino allo speed/thrash metal, della cosiddetta \"prima ondata\". Le caratteristiche di questo nuovo tipo di musica sanciranno la nascita di quello che pi\u00f9 comunemente \u00e8 definito come black metal. Alcune caratteristiche di questo nuovo genere sono i \"riff\" di chitarra violenti e convulsi, suonati in tremolo picking, voci urlate in \"scream\", atmosfere tetre e pattern di batteria martellanti con un uso frequente del blast beat, questi ultimi presenti anche nel death metal.\nLa diffusione.\nI Mayhem furono tra i primi gruppi della \"seconda ondata del black metal\", nonostante l'EP \"Deathcrush\" del 1987 fosse ancora vicino al thrash metal e quindi assimilabile alla prima ondata. All'inizio degli anni novanta nacque il black metal scandinavo, prima in Norvegia con esponenti come, oltre ai Mayhem, Immortal, Darkthrone, Satyricon, Emperor, Burzum, Gorgoroth, Carpathian Forest, Dimmu Borgir, Thorns, Gehenna, 1349, Enslaved, Ulver, Taake, In the Woods... e Tsjuder, ed in seguito in tutta la Scandinavia.\n\u00c8 infatti importante anche la scena svedese, grazie all'opera di Bathory, Dark Funeral, Nifelheim, Marduk, Dissection, Watain, Funeral Mist, Abruptum, Naglfar e Setherial.\nNella scena finlandese militavano gruppi come Impaled Nazarene, Beherit, Sargeist, Arcadian Nocturne, Behexen, Satanic Warmaster, Archgoat, Azaghal, Barathrum, Wyrd, Dolorian e Horna. Da queste parti il black metal assunse caratteristiche distinte, con brani pi\u00f9 corti e pi\u00f9 tecnici, pi\u00f9 potenti e con una superiore qualit\u00e0 di registrazione.\nOltreoceano il genere non ha riscosso un particolare successo; soprattutto negli Stati Uniti i fan del metal estremo hanno privilegiato i gruppi thrash e death metal.\nAnni 2000.\nAttorno agli anni duemila molti dei gruppi storici hanno subito radicali cambiamenti e molte band si sono sciolte (\u00e8 il caso di citare gli Emperor) o hanno intrapreso differenti direzioni musicali (Mayhem, Darkthrone, Satyricon, Behemoth). Al contempo numerose formazioni provenienti dall'Est Europeo si sono affacciate sulla scena internazionale (in particolar modo i rumeni Negura Bunget e gli ucraini Drudkh) cos\u00ec come si \u00e8 imposta la scena nord-americana (il \"cascadian black metal\", caratterizzato da atmosfere tribali, pi\u00f9 romantico-naturalistiche che oscure; band importanti sono i Wolves in the Throne Room e la band black-doom Agalloch). Da segnalare sono inoltre i gruppi appartenenti alla scena francese, come Peste Noire, Alcest, M\u00fctiilation, Deathspell Omega, Anorexia Nervosa e Vlad Tepes. Anche nella scena italiana troviamo nomi come Aborym, Frostmoon Eclipse, Beatrik, Forgotten Tomb che hanno contribuito ad arricchire di varie sfaccettature lo scenario black metal mondiale. Una tendenza generale del black metal del decennio 2000 \u00e8 stato il progressivo abbandono degli elementi pi\u00f9 apertamente provocatori in virt\u00f9 di un approccio maggiormente legato a tematiche quali il mito, la spiritualit\u00e0 o la riscoperta delle tradizioni dei vari paesi (seppur declinate in tonalit\u00e0 tenebrose o comunque malinconiche e nostalgiche). Questo processo d'altronde era stato gi\u00e0 avviato negli anni novanta da gruppi come gli Ulver o lo stesso Burzum. La tematica satanista \u00e8 divenuta minoritaria, con l'eccezione tuttavia della corrente \"religious\" che ne ha proposto un revival. Questa corrente \u00e8 per\u00f2 caratterizzata da testi pi\u00f9 sofisticati, che indagano il satanismo su un piano filosofico o teologico, talvolta senza un'esplicita adesione.\nStile musicale.\nI canoni musicali che caratterizzano il black metal sono: la voce in \"scream\"; l'uso massiccio della doppia cassa unitamente a tecniche tipiche del grindcore e del death metal, come il blast beat (che permette alte velocit\u00e0 di esecuzione) nelle parti di batteria; il ruolo subordinato del basso; la forte distorsione delle chitarre, l'uso frequente di tremolo picking e sovente di arpeggi o accordi pieni in distorsione.\nLa produzione \u00e8 spesso particolarmente scarna, fino al punto di risultare di scarsa qualit\u00e0. Ovviamente questo costituisce solo uno schema, dal quale molti si sono distaccati (si pensi al black di scuola svedese), e che ha fatto identificare per lungo tempo il black metal come un genere dalla spiccata semplicit\u00e0 e immediatezza, adatto a persone con scarsi mezzi tecnici. In realt\u00e0 il fiorire di progetti individuali, con o senza l'ausilio del sintetizzatore, e le numerose collaborazioni e progetto parallelo come strumentisti, spesso polistrumentisti, in pi\u00f9 formazioni, testimoniano il valore dei singoli compositori ed esecutori.\nNel corso degli anni anche il black ha subito una progressione a livello tecnico e melodico. I Mayhem, ad esempio, hanno avuto il pregio di inserire nel genere elementi tecnici. Un importante apporto in quest'ottica si \u00e8 dovuto alla preparazione tecnica del batterista Hellhammer, abbattendo il pregiudizio che i musicisti di generi estremi siano tecnicamente limitati e votati unicamente a velocit\u00e0 e dinamiche esagerate di suono.\nSupposizione smentita ulteriormente dalla nascita di numerose contaminazioni, spesso volte ad impreziosire il genere con contenuti musicali pi\u00f9 raffinati inserendo componenti sinfoniche, come fatto da gruppi quali Limbonic Art, Dimmu Borgir e Ulver, e talvolta persino epiche, come nel caso di Keep Of Kalessin, Emperor, Satyricon, Enslaved e Borknagar. Tutto ci\u00f2 ha offerto al black metal una variet\u00e0 di suono e di contenuto che ne rende praticamente impossibile una classificazione omogenea e che ha creato numerosi sottogeneri, spaziando dalle sonorit\u00e0 pesanti delle band che pi\u00f9 tendono al death metal fino agli accenti pi\u00f9 sinfonici del symphonic black metal.\nImmaginario visivo ed esibizioni.\nMolte band decidono di non suonare dal vivo. Molti di coloro che suonano dal vivo affermano che le loro performance \"non sono intrattenimento o spettacolo. Sincerit\u00e0, autenticit\u00e0 ed estremismo vengono valutati al di sopra di tutto\". Alcune band considerano i loro concerti come dei \"rituali\" e fanno spesso uso di oggetti di scena ed elementi teatrali. Band come Mayhem e Gorgoroth sono note per i loro spettacoli controversi, con teste di animali impalate, pezzi di carne lanciati contro il pubblico e membri della band cosparsi di sangue. Il cantante dei Mayhem, Dead, giunse a ferirsi con dei vetri rotti per poi esibirsi sanguinando; al termine del concerto venne ricoverato in ospedale. \nGli artisti black metal si presentano spesso vestiti di nero, con stivali militari, cinture di proiettili, bracciali chiodati, croci invertite o simboli esoterici. Ad ogni modo l'elemento pi\u00f9 caratteristico \u00e8 l'uso del \"corpse-paint\", pittura facciale bianca e nera che dona l'apparenza stilizzata di un cadavere (da cui appunto il nome).\nL'immaginario visivo del black metal riflette i testi dei brani e la loro ideologia. Nei primi anni novanta la maggior parte dei pionieri del genere utilizzava copertine minimaliste, con immagini scadenti in bianco e nero e/o scrittura a mano. Molti dei puristi del genere continuano ad utilizzare questo stile tuttora, o comunque uno stile minimalista ed austero.\nLe copertine rappresentano immagini suggestive o provocatorie. Nei primi album black-metal erano diffuse foto che rappresentavano i membri del gruppo truccati e in pose fortemente teatrali, poi progressivamente abbandonate. In seguito si afferm\u00f2 l'uso di immagini evocative legate al mondo scandinavo, come: paesaggi naturali, rovine, riproduzioni di illustrazioni e miniature antiche, scenari fantastici. I gruppi non scandinavi emersi a partire dagli anni 2000 ricorrono generalmente ad un immaginario simile, ma riadattato al costume e alla storia locale; non mancano per\u00f2 band che si appropriano di elementi nord-europei pur provenendo da altri paesi.\nIn alcuni casi, nel primo periodo del genere si videro immagini disturbanti, fortemente blasfeme o particolarmente controverse: un caso estremo \u00e8 la copertina di \"Aske\" di Burzum, ove compaiono le macerie della stavkirke di Fantoft, da lui stesso data alle fiamme e per il cui rogo venne condannato; nelle prime copie veniva incluso un accendino in omaggio. Sulla copertina dell'album non ufficiale \"Dawn of the Black Hearts\" dei Mayhem, un bootleg illegale, appare una foto del cadavere di Dead, cantante del gruppo morto suicida.\nProduzione musicale.\nI primi gruppi del genere possedevano risorse molto limitate che li costringevano spesso a produzioni casalinghe o da scantinato. Il sound \"lo-fi\" che ne derivava \u00e8 di fatto divenuto un marchio di fabbrica del genere, cosicch\u00e9 molte band attuali, potenzialmente dotate di risorse migliori, preferiscono ricorrere comunque ad un approccio casalingo; gli appassionati del genere, infatti, ritengono che i suoni confusi e sporchi siano pi\u00f9 adatti ad evocare le atmosfere violente e sinistre del black-metal. Esempi di questo approccio sono gli album dei Darkthrone in cui la scarsa qualit\u00e0 della registrazione rende i suoni ovattati, veicolando un senso di freddezza e distacco; oppure \"Nattens Madrigal\" degli Ulver, dove l'audio \u00e8 cos\u00ec scadente da far nascere la leggenda (smentita seccamente dal gruppo) di essere stato registrato in una foresta. Un altro gruppo, gli svizzeri Paysage d'Hiver, utilizzano registrazioni amatoriali cos\u00ec volutamente scadenti da confondere gli strumenti (e persino la voce) in un flusso indistinto, simile alla musica ambient.\nUn elemento che ha decretato il successo delle produzioni lo-fi \u00e8 la volont\u00e0 di segnare un distacco con la musica mainstream rendendo il black-metal inaccessibile all'ascoltatore medio. Molti gruppi hanno dichiarato che, in origine, il genere fosse inteso solo per chi fosse parte della scena, non per un pubblico di massa. Il cantante Gaahl afferma che nei primi tempi \"il black metal non veniva inteso come volto a raggiungere un pubblico, era per la nostra pura soddisfazione\".\nEssendo comunque il black metal uno dei generi pi\u00f9 vari all'interno del panorama estremo, non mancano gruppi ed intere correnti che fanno uso di produzioni molto professionali, se non addirittura sontuose. L'esempio pi\u00f9 evidente \u00e8 il symphonic black che, per quanto all'epoca fortemente criticato dai puristi, \u00e8 ormai parte della storia del genere.\nLe tematiche discusse.\nSatanismo, odalismo e anti-cristianesimo.\nIl fenomeno del black metal da strettamente musicale si evolse in un vero e proprio stile di vita, rendendo infine \"codificato\" un certo abbigliamento e definendo atteggiamenti comuni tra i suoi estimatori. Il mondo del black metal \u00e8 pi\u00f9 che altro noto per l'ostentazione di temi come satanismo e anti-cristianesimo, presenti sin dalla prima ondata e argomenti centrali dei testi di gruppi come i Venom. Nonostante questi temi siano anche trattati da certi gruppi thrash e death metal, in questa frangia assumono il ruolo di colonna portante, spesso ricorrendo a dichiarazioni ed iconografie altamente blasfeme e senza rispetto.\nAd ogni modo, alcuni musicisti black come Varg Vikernes e Samoth rifiutano di essere etichettati come satanisti e la loro avversione verso il Cristianesimo \u00e8 dovuta all'estinzione dell'antica religione scandinava, ove gli antichi templi pagani vennero abbattuti per favorire la costruzione di chiese cristiane attorno al X secolo d.C. Da questo concetto prendono spunto i gruppi pagani di questa corrente e quelli viking metal (la cui nascita \u00e8 attribuita ai Bathory) i quali narrano le tradizioni etniche e religiose delle popolazioni scandinave e, in minor numero, baltiche. Altri gruppi della scena black metal si sono limitati a utilizzare iconografia e testi sacrileghi, ostili al cristianesimo.\nMisantropia, nichilismo e altri temi.\nLe altre colonne portanti del genere sono sicuramente la misantropia e il nichilismo, considerabili fra i principi tematici alla base di questa espressione musicale. Alcuni musicisti black esprimono i loro disagi esistenziali e trattano il problema della solitudine con una visione negativa della realt\u00e0. Alcuni gruppi inoltre hanno cercato di evolvere le tradizionali tematiche del genere occupandosi di naturalismo e guerra. Altri ancora hanno cercato rifugio immedesimandosi nella tipica natura scandinava e nelle antiche tradizioni popolari.\nCorrenti tematiche minori.\nParadossalmente, esiste anche un raggruppamento di musicisti black che si dissociano dai classici contenuti del genere per la trattazione di tematiche apertamente cristiane. L'unblack metal (nome di questo sottogenere) presenta lo stesso stile musicale del black tradizionale, ma si distingue per i testi dei brani totalmente antitetici rispetto alla scena secolare in quanto inneggianti al Cristianesimo e contro il Satanismo. Capostipite del genere lirico \u00e8 stata la \"one man band\" Horde, side project di Jayson Sherlock, ex-batterista dei Mortification. La scena \u00e8 in costante ampliamento, grazie anche al successo di band seminali come Antestor e Crimson Moonlight.\nAnche se in minor parte, vi sono poi gruppi di chiare ispirazioni neonaziste che fanno del razzismo, dell'antisemitismo, della xenofobia e dell'omofobia i loro temi principali. Gruppi con questi connotati rientrano nel filone del National Socialist Black Metal (NSBM), una ramificazione non molto diffusa, tuttavia concentrata nelle zone centrali ed orientali del continente europeo (Germania, Polonia, Ucraina).\nIn contrapposizione al NSBM si \u00e8 sviluppata una corrente di gruppi definiti Red And Anarchist Black Metal (RABM) o semplicemente Red And Black Metal, di ispirazione marxista, anarchica e antinazista . Il gruppo capostipite di questa corrente sono considerati gli argentini Profecium con il loro album \"Socialismo satanico\" del 1997. Prevalentemente underground, questa nicchia del black metal conta la maggior parte dei suoi componenti negli Stati Uniti e nel Canada con band piuttosto popolari come i Leper. Nell'ex blocco sovietico vanno citati i Jarost Marksa e in Europa i norvegesi Sorgsvart che nel 2008 pubblicarono un album dal titolo eloquente \"Vikingtid og Anarki\" .\nAccuse di nazismo.\nA parte i gruppi NSBM, che sono dichiaratamente sostenitori del nazismo, altre band non appartenenti a questo movimento e rientranti nel black classico sono state accusate di avere elementi nazisti o antisemiti. Nonostante i predominanti riferimenti al satanismo e al paganesimo, in alcune band si ritroverebbero nei testi, nell'iconografia e nell'attitudine, pi\u00f9 o meno evidenti riferimenti estetici e concettuali al nazismo, come fatto precedentemente dagli Slayer, i quali non si dichiarano seguaci di questa ideologia, ma solo interessati ai suoi contenuti storiografici. Se nei testi di molti gruppi si riscontra l'odio e l'intolleranza verso i cristiani, Varg Vikernes, del progetto Burzum, resosi colpevole dell'incendio di alcune chiese e dell'omicidio di Euronymous (chitarrista leader dei Mayhem, suo ex-compagno di band), si fece conoscere anche per un atteggiamento militante e xenofobo; in carcere scrisse un libro ideologicamente paragonato da alcuni al Mein Kampf di Adolf Hitler, il \"Vargsm\u00e5l\", in cui sostiene teorie razziste e sociologiche basate su una sua visione dell'Europa pangermanica e pagana.\nAltre band cominciarono ad essere oggetto di controversie per via di dischi da loro pubblicati: i Darkthrone nell'album Transilvanian Hunger definirono provocatoriamente ariana la propria musica (sul retrocopertina del disco era presente inizialmente la scritta \"Norsk Arisk Black Metal\", letteralmente \"Black Metal norvegese ariano\", ma venne in seguito eliminata a favore di \"True Norwegian Black Metal\"); gli svedesi Marduk con \"Panzer Division Marduk\" dedicarono un intero album alla guerra, con riferimenti alla Wehrmacht, i Satyricon su Rebel Extravaganza utilizzarono svastiche e croci di ferro come iconografia a testi molto espliciti e i Dimmu Borgir, sull'album \"Death Cult Armageddon\", presentarono un paio di brani (\"For the World to Dictate Our Death\" e \"Heavenly Perverse\") ove sono avvertibili spezzoni di discorsi di Hitler. Jacko dei Dark Whispers sostiene di avere foto di Hellhammer (batterista dei Mayhem) vestito da nazista e di Samoth con una svastica. Riguardo ai Darkthrone va notato che il batterista Fenriz, nel 2015, \u00e8 stato eletto consigliere presso il comune di Oppeg\u00e5rd per conto del partito di centro sinistra Venstre, oltre ad essersi scusato pubblicamente per alcune dichiarazioni fatte dai Darkthrone in passato, da lui definite \"disgustose\".\nFamoso \u00e8 il caso dei francesi Kristallnacht, fra i capostipiti della celebre black legion francese. Questo gruppo d'oltralpe, insieme ad altri simili che sostengono valori vicini a quelli del Partito Nazionalsocialista Tedesco dei Lavoratori, ebbero numerosi problemi con la giustizia francese a causa dei loro contatti con le frange di estrema destra del C.H.S.; Da citare anche la band norvegese Gehenna: nell'album \"WW\" e nel relativo tour, il leader Sanrabb abbandona il \"look\" e le tematiche sataniche degli esordi per un inquietante abbigliamento stile SA, con tanto di taglio di capelli prussiano che lo fanno assomigliare a Hitler.\nUn episodio che ha scatenato prima polemiche e poi conseguenze penali \u00e8 quello che ha visto protagonista Hoest, leader dei norvegesi Taake: in un concerto in Germania, ad Essen, il cantante si \u00e8 presentato sul palco con un'enorme svastica dipinta sul petto, scatenando l'ira e le reazioni del pubblico. Il concerto venne immediatamente sospeso e il tour della band cancellato. Immediata anche la reazione della band Kreator (originaria proprio di Essen) che ha pubblicamente rifiutato di partecipare a manifestazioni musicali con la presenza della band norvegese. Da citare anche la reazione provocatoria di Hoest che sul sito della band apostrofa come \"untermenschen\" i proprietari del locale e sottolinea come, nei giorni successivi all'episodio, venisse insultato per strada dalla popolazione locale. Successivamente Hoest ha spiegato che ha portato quel simbolo non come nazista, bens\u00ec perch\u00e9 icona del male assoluto, staccandosi quindi dall'apologia nazionalsocialista e criticando aspramente Mille Petrozza per il suo accusare a vuoto.\nNonostante le polemiche e gli esempi sopracitati, la maggior parte di queste band respingono le accuse a loro rivolte. Varg Vikernes, ad esempio, nonostante segua ideologie estreme di destra e teorie razziste, non si \u00e8 mai definito un nazista ma un nazionalista di religione odalista. Morgan H\u00e5kansson dei Marduk, invece, ha dichiarato di essere appassionato di storia nazista, ma smentisce di seguirne le dottrine. Samoth degli Emperor suona in un progetto parallelo chiamato Zyklon-B, nome di un gas letale usato nei campi di sterminio nazisti, e ne ha fondato un altro chiamato semplicemente Zyklon, ma si \u00e8 difeso sostenendo che esso significa semplicemente \"ciclone\" in lingua germanica, termine usato per dimostrare la potenza distruttiva della sua musica.\nFatti di cronaca.\nNel corso della sua storia, il black metal ha suscitato altre pesanti polemiche, non solo per i suoi contenuti ideologici ma anche per gli atteggiamenti dei suoi musicisti, sia nei concerti che nella vita quotidiana. La coesistenza all'interno del movimento di personaggi estremisti (identificati da alcuni come facenti parte del presunto, discusso Black Metal Inner Circle), sia nell'apparenza che nel modo di pensare, port\u00f2 inevitabilmente numerosi esponenti del genere a dedicarsi ad atti deliberatamente provocatori e illegali, fino ad assumere le dimensioni di una specie di criminalit\u00e0 organizzata. Per via di ci\u00f2, spesso le stesse formazioni dei gruppi sono state costrette a modificarsi per via delle condanne dei loro componenti o, addirittura, a sospendere le proprie attivit\u00e0 musicali.\nIncendi di chiese.\nSu tutti spiccano gli incendi ai danni di numerose chiese, che ebbero un'enorme risonanza mediatica nei paesi scandinavi. Atti del genere furono promossi apertamente da esponenti di spicco della scena: su tutti Varg Vikernes e Samoth, entrambi presunti membri dell'organizzazione chiamata Inner Circle (anche se Vikernes afferma che questa setta non sia mai esistita).\nAgli inizi degli anni novanta 52 chiese cristiane vennero date alle fiamme e vennero vandalizzati numerosi cimiteri, ove furono profanate pi\u00f9 di 15000 tombe. Tra gli edifici distrutti vi erano monumenti emblematici della Norvegia, come la stavkirke di Fantoft e la cappella di Holmenkollen, la chiesa della famiglia reale norvegese. Questi vandalismi causarono anche la morte di un pompiere, impegnato nello spegnere l'incendio di una chiesa a Sarpsborg.\nOmicidi e suicidi.\nParticolare attenzione dei media fu richiamata anche da fatti sanguinari. Tra questi vi fu il suicidio di Dead (cantante dei Mayhem), il cui cadavere, fotografato dal chitarrista e coinquilino Euronymous, compare sulla copertina del bootleg \"Dawn of the Black Hearts\"; e l'omicidio da parte del batterista degli Emperor, B\u00e5rd Faust, di un omosessuale in un parco pubblico.\nL'evento pi\u00f9 noto resta comunque l'uccisione di Euronymous da parte di Varg Vikernes. Il gesto, oltre a suscitare reazioni sgomente da parte dei media e dei sostenitori dei Mayhem, accrebbe la fama di Vikernes. Condannato alla reclusione, era prevista per il 2008 l'uscita in libert\u00e0 vigilata ma, anche a seguito di un'ulteriore condanna per il tentativo di fuga avvenuta nel 2003, la sua scarcerazione \u00e8 avvenuta il 24 maggio 2009.\nSebbene estranei all'Inner Circle scandinavo e provenienti dalla Germania, Dark Mark Doom, Jarl Flagg Nidh\u00f6gg e Chuck Highlander Surt (membri degli Absurd) strozzarono con un cavo elettrico un ragazzino nel 1993, reo di aver raccontato le attivit\u00e0 naziste e sataniste del gruppo; in seguito la tomba del ragazzo apparve sulla copertina di un EP della band. Essendo minorenni, i tre scontarono solo 4 anni di carcere. Jarl Flagg Nidh\u00f6gg ha ancora guai giudiziari ed \u00e8 tuttora detenuto, per apologia di nazismo e violazione delle norme sulla libert\u00e0 vigilata negli Stati Uniti (ove ha tentato la sua fuga).\nUn altro delitto venne compiuto da Jon N\u00f6dtveidt dei Dissection che, assieme al suo amico Vlad, uccise un omosessuale algerino e fu condannato a 10 anni di carcere. Lo stesso N\u00f6dtveidt, dopo essere stato rilasciato e avere ripreso con successo la sua attivit\u00e0 musicale, si \u00e8 tolto la vita con un colpo di pistola nel 2006, circondato da un cerchio di candele accese.\nStili e commistioni.\nIl symphonic black metal.\nAlla met\u00e0 degli anni novanta la \"nuova\" frontiera divent\u00f2 quella del symphonic black metal. Questo ha in comune con il suo macrogenere alcune delle tematiche trattate (anticristianesimo, satanismo, leggende pagane nordeuropee), il cantato in scream e l'uso \"estremizzato\" della batteria. Inoltre, come il termine stesso suggerisce, ha una base sinfonica dovuta all'impiego della tastiera o di strumenti orchestrali (violino, violoncello) con l'eventuale aggiunta di cori e voci femminili. Il riscontro commerciale fu per\u00f2 ottenuto soprattutto da Dimmu Borgir e Cradle of Filth. Da citare anche band come Old Man's Child, Theatres des Vampires, Anorexia Nervosa e Bal-Sagoth.\nBlackened death metal.\n\u00c8 una fusione tra black e death metal. Ha trovato terreno fertile soprattutto in Europa. Gran parte dei gruppi di questa etichetta suonavano black metal a tutti gli effetti, in passato. Maggiori esponenti del genere sono Behemoth, Impaled Nazarene, Dissection, Belphegor, Anaal Nathrakh, Akercocke, Vital Remains, Zyklon, Infernal War e Gloria Morti.\nIl Depressive black metal.\nIl depressive black metal (detto anche Black doom metal) \u00e8 probabilmente il sottogenere pi\u00f9 cupo del black metal e si distacca abbastanza dallo stile classico, soprattutto per le tematiche che non sono pi\u00f9 esoterismo e misticismo, ma depressione, desolazione, tristezza e spesso anche suicidio, in un contesto teatrale e spesso poetico (sebbene esistano anche esponenti giunti realmente al suicidio). La musica \u00e8 per certi versi pi\u00f9 estrema e tagliente, ma quasi sempre arricchita da un'eleganza e una teatralit\u00e0 che mancano al black classico. Tra le band di questo genere spiccano nomi quali Nortt, Forgotten Woods, Shining, Xasthur, Silencer, Leviathan, Forgotten Tomb e Lifelover.\nBlack ambient.\nIl black ambient (o ambient black metal) \u00e8 un sottogenere della musica dark ambient, che fonde elementi musicali black metal ed altri tipici della musica ambient. Oltre alla strumentistica tipica del black vengono usati sintetizzatori, drum machines e, talvolta, un elevato uso del riverbero. Burzum fu tra i primi a dedicarsi a questo tipo di musica, e fu seguito successivamente da altri artisti come Xasthur, Leviathan e Summoning. Spesso questo genere viene erroneamente inglobato con il depressive black metal.\nLe esplorazioni in ambito ambient da parte di artisti black metal ha prodotto, a partire dalla met\u00e0 degli anni '90, un genere a parte, il dungeon synth. Questo genere fa uso esclusivamente di tastiere e, pur non rientrando propriamente nella musica metal, \u00e8 tuttavia intimamente legato alla scena black: fondatori ne sono infatti artisti cruciali in entrambi i generi come Burzum o Mortiis. Il dungeon synth propone un'interpretazione particolarmente stilizzata e volutamente povera della musica ambient, con particolare riferimento alle colonne sonore dei vecchi videogame (il termine \"dungeon\" deriva dai GDR).\nWar metal.\nIl war metal \u00e8 un'ulteriore estremizzazione del black metal, caratterizzato dall'estrema velocit\u00e0 di esecuzione, a differenza del black metal tradizionale incorpora elementi del brutal death metal e del grindcore e l'utilizzo della voce growl e per questo potrebbe essere confuso con il blackened death, ma quest'ultimo \u00e8 decisamente pi\u00f9 tecnico. Dal punto di vista tematico invece, questa particolare scena di black metal \u00e8 stata spesso associata al black metal nazionalsocialista, in quanto come quest'ultimo tratta tematiche identitarie, violente e mostra una spiccata attenzione per tutto ci\u00f2 che riguarda la guerra, detto questo non tutti i gruppi di questo sottogenere trattano nelle loro tematiche la guerra, i temi spesso sono gli stessi del black metal tradizionale, anticristianesimo, blasfemia, satanismo, sesso ecc. in questo caso per\u00f2 si tende pi\u00f9 a identificare questi gruppi con il termine bestial black metal. Le origini le ritroviamo nell'album Panzer Division Marduk, pionieri del genere sono i Blasphemy e gruppi importanti di questo genere di musica sono Negator ed Endstille.\nBlack 'n' roll.\nIl black 'n' roll \u00e8 uno stile di black metal che, come il death 'n' roll, incorpora elementi dell'hard rock e della musica rock 'n' roll degli anni '70, talvolta anche progressivi e psichedelici. Esempi di band black 'n' roll sono gli Abbath, i Tribulation, gli I, i Midnight, i Deafheaven, i Kvelertak, i Vreid, i e Khold. Band come Satyricon, Darkthrone, Nach tmystium, Nidingr, Craft, e Sarke hanno anche sperimentato il genere."}
{"id": "72982", "revid": "1745361", "url": "https://it.wikipedia.org/wiki?curid=72982", "title": "Trittolemo", "text": "Trittolemo () \u00e8 un personaggio della mitologia greca. Fu re di Eleusi e fu legato alla dea Demetra e ai misteri eleusini.\nGenealogia.\nTrittolemo era in genere considerato figlio di genitori mortali, ovvero del re Celeo e di sua moglie Metanira. Apollodoro per\u00f2 annota che Ferecide di Lero lo definisce figlio delle divinit\u00e0 Oceano e Gea, mentre per Paniassi sarebbe figlio di Eleusi. Secondo un'altra ipotesi, era figlio della Musa Polimnia e di Chimarroo (\u03a7\u03b5\u03b9\u03bc\u03ac\u03c1\u03c1\u03bf\u03bf\u03c2), a sua volta figlio di Ares\nSecondo una versione del mito, spos\u00f2 sua sorella Sesara e fu padre di Crocone e di Cerone.\nMitologia.\nSecondo la tradizione, Demetra mentre cercava la figlia Persefone giunse a Eleusi nelle sembianze di una vecchia di nome Doso e fu accolta come ospite da Celeo, che le chiese di badare ai suoi due figli, Demofoonte e Trittolemo. Per ringraziare Celeo della sua ospitalit\u00e0, Demetra decise di fargli il dono di trasformare Demofoonte in un dio. Ma mentre si accingeva a compiere il rituale fu interrotta da Metanira entrata nella stanza.\nDemetra decise allora di insegnare a Trittolemo l'arte dell'agricoltura, cosicch\u00e9 potesse trasmettere la sua conoscenza ai Greci a insegnar loro a piantare e mietere i raccolti. Sotto la protezione di Demetra vol\u00f2 per tutta la regione su un carro trainato da draghi alati per compiere la sua missione.\nTempo dopo, Trittolemo insegn\u00f2 l'agricoltura anche a Linceo, re della Scizia, ma costui rifiut\u00f2 di insegnarla a sua volta ai suoi sudditi e tent\u00f2 di uccidere Trittolemo: Demetra per punirlo lo trasform\u00f2 allora in una lince. Secondo altre versioni, prima di essere trasformato in una lince, Linceo riusc\u00ec a rubare al carro alato di Trittolemo uno dei due serpenti che facevano girare le ruote, rendendo cos\u00ec il carro inutilizzabile.\nA lui veniva attribuita la nascita della festivit\u00e0 delle tesmoforie."}
{"id": "72983", "revid": "1543377", "url": "https://it.wikipedia.org/wiki?curid=72983", "title": "Toni Nieminen", "text": "\u00c8 stato il pi\u00f9 giovane campione olimpico maschile nella storia dei Giochi olimpici invernali, vincitore di due ori nel salto con gli sci a . Nel 1994 fu il primo uomo a saltare oltre i 200 metri.\nBiografia.\nCarriera sciistica.\n il rivoluzionario stile a V proposto dallo svedese Jan Bokl\u00f6v alla fine degli ottanta.\n, nel 1992, ad appena sedici anni, Nieminen fu il dominatore assoluto di tutte le principali competizioni internazionali di salto con gli sci. A gennaio vinse il Torneo dei quattro trampolini. In febbraio vinse due ori e un bronzo ai XVI Giochi olimpici invernali di : il 14 febbraio come componente del quartetto finlandese vinse la gara a squadra dal trampolino K120 e divent\u00f2 il pi\u00f9 giovane campione olimpico in campo maschile nella storia dei Giochi olimpici invernali; nei giorni seguenti vinse anche l'oro dal trampolino lungo e il bronzo dal trampolino normale nelle gare individuali. A marzo divent\u00f2 campione del mondo juniores dal trampolino normale, sia individuale sia a squadre, e si aggiudic\u00f2 la Coppa del Mondo.\nL'anno seguente Nieminen non riusc\u00ec a ripetersi. .\nIl 17 marzo 1994, in occasione dei Mondiali di volo disputati sul trampolino Letalnica di Planica, Toni Nieminen fu il primo saltatore della storia a volare e ad atterrare in piedi oltre i 200 metri (). In realt\u00e0 gi\u00e0 l'austriaco Andreas Goldberger era riuscito in precedenza a superare i 200 metri, ma la caduta all'arrivo pregiudic\u00f2 l'omologazione della misura come record del mondo.\nNieminen continu\u00f2 a gareggiare in Coppa del Mondo fino al 2004, senza ottenere pi\u00f9 risultati di rilievo. Complessivamente in carriera prese parte a due edizioni dei Giochi olimpici invernali, Albertville 1992 e (16\u00b0 nel trampolino normale), a due dei Campionati mondiali (5\u00b0 nel trampolino normale a Falun 1993 il miglior risultato) e a una dei Mondiali di volo, Planica 1994 (7\u00b0).\nCarriera da allenatore.\nDopo il ritiro dalle competizioni allen\u00f2 la squadra juniores della nazionale finlandese.\nAltre attivit\u00e0.\nNieminen collabora come commentatore delle gare di salto con la rete televisiva finlandese e possiede una scuderia ippica."}
{"id": "72985", "revid": "7", "url": "https://it.wikipedia.org/wiki?curid=72985", "title": "Isacco Newton", "text": ""}
{"id": "72986", "revid": "543022", "url": "https://it.wikipedia.org/wiki?curid=72986", "title": "Francesco Algarotti", "text": " \nSpirito illuminista, anglofilo, erudito dotato di conoscenze che spaziavano dal newtonianismo all'architettura, alla musica, era amico delle personalit\u00e0 pi\u00f9 grandi dell'epoca: Voltaire, Jean-Baptiste Boyer d'Argens, Pierre Louis Moreau de Maupertuis, Julien Offray de La Mettrie. Tra i suoi corrispondenti vi erano Lord Chesterfield, Thomas Gray, George Lyttelton, Thomas Hollis, Metastasio, Benedetto XIV, Heinrich von Br\u00fchl, Federico II di Prussia.\nBiografia.\nNacque a Venezia, in una facoltosa famiglia di mercanti.\nDopo un primo periodo di studio a Roma, dove pot\u00e9 studiare sotto la guida del Lodoli, continu\u00f2 gli studi a Bologna, dove affront\u00f2 le diverse discipline scientifiche nella loro vastit\u00e0, soprattutto l'astronomia sotto la guida di Eustachio Manfredi e di Francesco Maria Zanotti. Si trasfer\u00ec a Firenze per completare la propria preparazione letteraria.\nNel 1735, all'et\u00e0 di 23 anni, inizi\u00f2 a viaggiare per l'Europa, raggiungendo Parigi, citt\u00e0 nella quale ebbe modo di conoscere diverse autorevoli personalit\u00e0.\nAd esse pot\u00e9 presentare il proprio \"Newtonianismo per le dame\", piccola opera di divulgazione scientifica brillante ispirata al lavoro dello scrittore francese Bernard le Bovier de Fontenelle. L'opera fu prima apprezzata, e poi denigrata da Voltaire, che dal lavoro del suo \"Caro cigno di Padova\" \u2014 come era solito appellarlo \u2014 trasse alcuni temi che furono d'ispirazione anche degli \"Elementi della filosofia di Newton\" ai quali negli stessi anni si dedicava \u00c9milie du Ch\u00e2telet, compagna del filosofo francese. Voltaire e Algarotti si erano conosciuti personalmente a Cirey, il castello in cui M.me du Ch\u00e2telet e Voltaire si erano trasferiti.\nDopo il periodo trascorso in Francia, Algarotti si rec\u00f2 in Inghilterra, per soggiornare per qualche tempo a Londra, dove fu accolto nella \"Royal Society\", prestigiosa accademia scientifica. Accompagnato da una presentazione di Voltaire affinch\u00e9 potesse svolgere ricerche per il libro, l'Algarotti fu introdotto nella cerchia di una delle nobildonne pi\u00f9 influenti del Regno Unito, Mary Wortley Montagu. La nobildonna s'invagh\u00ec del giovane studioso che ne fu lusingato; a lei, e agli splendidi giardini della sua residenza di Twickenham, si ispir\u00f2 per la figura della marchesa nel \"Newtonianesimo.\" Tornato in Italia nel 1737, Algarotti pot\u00e9 dedicarsi alla pubblicazione del \"Newtonianesimo\" e subito dopo part\u00ec. Dopo un breve ritorno a Londra, nel quale rivide Lady Mary sempre pi\u00f9 decisa a conquistarlo tanto da organizzare la propria partenza in Italia vagheggiando una vita insieme a Venezia, Algarotti visit\u00f2 alcune zone della Russia (fermandosi in particolare a San Pietroburgo) e della Prussia. Intanto usciva a Napoli una seconda edizione (1739) del \"Newtonianesimo per le dame\" accompagnato da versi di elogio di Voltaire e della stessa Mary Montagu.\nDice il De Tipaldo, nelle sue biografie degli italiani illustri: \"Quando nel 1740 Federico si rec\u00f2 a K\u00f6nigsberg a incoronarsi, l'Algarotti si trov\u00f2 in mezzo gli applausi e il giubilo di quella potente e valorosa nazione misto e confuso coi principi della famiglia reale, e stette nel palco col re, spargendo al popolo sottoposto le monete con l'immagine di Federico. Fu in tale congiuntura che questi confer\u00ec a lui, quanto al fratello Bonomo e ai discendenti della famiglia Algarotti, il titolo di conte, meno vano quando \u00e8 premio del sapere, e dal 1747 lo fece suo ciambellano e cavaliere dell'ordine del merito, mentr'era alla corte di Dresda col titolo di consigliere intimo di guerra. Dal momento che Algarotti conobbe Federico sino alla sua morte, cio\u00e8 pel corso di venticinque anni, n\u00e9 l'amicizia, n\u00e9 la stima del re, n\u00e9 la gratitudine, la devozione e il sincero affetto del cortigiano vennero meno, n\u00e9 soffersero mai alcuna alterazione.\" Secondo il De Tipaldo, l'amicizia fra i due era estesa anche alla sfera pi\u00f9 intima; dice infatti: \"\u2026lo volle non solo a compagno degli studi e dei viaggi, ma altres\u00ec dei suoi pi\u00f9 segreti piaceri, essendoch\u00e9 della corte di Potsdam, ora egli faceva un Peripato, ed ora la convertiva in un tempio di Gnido\" - il che significa: in un tempio di Venere.\nTrascorse alla corte del re oltre un decennio, per fare ritorno nel paese natale nel 1753. Utilizz\u00f2 la propria influenza anche a favore degli \"oppositori\" filosofici come Gregorio Bressani.\nIl resto della vita lo trascorse tra Venezia e Bologna per fermarsi a Pisa, dove mor\u00ec all'et\u00e0 di cinquantatr\u00e9 anni mentre preparava la pubblicazione di tutte le sue opere, fra cui \"Lettere sulla Russia\" e \"Il Congresso di Citera\", un romanzo dedicato ai costumi galanti e amorosi rivisitati secondo quanto osservato nelle diverse nazioni in cui aveva soggiornato.\nMalato di tubercolosi, a Pisa col diletto amico Mauro Antonio Tesi, chiamato \"Maurino\", si prepar\u00f2 alla morte; come epitaffio, volle \"Algarottus, sed non omnis\". Malignamente, l'abate Galiani not\u00f2 che questo era epitaffio pi\u00f9 di evirato cantore che di dotto.\nFu sepolto nel camposanto di Pisa, in un monumento disegnato dall'illustre architetto Carlo Bianconi e dallo stesso \"Maurino\" Tesi in uno stile archeologizzante, tradotto in marmo dall'allora celebre abate Giovanni Antonio Cybei di Carrara. L'epitaffio \u00e8 quello che per lui dett\u00f2 il re di Prussia: \"Algarotto Ovidii aemulo, Neutoni discipulo, Federicus rex\", tranne che gli eredi cambiarono quel rex in magnus. Commenta il De Tipaldo: \"Egli medesimo si era preparato, in compagnia del Maurino, il disegno del sepolcro e l'epitafio, non gi\u00e0 per orgoglio, ma spinto dal sacro amore delle arti belle, che anche in faccia alla morte non poteva intiepidirsi nel suo petto.\"\nPersonalit\u00e0 e influenza culturale.\nAperto al progresso e alla conoscenza razionale, esperto di arti (si prodig\u00f2 come fautore di Palladio), fu - rispetto alla scienza - un grande assertore delle teorie di Isaac Newton (sul conto del quale scrisse uno dei suoi pi\u00f9 noti saggi, \"Il newtonianesimo per le dame\", pubblicato nel 1737).\nViene considerato una sorta di \"Socrate veneziano\" e per comprendere la sua statura di insigne studioso con un'infinita sete di sapere e divulgare \u00e8 sufficiente porsi davanti al suo innumerevole campo di interessi. Al di l\u00e0 del suo ruolo di spicco nell'illuminismo letterario, fu anche un diplomatico e un procacciatore d'arte. In particolare viaggi\u00f2 cercando opere d'arte per conto di Augusto III di Sassonia. \u00c8 noto che fu Algarotti a comprare a Venezia nel 1741 il capolavoro di Liotard, il pastello de \"La cioccolataia\", che poi divenne una delle perle della Galleria di Dresda.\nUomo di bell'aspetto, dotato di un aristocratico naso aquilino (esiste al Rijksmuseum di Amsterdam uno suo ritratto a pastello, sempre di Liotard, che \u00e8 riprodotto nell\"incipit\" della presente voce), l'Algarotti nel \"Saggio sopra Orazio\" non perdeva occasione di far notare come questi fosse ambidestro, e tanto lodava i vantaggi di questa disposizione, che c'\u00e8 chi suppone che egli la condividesse col poeta. Ebbe a scrivere praticamente su tutto, affrontando - con l'acuta attenzione dello scienziato - pressoch\u00e9 ogni aspetto dello scibile umano. Basti ricordare i saggi che scrisse a proposito della pittura (\"Sopra la pittura\"), dell'architettura (\"Sopra l'architettura\"), dell'opera lirica (\"Sopra l'opera in musica\"), del commercio (\"Sopra il commercio\")."}
{"id": "72987", "revid": "1543377", "url": "https://it.wikipedia.org/wiki?curid=72987", "title": "Volo Torino-Londra", "text": "L'episodio noto come il volo fra Torino e Londra \u00e8 avvenuto il 24 settembre 1917, durante la prima guerra mondiale, e ruota attorno alla figura di Giulio Laureati.\nA causa degli eventi bellici dell'epoca, l'episodio non ebbe la risonanza mediatica che altre avvenimenti del genere hanno avuto, ma appartiene di fatto alla storia pionieristica dell'aviazione: lo si pu\u00f2 collocare tra il primo volo in aeroplano dei fratelli Wright (avvenuto 1903) e la prima traversata atlantica di Charles Lindbergh (che sarebbe stata effettuata dieci anni dopo l'episodio di Laureati, vale a dire il 17 dicembre 1927).\nProtagonista dell'evento fu il biplano \"SIA 7B\" (equipaggiato con un motore FIAT A 12 bis da 300 CV), ma soprattutto coloro che vi erano a bordo: l'allora capitano Giulio Laureati ed il meccanico caporale Michelangelo Tonso\n. I due percorsero in 7 ore e 22 minuti il tragitto lungo quasi 1\u00a0200\u00a0km da Torino alla capitale britannica. Decollati alle 9:15 del mattino dal \"Campo volo di Mirafiori\" a Torino, sorvolarono Modane a quota 3\u00a0500 metri per poi attraversare le Alpi; mantenendosi sempre a quota 2\u00a0500 m attraversarono il cielo di Francia ed il Canale della Manica giungendo, poco prima delle 4 e 30 pomeridiane, all'aerodromo militare inglese di Hounslow, presso Londra.\nIl 26 settembre i protagonisti furono ricevuti da Re Giorgio V, ed al capitano Giulio Laureati venne conferito l'Ordine Reale Vittoriano."}
{"id": "72988", "revid": "1272592", "url": "https://it.wikipedia.org/wiki?curid=72988", "title": "Benedetto Marcello", "text": "A lui \u00e8 dedicato il Conservatorio di Venezia.\nBiografia.\nNacque dai patrizi Marcello del ramo della Maddalena, ultimogenito di Agostino e di Paolina Cappello. La famiglia, in passato assai prestigiosa, aveva perso ogni rilevanza dal punto di vista politico, ma rimaneva nota a livello culturale: il padre componeva versi, suonava il violino e organizzava esecuzioni musicali nel suo salotto; la madre era dedita alla poesia e al disegno e alla sua famiglia apparteneva il noto teatro Sant'Angelo. Anche i due fratelli di Benedetto, Alessandro e Girolamo, si distinsero in ambito musicale e letterario. Secondo alcune fonti, il padre incentr\u00f2 la formazione dei tre figli sulla poesia italiana e ogni mattina faceva loro comporre una decina di versi.\nDal canto suo, il Marcello fu introdotto allo studio del violino, ma inizialmente i risultati furono assai mediocri. Secondo un aneddoto riferito da alcuni contemporanei, il suo interesse per la musica sarebbe stato destato da un episodio preciso: un giorno una principessa di Brunswick visit\u00f2 i Marcello per assistere a un'esecuzione di Alessandro; accortasi di Benedetto, domand\u00f2 di cosa si occupasse e Alessandro le rispose che, visto il suo scarso talento, al massimo poteva recargli gli spartiti. L'altro, offeso, giur\u00f2 di dedicarsi agli studi musicali con il massimo della perseveranza.\nMancano delle testimonianze precise in merito, ma si ritiene che il Marcello si fosse formato inizialmente presso i somaschi di Sant'Antonio di Castello. Attorno ai vent'anni si dedic\u00f2 allo studio della teoria musicale e della composizione con una tale alacrit\u00e0 da mettere a repentaglio la propria salute. Suo insegnante fu il lucchese Francesco Gasparini, allora maestro di coro presso l'ospedale della Piet\u00e0. Per quanto riguarda la pratica, studi\u00f2, oltre che al violino, al clavicembalo, mentre per la teoria fece riferimento agli scritti di Gioseffo Zarlino. Suoi modelli furono le composizioni di musicisti del passato, come Giovanni Pierluigi da Palestrina, Carlo Gesualdo, Claudio Monteverdi Girolamo Frescobaldi e Giacomo Carissimi, ma anche pi\u00f9 recenti, quali Giovanni Legrenzi, Giovan Battista Lulli, Marc-Antoine Charpentier Henry Purcell, Bernardo Pasquini e Arcangelo Corelli.\nNonostante le sue ormai indiscusse doti musicali, il Marcello dovette interrompere i suoi studi per intraprendere il tradizionale \"cursus honorum\" riservato ai giovani patrizi. Svolse l'attivit\u00e0 di avvocato a partire dal 1707 e, alla fine dello stesso anno, riusc\u00ec a entrare nel Maggior Consiglio grazie all'estrazione della \"balla d'oro\". In seguito ricopr\u00ec una serie di cariche pubbliche che, come ebbe a dire lui stesso nella sua \"Fantasia ditirambica eroicomica\", non furono particolarmente prestigiose offrendo solo un'arida routine burocratica: officiale alla Messetteria (1711), giudice all'Esaminador (1714), officiale alla Ternaria vecchia (1715), membro della Quarantia civil vecchia (1717), provveditore a Pola (1733), officiale alla Giustizia vecchia (1735), camerlengo a Brescia (1738), dove mor\u00ec nel giorno del suo cinquantatreesimo compleanno.\nBenedetto Marcello \u00e8 spesso ricordato per il suo \"Estro poetico-armonico\" (Venezia, 1724-1727), lavoro che mette in musica, per voci e basso continuo i primi cinquanta Salmi, nella versione in parafrasi italiana realizzata da Girolamo Ascanio Giustiniani. Questi componimenti furono molto ammirati da Charles Avison, che con John Garth cur\u00f2 un'edizione con testi in inglese (Londra, 1757). Tra gli ammiratori dei Salmi di Marcello, che godettero di grandissimo prestigio e di fama europea per tutto il Sette e l'Ottocento, si annoverano anche Goethe, Rossini e Verdi.\nCompose inoltre pi\u00f9 di trecento cantate, per una o pi\u00f9 voci; quattro oratori (fra cui \"Joaz\" su libretto di Apostolo Zeno per la corte imperiale di Vienna) e diverse serenate. La biblioteca del Conservatorio di Bruxelles possiede alcuni interessanti volumi di cantate da camera composte per la sua donna amata. Sebbene Marcello stesso scrisse il libretto di un'opera nel 1708, \"La Fede riconosciuta\", a Vicenza, egli nutr\u00ec scarsa simpatia per questa forma di composizione, e diede sfogo alle sue opinioni sullo stato del dramma musicale a quel tempo nel pamphlet \"Teatro alla moda\", pubblicato anonimamente a Venezia nel 1720; questo piccolo lavoro, che fu pi\u00f9 volte ristampato, non solo \u00e8 molto divertente, ma \u00e8 anche un pregevole contributo alla storia dell'opera.\nIl suo sepolcro si trova nella chiesa di San Giuseppe di Brescia, luogo di sepoltura per eccellenza delle personalit\u00e0 bresciane in campo musicale. Benedetto Marcello si trova sepolto sotto una grande lapide pavimentale al centro della navata maggiore, davanti alla scalinata che sale al presbiterio. L'iscrizione ricorda alla pari i suoi notevoli risultati come camerlengo e la proficua attivit\u00e0 in campo musicale.\nBibliografia.\nMarco Bizzarini, \"Benedetto Marcello\", Palermo, L'Epos, 2006."}
{"id": "72994", "revid": "438678", "url": "https://it.wikipedia.org/wiki?curid=72994", "title": "So Close (film)", "text": "So Close (, , ) \u00e8 un film del 2002 diretto da Corey Yuen.\nIl titolo internazionale fa riferimento alla canzone \"(They Long to Be) Close to You\" dei The Carpenters, usata come colonna sonora.\nTrama.\nLynn \u00e8 un killer di professione che, grazie all'aiuto della sorella Sue, riesce ad intrufolarsi nei posti pi\u00f9 sorvegliati. Il suo asso nella manica consiste in un sistema di monitoraggio satellitare inventato dal padre.\nLa loro carriera scorre tranquilla finch\u00e9 degli eventi personali non spingono Lynn a pensare di abbandonare la sua vita. Inoltre l'agente Hong, una detective giovane e determinata, \u00e8 sulle loro tracce, e non moller\u00e0 facilmente.\nCon un prevedibile cambio di fronte, tra l'agente Hong e Sue, dopo la morte di Lynn, nasce un'ammirazione a distanza, che diventa ben presto una collaborazione e... qualcosa di pi\u00f9.\nProduzione.\nCorey Yuen, veterano del cinema d'azione di Hong Kong, dirige questo film coreografandone anche le scene d'azione e di arti marziali; in queste sfoggia tutto il proprio talento, passando dal combattimento a mani nude a quello con la spada, per finire con le pistole.\nIl cast vede tre delle pi\u00f9 famose attrici attuali del cinema asiatico, tanto prolifiche quanto dotate. Una curiosit\u00e0: tutte e tre le attrici protagoniste hanno partecipato ad un film di o con Stephen Chow.\nDistribuzione.\nIl film esce ad Hong Kong il 22 agosto 2002, ed esce in Italia il 21 novembre 2003."}
{"id": "73000", "revid": "3115", "url": "https://it.wikipedia.org/wiki?curid=73000", "title": "Giulio Laureati", "text": "Biografia.\nNacque a Grottammare, provincia di Ascoli Piceno, l'11 luglio 1877 e dopo essersi laureato a Pisa in Scienze Agrarie nel 1903, si dedic\u00f2 presto e con passione alla costruzione di aeromobili: Vittorio Luce in un articolo sulla \"Rivista Marchigiana Illustrata\" del 12 agosto 1911 scrive \u00abun signore marchigiano ha quasi ultimato un aeroplano di sua speciale struttura.\u00bb\nL\u2019autore Mario Cobianchi (\"Pionieri dell'Aviazione in Italia\", Roma 1943) riferisce che Giulio Laureati costru\u00ec nel 1909 un biplano battezzato \"Veleggiatore Laureati\" e dallo stesso provato nel 1910 a Centocelle. Dopo quelli di Corazza, Bertelli, Calderara, Forlanini e Antoni, fu questo il nono apparecchio della sua categoria a volare in Italia.\nPrima della grande guerra.\nChiamato come soldato di leva nel Regio Esercito l'8 giugno 1897, fu posto in congedo illimitato (3\u00b0cat.). Richiamato in servizio attivo l'11 gennaio 1912 fu nominato sottotenente nell'Arma del genio, ed assegnato al Battaglione Specialisti del Genio per il servizio di prima nomina.\nIl 1\u00ba agosto 1912 \u00e8 destinato al Campo di Aviazione di Pordenone dove il 9 ottobre dello stesso anno consegue il suo brevetto di pilota. Il 1\u00ba maggio 1913 viene incaricato dell'impianto e della preparazione del Campo d'aviazione di Centocelle e poi inviato in missione speciale in Francia, presso le Officine Hotchkiss di Saint Denis, e poi al balipedio di Nettuno dove dirige esperienze di tiro contro palloni, assieme al Cap. Poggi.\nIl 2 novembre 1913 compie da solo il raid Roma-Bracciano-Civitavecchia- Roma e si brevetta pilota militare, destinato al servizio presso l\u00ec11\u00aa Squadriglia di stanza a Centocelle, poi alla Malpensa, e quindi in Carnia.\nLa grande guerra.\nDall'agosto 1915 vola nella 1\u00aa Squadriglia Caproni dove tra il 7 settembre 1915 ed il 4 novembre 1916 comp\u00ec pi\u00f9 di 1.600 ore di volo e fu poi trasferito presso la Direzione Tecnica della Aviazione Militare di Torino.\nIl 18 febbraio 1916 prese parte ad un'azione area su Lubiana, meritandosi una Medaglia d'argento al valor militare, conferitagli sul campo dal Capo di Stato Maggiore dell'Esercito, generale Luigi Cadorna. Nell'agosto successivo prese parte al bombardamento su Fiume, meritandosi la concessione di una Medaglia di bronzo al valor militare. Il 15 agosto 1917 comp\u00ec, da solo, il volo Torino-Napoli-Torino, senza scalo, e nel settembre dello stesso anno fu promosso al grado di capitano.\nIl 24 settembre, partendo dal campo volo di Mirafiori a Torino comp\u00ec, con a bordo il meccanico caporale Michelangelo Tonso, il volo Torino-Londra senza scali nel tempo record di 7 ore e 22 minuti. Giunto nella capitale britannica venne ricevuto da Re Giorgio V, che gli confer\u00ec l'Ordine Reale Vittoriano, mentre una sua immagine fu esposta al celebre Museo delle cere di Londra.\nIn seguito assunse il comando della 181\u00aa Squadriglia e dal 10 gennaio 1918, con la costituzione della 121\u00aa Squadriglia dotata di velivoli Caproni CA 42, al cui comando vi era il maggiore pilota Luigi Carnevali, egli venne assegnato come il pi\u00f9 anziano dei piloti; arrivando al campo pilotando l'Aeroplano 5969, decollato da Brescia. Dal 19 giugno 1918 fu comandante della 182\u00aa Squadriglia, passando poi in forza alla Sezione Tecnica Militare di Milano. Dall'agosto al settembre del 1919 effettu\u00f2 il volo Milano-Lione-Parigi-Bruxelles-Amsterdam-Londra con un triplano Caproni, andando in congedo nel corso dello stesso anno.\nNel 1919 elabor\u00f2 un piano di volo dall'Italia al Brasile che fu inoltrato alla Direzione dell'Aeronautica in Roma dal suo superiore tenente colonnello Cristoforo Ferrari, Direttore Tecnico dell'Ufficio di Milano, prevedendo una rotta di 8.460\u00a0km. Il Ferrari \"apprezza i nobili intendimenti e lo spirito di iniziativa del Laureati, ma ritiene prematura l'iniziativa perch\u00e9 l'apparecchio previsto della SIA non ha ancora offerto garanzie di sicure prestazioni. Ad ogni modo il suo progetto verr\u00e0 tenuto presente appena si avr\u00e0 possibilit\u00e0 di esaminare il Raid Atlantico\".\nDopo la grande guerra.\nDal 1920 al 1923 ricopr\u00ec l\u2019incarico di Direttore tecnico ed amministratovo delle Scuole di volo di Castellar e Villa Soldati a Buenos Aires, in Argentina.\nRichiamato in servizio dal 1924 al 1927 ricopr\u00ec il ruolo di Osservatore Industriale. Nel 1927 il generale Francesco De Pinedo, vol\u00f2 dall\u2019Italia in Brasile e poi in Argentina utilizzando un idrovolante bimotore S 55 realizzato dalla SIAI. Congedandosi con il grado di maggiore si trasfer\u00ec a Gallarate dove assunse la direzione dei Cantieri Agusta. Lasciato ogni incarico si stabil\u00ec a Porto d'Ascoli, allora territorio del comune di Monteprandone, che dal 1935 fu annesso a San Benedetto del Tronto, ove si spense il 23 dicembre 1943.\nUn Istituto Tecnico Aeronautico sito in Civitanova Marche porta il suo nome."}
{"id": "73001", "revid": "1718925", "url": "https://it.wikipedia.org/wiki?curid=73001", "title": "Cromatografia su carta", "text": "La cromatografia su carta \u00e8 una delle pi\u00f9 vecchie tecniche cromatografiche, ed \u00e8 un sistema di separazione di un miscuglio omogeneo; permise di effettuare efficacemente separazioni con mezzi economici (a partire dal 1940).\nSostanzialmente, si utilizza un foglio di carta da filtro (preparata appositamente e leggermente differente dalla carta per filtrare), su un bordo della quale si deposita la soluzione da separare. Si sospende quindi il foglio di carta in modo tale che il bordo inferiore peschi in una bacinella con la fase mobile, lasciando che per capillarit\u00e0 il liquido salga lungo il foglio di carta (cromatografia in fase ascendente).\nAlternativamente, si ripiega il bordo adiacente alla sostanza da separare, facendolo pescare nella bacinella (contenente la fase mobile) posta in alto e facendo in modo che il resto del foglio scenda verso il basso. La fase mobile fluir\u00e0 lungo il foglio scendendo verso il basso (cromatografia in fase discendente).\nLa cromatografia su carta venne sviluppata soprattutto per le prime separazioni di amminoacidi, usando come fase mobile una miscela di 1-butanolo, acido acetico ed acqua. Come fase mobile \u00e8 possibile usare anche alcol etilico.\nVoci correlate.\nAltre tecniche di separazione:"}
{"id": "73002", "revid": "123809727", "url": "https://it.wikipedia.org/wiki?curid=73002", "title": "Avorio", "text": "L'avorio \u00e8 un materiale che si ricava dalle zanne degli elefanti e che veniva lavorato per farne oggetti di vario uso quali gioielli, suppellettili e oggettistica per la casa.\nCaratteristiche.\nSi parla impropriamente di avorio anche quando ci si riferisce al materiale di cui sono composti i denti di altri animali, come l'ippopotamo e il cinghiale, o di cui sono fatti i corni del rinoceronte anche se erroneamente in quanto questi sono composti da cheratina, la stessa sostanza di cui sono fatte le unghie umane. Anche alcuni mammiferi marini, come il capodoglio, il narvalo o il tricheco coi suoi denti simili a zanne venivano uccisi per sottrarre loro i denti che forniscono una sostanza simile all'avorio. \u00c8 fatta di polvere di avorio la cosiddetta \"avorina\".\nNon si \u00e8 trovato alcun materiale che fosse pari per bellezza ed elasticit\u00e0 all'avorio fornito dagli elefanti, neanche quello che si trova nel sottosuolo della Russia e dell'Alaska e che apparteneva ai grandi mammut vissuti in quelle zone quarantamila anni or sono ed ora fossilizzati. Di questo tipo d'avorio fossile si fa oggi un uso copioso. Dopo tanti millenni di fossilizzazione ha sviluppato la vivianite, una sostanza assente nell'avorio nuovo che sottoposta ai raggi ultravioletti diventa rossa e altera il colore dell'avorio antico di mammuth, che gi\u00e0 di rado \u00e8 chiaro perch\u00e9 col tempo \u00e8 diventato verde, nero, blu o rossastro.\nConosciuto e adoperato sin dall'antichit\u00e0 dagli egizi, dai greci, dagli indiani, dai cinesi e dai giapponesi, ha avuto una considerevole diffusione nei tre continenti del mondo antico. Tuttavia il suo uso ha comportato una continua e sempre pi\u00f9 ingente soppressione degli elefanti, dei quali oggi rimane un numero limitato tanto che ne \u00e8 stato vietato l'abbattimento se non in rarissimi casi. Ci\u00f2 ha determinato sul mercato una diminuzione dell'offerta a fronte di un aumento crescente della domanda che ormai interessa quasi solamente l'Asia e l'Africa.\nFra tutti i materiali con cui si \u00e8 tentato di sostituire l'avorio originale si annoverano l'avoriolina, l'ivorina, la plastica e anche la porcellana, il vetro e il cosiddetto avorio vegetale, ossia un materiale ricavato dai durissimi semi di due tipi di palma, il corozo e la dum, che in ogni modo possono servire solo per imitare i chicchi delle collane o per realizzare piccoli oggetti. Tuttavia il colore, la grana, la lucidit\u00e0 dell'avorio originale non sono facilmente riproducibili con comuni imitazioni.\nStoria.\nRitrovamenti archeologici europei indicano che l'avorio delle zanne di mammuth fosse utilizzato in tempi preistorici come materiale per creare piccoli oggetti scolpiti, raffiguranti animali e talvolta figure umane, in particolare famose sono alcune veneri paleolitiche rinvenute in scavi in grotte.\nAlcuni bracciali appartenenti ad un gruppo di reperti presumibilmente risalenti al 4000 a.C. sono considerati i pi\u00f9 antichi tra gli oggetti del passato, rinvenuti per lo pi\u00f9 nel corso di scavi archeologici operati nel bacino del Mediterraneo. Ritrovati a Mostagedda, in una tomba dell'Egitto predinastico, i bracciali, piuttosto piccoli, potrebbero essere stati ornamento di donne o bambini, forse come oggetti di distinzione sociale o tribale.\nIn India sono stati rintracciati reperti di lavorazioni con avorio a Taxila, risalenti al II secolo a.C.\nFiorente fu l'arte cretese dell'avorio come testimoniato dalle statuine rinvenute nel Palazzo di Cnosso, e da qui si trasfer\u00ec sul continente.\nDocumenti scritti testimoniano l'uso dell'avorio in Grecia, dove lo scultore Fidia realizz\u00f2 magnifiche ed enormi statue delle divinit\u00e0 tra cui quella di Zeus, statua composita da elementi in oro ed avorio, dette crisoelefantina, che non sono giunte sino a noi, ma di cui l'antichit\u00e0 era a conoscenza. Le donne greche e romane usavano collane, bracciali, pettini, spille, fermacapelli in avorio, materiale usato anche nelle decorazioni degli interni delle case e anche delle navi da parata. Una spilla per capelli, ritrovata nella Britannia romana, testimonia della diffusione dell'avorio sino ai margini del mondo mediterraneo.\nAnche in Etruria non mancarono esempi di produzioni di statuette e tavolette in stile fenicio e nel mondo romano si diffuse ampiamente l'arte eburaria che raggiunse il suo massimo splendore durante la sua epoca finale, confermata dai dittici come quello di \"Probiano\" e di \"Stilicone\".\nL'Africa, che poteva godere direttamente dell'uso di questo materiale, ne faceva pur sempre oggetti di pregio che avevano spesso funzione religiosa e sociale. Tra quelli pi\u00f9 recenti di questo tipo erano certamente alcuni bracciali del Benin in cui appare il tentativo di riproporre forme mutuate dai gioielli di stile europeo. Essi sono ornati con figure in altorilievo e propongono immagini di soldati con la corazza. Risalgono al XVI secolo, quando il Benin, un impero dalla struttura complessa, il cui sovrano era ritenuto di origini divine, allarg\u00f2 il suo dominio sui territori circostanti. Le figure militari fanno ritenere di uso virile i due bracciali.\nIn Europa alla fine del primo millennio l'avorio era sfruttato per creare oggetti non solo ornamentali, ma anche liturgici, e raggiunse una ricca e pregevole produzione nel mondo bizantino. In et\u00e0 romanica divennero usuali soprattutto i pastorali e i reliquiari architettonici, mentre nell'Et\u00e0 gotica la Francia assunse il primato di queste attivit\u00e0 artistiche.\nIn Sicilia e Spagna gli Arabi che vi si erano insediati facevano un grande uso dell'avorio che trattavano in maniera particolare, riuscendo a tagliare circolarmente le zanne degli elefanti in fogli sottili con cui poi ricoprivano cofanetti in legno che istoriavano e su cui incidevano le sure del Corano o scrivevano testi sacri. La Chiesa richiedeva lavori particolari, come reliquiari, pastorali, immagini della Madonna e dei Santi, crocifissi, acquasantiere. Principi e re collezionavano oggetti d'ogni genere tra cui straordinari avori preziosamente incisi. Capolavoro assoluto \u00e8 il ciclo degli Avori Salernitani del XII secolo e frutto di varie maestranze, nonch\u00e9 unica opera giunta quasi nella sua interezza fino ai giorni nostri, e raffigurante scene bibliche.\nL'avorio venne utilizzato anche per costruire i pezzi del gioco degli scacchi.\nLa tendenza al collezionismo si fece pi\u00f9 frequente dal XVI secolo in poi, anche per il desiderio di acquisire raccolte di naturalia e artificialia, ovvero di oggetti strani prodotti spontaneamente dalla natura e di oggetti originali creati dalle mani dell'uomo che vanno a confluire nelle cosiddette \"Wunderkammer\", ossia le Camere delle meraviglie, che ospitavano mostri di natura e opere d'arte ricercate, perle, coralli, zanne di elefante al naturale e oggetti d'avorio abilmente lavorati.Dal 1600 in poi, almeno per quattro generazioni, alla corte dei re di Danimarca non solo fu collezionata una quantit\u00e0 incredibile di oggetti acquistata o ricevuta in dono dai sovrani, ma essi stessi si dilettarono a lavorare l'avorio servendosi del tornio, cosa che anche le dame di corte consideravano un passatempo prediletto. Il castello di Rosenborg, presso Copenaghen, custodisce ancora il banco da tornitore appartenuto a Sofia Maddalena moglie di Cristiano V.\nIn quei secoli dalla Germania e dalle Fiandre giunse sino in Sicilia una copiosa produzione di oggetti in avorio acquisita sia dai privati sia dalla Chiesa.\nDal XII al XVII secolo vengono creati oggetti di varia destinazione, come per esempio degli agorai, che erano considerati indispensabili componenti dei corredi delle fanciulle nobili. Di grandezza variabile dai 14 ai 40 centimetri, erano tutti minuziosamente intagliati e istoriati con immagini della vita dei Santi e con gli stemmi della famiglia a cui apparteneva la damigella proprietaria dell'oggetto. La parte superiore dell'agoraio recava i buchi per gli aghi che vi dovevano essere conservati.\nNella produzione tedesca talvolta ai motivi sacri si sostituivano quelli profani tratti dal mondo classico, come la scultura, opera di un anonimo maestro del XVII secolo, che riproduce il cavaliere romano Marco Curzio nell'atto di immolarsi agli Dei per salvare Roma. La scultura, come altre di pregevole fattura, \u00e8 ospitata nel Museo degli Argenti di Palazzo Pitti, a Firenze.\nAltre opere di carattere devozionale furono create in Sicilia tra il XVII e il XVIII secolo: sculture riproducenti l'immagine della Madonna, soggetti ispirati ad argomenti o personaggi delle Sacre scritture, presepi o parti di essi.Sebbene di queste opere non si conoscano i nomi degli autori, per molti riferimenti \u00e8 possibile attribuirle a maestranze trapanesi abituate a lavorare anche il corallo.\nMolte di esse, pervenute sino al XX secolo come tanti altri oggetti da wunderkammer, si trovavano nel Museo di San Martino delle Scale presso Palermo, il cui contenuto \u00e8 ora stato suddiviso tra la Galleria Regionale della Sicilia e il Museo Nazionale di Palermo.\nTra la fine del XVIII e l'inizio del XIX secolo l'interesse per la lavorazione dell'avorio andava diminuendo.L'unico filone lavorativo che resisteva era quello riferibile ad oggetti di interessi femminili.Agorai di limitate dimensioni, oggetti posti in vendita come souvenir, collane, braccialetti, orecchini, monili di poco prezzo avevano ancora un certo mercato, come crocifissi, rosari, cornici.\nDalla fine del secolo XX in Europa la maggior parte di questi oggetti \u00e8 andata in disuso: l'avorio \u00e8 ricercato solo se di esso si trova qualche pezzo realizzato nel passato e che perci\u00f2 rientra nel mercato dell'antiquariato. La domanda odierna \u00e8 comunque notevole in Asia e in Africa e il prezzo si mantiene ovunque piuttosto alto per l'impossibilit\u00e0 di reperire la materia prima, vincolata dai divieti di raccolta e commercio delle zanne imposti per legge.\nEsemplari famosi.\nAl British Museum a Londra \u00e8 esposto il paio di zanne pi\u00f9 pesanti al mondo: lunghe 3,5 metri, con un diametro di 47\u00a0cm, pesano fra i 97 e 102\u00a0kg e provengono dal Kenya.\nUn intarsio in avorio risalente al XIX secolo \u00e8 esposto al Lizzardo Museum of Lapidary Art di Elmhurt negli Stati Uniti.\nPresso Heidelberg \u00e8 stato aperto un museo dedicato all'avorio con materiali prevalentemente compresi in un periodo compreso tra il XVI ed il XVIII secolo. Nel Palazzo dell'Armeria del Cremlino di Mosca \u00e8 conservato il trono eburneo dello zar Ivan IV di Russia il Terribile. L'Avorio Barberini, medievale, si trova al Louvre.\nIn Italia vi sono famose opere d'arte storiche in avorio: la cattedra vescovile di Massimiano a Ravenna in legno con placchette di avorio; il trittico degli Embriachi nella Certosa di Pavia; il dittico di Stilicone, il dittico di Claudiano e il dittico di re Davide e san Gregorio a Monza; gli Avori Salernitani a Salerno. Gli Avori di Grado andarono dispersi; alcune parti si trovano in Italia e all'estero.\nCaratteristiche chimico-fisiche.\nL'avorio \u00e8 costituito da fosfato di calcio sotto forma di apatite microcristallina con basse porzioni di carbonato di calcio e di proteine come leganti.\n.Rifrazione: 1,53-1,54\nA contatto con il fuoco l'avorio brucia.\nAvorio artificiale.\nVi \u00e8 la \"polvere di avorio\" ottenuta tramite gli scarti di lavorazione, incollata insieme con un collante dello stesso colore, quindi lavorata.\nEsistono diversi tipi di avorio artificiale, fabbricati gi\u00e0 dall'Ottocento. I falsi avori spesso non presentano macchie, sono perfettamente bianchi sulla superficie, troppo per essere credibili.\nNell'Ottocento fu prodotta l'avoriolina, un materiale ottenuto da amalgame di cellulosa opportunamente inumidita ed ossa polverizzate o scarti d'avorio e resine polimeriche, colate in stampi.\nVi \u00e8 anche l'avorina, materiale a base di celluloide.\nVi \u00e8, inoltre, l'\"odontolite\" ricavata da zanne di animali fossili, tipo i mammuth e i mastodonti.\nLa galalite, una materia plastica a base di caseina, proteina presente nel latte, \u00e8 utilizzata dagli inizi del Novecento, viene prodotta ancora oggi e si usa come semilavorato per bottoni e accessori moda. Tra le diverse imitazioni naturali riprodotte in galalite, l'avorio artificiale risulta tra i pi\u00f9 somiglianti e anche se leggermente pi\u00f9 leggero, le origini proteiche della caseina conferiscono alla galalite delle caratteristiche di lavorabilit\u00e0, colore e tatto molto simili all'avorio originale.\nLa celluloide, inventata da John Wesley Hyatt negli anni sessanta dell'Ottocento, \u00e8 stata utilizzata anch'essa come avorio artificiale. Si pu\u00f2 distinguere dall'avorio dal minore peso specifico, dalla maggiore fragilit\u00e0, dal contenuto in canfora il cui odore viene liberato strofinando energicamente o infine dall'osservazione delle venature, che tentano di imitare le \"linee di Schreger\", le linee di accrescimento naturale, ma risultano nel caso della celluloide troppo regolari.\nSostituti.\nIn natura il primo materiale ad essere utilizzato in vece dell'avorio \u00e8 l'osso, tuttavia questo materiale \u00e8 riconoscibile per la struttura fibrosa e la grana grossolana.\nIn seguito \u00e8 stato scoperto il corozo un frutto di una palma africana chiamata anche \"avorio vegetale\"-\nTaglio.\nVista che l'avorio \u00e8 molto tenero, questa gemma \u00e8 duttile ad essere intagliata in qualsiasi modo."}
{"id": "73004", "revid": "486946", "url": "https://it.wikipedia.org/wiki?curid=73004", "title": "Sydney Opera House", "text": ""}
{"id": "73007", "revid": "1226", "url": "https://it.wikipedia.org/wiki?curid=73007", "title": "Destino ultimo dell'Universo", "text": ""}
{"id": "73009", "revid": "599013", "url": "https://it.wikipedia.org/wiki?curid=73009", "title": "Porziuncola", "text": "La Porziuncola \u00e8 una piccola chiesa situata all'interno della Basilica di Santa Maria degli Angeli, presso Assisi, annoverata tra i luoghi francescani pi\u00f9 importanti: tra le sue mura, san Francesco comprese infatti la sua vocazione, accolse santa Chiara e i primi frati, ricevette infine il cosiddetto Perdono di Assisi, divenendo uno dei luoghi prediletti dal santo. Legato a questa chiesa \u00e8 appunto il \"Perdono d'Assisi\" (o \"Indulgenza della Porziuncola\"), che inizia la mattina del 1\u00ba agosto e si conclude alla sera del 2 agosto, giorni nei quali l'indulgenza, qui concessa tutti i giorni dell'anno, si estende alle chiese parrocchiali e francescane di tutto il mondo.\nStoria.\nL'edificazione della Porziuncola, all'epoca chiamata con il nome latino \"Portiuncola\" con riferimento al piccolo pezzo di terreno dove era situato nel monte Subasio, viene fatta risalire al IV secolo, e opera di eremiti provenienti dalla Palestina. Nel 516 ne avrebbe preso possesso San Benedetto stesso, per i suoi monaci. La Porziuncola fu la terza chiesa riparata da San Francesco dopo la sua vocazione: mentre egli pregava di fronte al Crocifisso di San Damiano, sent\u00ec una voce che diceva: \"Va' e ripara la mia chiesa\". L'edificio dipendeva all'epoca dal monastero di San Benedetto al Subasio.\nLa Porziuncola divenne per Francesco un luogo particolare, dove sostava spesso in preghiera; qui cap\u00ec che doveva vivere \"secondo il Santo Vangelo\". Proprio dalla Porziuncola Francesco invi\u00f2 i primi frati ad annunciare la pace.\nNel 1205 scelse questo luogo, allora tra le selve, come dimora e vi fond\u00f2 l'Ordine francescano. Il 2 agosto 1216, alla presenza di sette vescovi umbri (Guido di Assisi, Giovanni di Perugia, Egidio di Foligno, Benedetto di Spoleto, Villano di Gubbio, Rinaldo di Nocera e Bonifacio di Todi), il piccolo edificio fu consacrato e vi fu proclamato il cosiddetto \"Perdono d'Assisi\".\nLa \"Vita seconda\" di Fra Tommaso da Celano riferisce quanto segue:\nNel luogo sembra che preesistesse una chiesa consacrata a Maria, collegata alla memoria locale di antiche apparizioni, attestate anche negli scritti dei frati francescani.\nQui si tenne anche il \"Capitolo delle stuoie\". \nVicino alla Porziuncola, nel luogo dove ora si trova la \"Cappella del Transito\", San Francesco mor\u00ec la sera del 3 ottobre 1226.\nLa Porziuncola fu anche il luogo dove Santa Chiara, fuggita dalla sua famiglia, venne accolta e abbracci\u00f2 \"sorella povert\u00e0\" in occasione della sua conversione. Due sono le date che ricordano questo avvenimento. La prima, il 28 marzo 1211, Domenica delle Palme, data in cui, secondo le fonti storiche, Santa Chiara fugg\u00ec di notte dalla casa paterna e giunse presso San Francesco, alla Porziuncola, ora Santa Maria degli Angeli, all'alba del 29 marzo 1211, data in cui ebbe anche la tonsura e indoss\u00f2 per la prima volta l'abito monastico. La seconda, altrettanto accreditata, riconduce la fuga di Santa Chiara al 18 marzo 1212, un anno dopo, data che cade sempre tra la Domenica delle Palme e l'alba del luned\u00ec seguente, 19 marzo.\nLa chiesa \u00e8 costruita con pietra cavata dal monte Subasio.\nCaratteristiche.\nInterno.\nL'interno \u00e8 costituito da un'unica aula con piccola abside, chiusa da una pala d'altare datata 1393, opera del pittore Ilario da Viterbo. In questa pala viene narrata la storia del perdono di Assisi. \nIl piccolo edificio (di soli 4 metri per 7) conserva tuttora le strutture trecentesche, compreso il tetto con la copertura in marmi bianco e rosa. Il recente restauro, dovuto al sisma del 1997 e terminato nel 1999, ha fatto rinvenire il pavimento originale in \"cocciopesto\", che era stato ricoperto dalle strutture cinquecentesche.\nEsterno.\nSull'arco del portale d'ingresso, sulla fascia d'oro che incornicia l'affresco della facciata, sono scritte le parole \"La tua richiesta Francesco accolgo\" pronunciate da Ges\u00f9 in risposta alla richiesta del Santo: \"che a tutti quanti, pentiti e confessati, verranno a visitare questa chiesa, conceda ampio e generoso perdono, con una completa remissione di tutte le colpe\". A sottolineare l'ingresso nel luogo dell'indulgenza altre due brevi iscrizioni, una incisa sulla soglia: \"Hic locus sanctus est\" (questo luogo \u00e8 santo) e l'altra scritta alla base dell'altare dell'affresco sopra la porta: \"Haec est porta vitae aeternae\" (questa \u00e8 la porta della vita eterna).\nL'ingresso alla Porziuncola \u00e8 sproporzionato, cos\u00ec come lo \u00e8 la porta laterale aperta nel XIX secolo per consentire il flusso delle grandi folle di pellegrini. Sul lato destro esterno \u00e8 affisso uno dei documenti epigrafici pi\u00f9 antichi dell'Ordine: la lapide della tomba di Pietro Cattani, morto il 10 marzo 1221 quando ancora era in vita Francesco. Si racconta che folle di devoti accorrevano alla sua tomba disturbando la preghiera dei frati; Francesco allora esort\u00f2 Cattani ad essere \"obbediente in morte come lo era stato in vita\" e, quindi, gli ordin\u00f2 di non compiere pi\u00f9 miracoli. E cos\u00ec avvenne.\nL'affresco sulla facciata \u00e8 del pittore nazareno Friedrich Overbeck (1830) e vi \u00e8 rappresentato Francesco che chiede a Ges\u00f9 e a Maria la concessione dell'indulgenza plenaria. In alto, una lanterna in stile gotico (XIV-XV secolo) con una statua della Vergine, una \"Madonna del latte\" degli inizi del XIV secolo. Sulla parete esterna dell'abside un affresco raffigurante la \"Crocifissione\", recentemente ripulito, in cui sembra possa riconoscersi la mano del pittore Pietro Vannucci, detto il Perugino; \u00e8 quel che resta di un pi\u00f9 grande affresco che ricopriva la parete del convento del XVI secolo, abbattuto quando la Porziuncola fu inglobata dalla grande basilica di Santa Maria degli Angeli, innalzata, per volere di papa Pio V, negli anni 1569-1679, su disegno di Galeazzo Alessi.\nCuriosit\u00e0.\nLa citt\u00e0 di Los Angeles \u00e8 stata fondata nel 1769 dall'esploratore catalano Gaspar de Portol\u00e1 col nome di \"El Pueblo de Nuestra Se\u00f1ora la Reina Virgen de los \u00c1ngeles del Rio de la Porci\u00fancula de As\u00eds\" , ossia \"il villaggio di Nostra Signora la Regina Vergine degli Angeli del fiume della Porziuncola di Assisi\"."}
{"id": "73011", "revid": "287204", "url": "https://it.wikipedia.org/wiki?curid=73011", "title": "Jorn Utzon", "text": ""}
{"id": "73012", "revid": "110157", "url": "https://it.wikipedia.org/wiki?curid=73012", "title": "BPM 37093", "text": "BPM 37093 (soprannominata Lucy) \u00e8 una stella nana bianca distante 50 anni luce dalla Terra, nella costellazione del Centauro, per la quale sono state raccolte prove sufficienti per comprendere che \u00e8 composta da carbonio cristallino, a conferma delle precedenti previsioni teoriche. Si \u00e8 stimato che il nucleo collassato della stella contiene un diamante del peso di 1\u00d71034 carati (2\u00d71024 tonnellate) e del diametro approssimativo di 4.000\u00a0km. La classe spettrale \u00e8 DAV4.4.\nI ricercatori dell'Universit\u00e0 di Harvard annunciarono questa scoperta il 13 febbraio 2004. Come oggetto solido, mostra degli \"squilli\" che vennero individuati dai ricercatori. Si ritiene che l'oggetto sia un esempio di uno degli stadi dell'evoluzione stellare; in questo caso, con il consumarsi del materiale stellare di \"BPM 37093\", tramite reazioni termonucleari (probabilmente tramite processo triplo-alfa), le \"ceneri\" risultanti sono composte da carbonio sottoposto a pressioni enormi, ovvero diamante.\nGli scopritori hanno scherzosamente dato alla stella il nome di Lucy ispirandosi alla canzone dei Beatles \"Lucy in the Sky with Diamonds\".\nI ricercatori hanno ipotizzato che anche il Sole, in teoria, potrebbe fare la stessa fine, tra miliardi di anni."}
{"id": "73013", "revid": "9", "url": "https://it.wikipedia.org/wiki?curid=73013", "title": "Lucy (stella)", "text": ""}
{"id": "73014", "revid": "9", "url": "https://it.wikipedia.org/wiki?curid=73014", "title": "Il volo Torino-Londra", "text": ""}
{"id": "73018", "revid": "125247647", "url": "https://it.wikipedia.org/wiki?curid=73018", "title": "Carnevale di Sciacca", "text": "Il Carnevale di Sciacca \u00e8 una manifestazione carnevalesca che si svolge a Sciacca in provincia di Agrigento, considerata tra le pi\u00f9 popolari della Sicilia e d'Italia.\nStoria.\nA parlare per primo di esso fu, nel 1889, Giuseppe Pitr\u00e8 che ne fece cenno nella sua opera \"Biblioteca delle tradizioni popolari siciliane\".\nMa le origini del carnevale di Sciacca, citt\u00e0 della provincia di Agrigento, risalgono ad un periodo molto pi\u00f9 antico, forse all'epoca romana, quando venivano festeggiati i saturnali ed il loro re veniva sacrificato; o meglio, con pi\u00f9 probabilit\u00e0, al 1616 quando il vicer\u00e9 di Sicilia Pedro T\u00e9llez-Gir\u00f3n, III duca di Osuna, stabil\u00ec che l'ultimo giorno di festa tutti si dovevano vestire in maschera. Da annotare una rivalit\u00e0 in essere con il carnevale di Acireale.\nLe prime manifestazioni sono ricordate come una festa popolare, in cui venivano consumate salsicce, cannoli e molto vino; ed il popolo si riversava per le strade, travestito in vari modi.\nSuccessivamente furono fatti sfilare i primi carri addobbati alla meglio, che portavano i mascherati sulle sedie in giro per le viuzze della citt\u00e0.\nNegli anni venti compare una grande piattaforma addobbata, trascinata da buoi o cavalli, che portava comitive in maschera. Essi recitavano in dialetto locale, seguite da piccole orchestrine improvvisate. Lo stufato, le salsicce ed il vino distribuito rappresentavano gi\u00e0 un momento d'incontro e scambio fra compaesani.\nNel dopoguerra i carri vennero intitolati, ed iniziavano a fare chiaro riferimento alle novit\u00e0 del progresso.\nStelle filanti e coriandoli incominciavano ad essere lanciati dai carri in movimento, creando un clima di festa, che invogliava i partecipanti a divenire i veri protagonisti di una gioia collettiva.\nDopo pochi anni ancora, la folla in delirio faceva sorgere le prime Compagnie di rivista, venendo anche allestiti carri allegorici sempre pi\u00f9 sofisticati che facevano riferimento a temi e personaggi locali in chiave satirica.\nCon la sperimentazione dell'amplificazione sonora, il carnevale di Sciacca si evolveva ancora di pi\u00f9 e venivano allestiti carri con figure sempre pi\u00f9 grandi e i cui movimenti divenivano sempre pi\u00f9 sofisticati. La satira politica locale lasciava pi\u00f9 spazio a personaggi noti ad un pi\u00f9 vasto pubblico, oppure rappresentava temi di attualit\u00e0 che riguardavano interessi nazionali.\nLa preparazione dei carri.\nI carri allegorici e i mini-carri, cui fanno seguito i relativi gruppi mascherati, vengono ideati, progettati e realizzati nei mesi antecedenti la festa, coinvolgendo, sin dai primi preparativi, numerosi abitanti del posto.\nLa notte del gioved\u00ec \u00e8 riservata agli ultimi montaggi: i carri vengono posti in ordine di sfilata lungo la strada del primo itinerario cittadino e vengono assemblati sul posto. La gente presa dalla curiosit\u00e0 segue lo stato di avanzamento dei lavori e si confonde tra il via vai di mezzi e personale preso dalla frenesia di terminare i lavori per essere sicuri che nel carro tutto funzioni a dovere. Infatti, anche se progettati e realizzati nei mesi precedenti, i vari \"pezzi\" vengono assemblati solo in strada e proprio la notte prima dell'inizio della sfilata. Ad alcuni carristi, infatti, \u00e8 capitato diverse volte di dover modificare il carro proprio all'ultimo momento per problemi di montaggio finali, correndo il rischio di non partecipare.Il giorno dell'inizio delle sfilate si seguono due tragitti nel centro storico di Sciacca. Le sfilate si sono effettuate nei giorni di sabato (primo tragitto), domenica, luned\u00ec e marted\u00ec (secondo tragitto) della settimana antecedente l'inizio della Quaresima.\nAttualmente il Carnevale inizia il gioved\u00ec grasso con la consegna simbolica delle chiavi della citt\u00e0 al re del Carnevale Peppe Nappa, personaggio adattato dai saccensi come maschera locale che apre e chiude la festa. La partenza del corteo dei carri, con in testa il carro di Peppe Nappa fuori gara, avviene dalla Piazza Friscia.\nDa quel momento il carro di Peppe Nappa, sfilando per le vie della citt\u00e0, inizia a distribuire vino e salsicce preparate sulla brace per tutta la durata del carnevale, fino a quando l'ultima sera del marted\u00ec grasso, accompagnato sotto le famose note dell'inno musicale, viene dato al rogo (bruciato) in piazza accompagnato da giochi pirotecnici.\nOgni anno i carri allegorici vengono preparati dalle singole associazioni che si prestano e impegnano inoltre alla realizzazione dei copioni (tematica e storia di ciascun carro allegorico) e alla creazione e organizzazione di movimentati inni musicali e balletti con gruppi di ragazzi e non solo; gareggiando e competendo tra di loro, ma nello stesso tempo sfilando e facendo ballare e movimentare un'intera citt\u00e0, ciascuno dei vari carri con relativi gruppi mascherati, la sera del marted\u00ec grasso, dopo essersi presentati ed esibiti per tutte le altre precedenti serate sul palco scenico in piazza Angelo Scandaliato e ripresi in diretta tv e radio locale Monte Kronio e da \"teleradio Sciacca\", vengono classificati secondo vari criteri (struttura, movimento, inno musicale, copione, ecc.) e solo uno sar\u00e0 giudicato vincitore dell'edizione.\nDall'edizione del 2011, al posto del vino, viene distribuita aranciata per combattere il fenomeno dell'alcolismo.\nIl contributo portato dall'Istituto d'arte di Sciacca al carnevale locale - per testi, musiche, balletti, modelli, raffigurazioni, movimenti e coreografie - ha consentito che questi potesse competere con successo a livello nazionale e mondiale con molte altre rassegna analoghe.\nAlbo d'oro.\nDi seguito sono elencati tutti i carri allegorici vincitori dal 1974 a oggi:"}
{"id": "73021", "revid": "124238426", "url": "https://it.wikipedia.org/wiki?curid=73021", "title": "Isola Bella (Lago Maggiore)", "text": "L'Isola Bella (in dialetto locale \"Isola Bela\") \u00e8 situata nel lago Maggiore, fa parte del gruppo delle cosiddette Isole Borromee e si trova nel golfo dedicato alla nota famiglia che ancora ne ha la propriet\u00e0, a circa 400 metri al largo di Stresa. Misura 320 metri di lunghezza e 180 di larghezza ed \u00e8 in gran parte occupata dal giardino all'italiana del palazzo Borromeo, che occupa la costa sud-orientale dell'isolotto.\nStoria.\nFino al 1632 l'isola inferiore o \"isola di sotto\" era uno scoglio roccioso occupato da un minuscolo villaggio di pescatori provvisto di due chiese, una intitolata a san Vittore, presente sin dall'XI secolo, l'altra a san Rocco. I Borromeo, il cui nome iniziale era Vitaliani (provenivano dall'omonima localit\u00e0 nel Padovano), ebbero in feudo dai Visconti, nel XV secolo e in varie fasi, tutta questa zona del lago Maggiore, che fu appunto detta \"Golfo Borromeo\". Vitaliano I Borromeo fu il primo a concepire il progetto di un incredibile palazzo sull'isola Bella. Ma esso venne realizzato in seguito, soprattutto dal 1632: in quell'anno Carlo III Borromeo inizi\u00f2 la costruzione di un grandioso palazzo dedicato alla moglie, Isabella D'Adda, affidando i lavori al progettista milanese Angelo Crivelli, al quale si deve anche la progettazione dell'impianto di base dei giardini.\nI lavori subirono una pausa d'arresto verso la met\u00e0 del XVII secolo a causa della grave epidemia di peste scoppiata nel ducato di Milano.\nLa costruzione riprese slancio quando l'isola pass\u00f2 ai figli, il cardinale Giberto III (1615-1672) e Vitaliano VI (1620-1690); quest'ultimo in particolare, con l'appoggio finanziario del fratello, affid\u00f2 il completamento dei lavori all'architetto ticinese Carlo Fontana e fece diventare la villa luogo di feste sontuose e rappresentazioni teatrali per la nobilt\u00e0 europea. Al palazzo lavor\u00f2 anche Francesco Maria Richini, e per i giardini intervenne lo scultore milanese Giuseppe Vismara. In epoca neoclassica, nel tardo Settecento, vi lavor\u00f2 anche Giuseppe Zanoja, progettista del salone da ballo.\nAl suo successore, il nipote Carlo IV (1657-1734), si deve invece il completamento dei giardini che furono inaugurati nel 1671. L'isola venne ristrutturata in modo da trasformarla in una fantastica nave, in cui la parte del palazzo era la prua e la parte dei giardini a terrazze, su quello che viene detto anfiteatro o castello (forse per la memoria di un preesistente castello medioevale), la poppa. Il progetto prevedeva infatti un approdo lungo, poi non realizzato in toto, davanti al palazzo nella parte occidentale.\nGli ospiti illustri.\nAl periodo di Giberto V Borromeo (1751\u20131837) risalgono le frequentazioni pi\u00f9 illustri dell'isola, da Napoleone con la moglie Giuseppina di Beauharnais alla principessa del Galles Carolina di Brunswick. Quest'ultima vi soggiorn\u00f2 due volte: nel 1797, alla prima campagna d'Italia di Napoleone, e vi torn\u00f2 poi, innamorata del luogo, nel 1805. Di questi soggiorni abbiamo la stanza di Napoleone, arredata da mobili in stile impero. Sulla prima moglie di Napoleone, racconta un aneddoto che, innamoratasi del luogo, fece di tutto per convincere i Borromeo a vendere l'isola Madre o (meno probabilmente) i castelli di Cannero. Incontr\u00f2 il rifiuto dei Borromeo, ma seppe assai degnamente consolarsi con la splendida villa d'Este di Cernobbio, sul lago di Como.\nEventi storici.\nOltre al passaggio di Napoleone, la villa Borromeo sull'isola Bella fu sede anche, dall'11 al 14 aprile 1935, dell'incontro fra Mussolini, Pierre Laval e MacDonald, della conferenza di Stresa, volta a mantenere l'ordine politico a fronte dell'Anschluss tedesco. Questi rappresentanti di stato si riunirono nel salone grande e giunsero a stabilire i cosiddetti \"accordi di Stresa\".\nDescrizione.\nIl palazzo, aperto alle visite, mostra i suoi saloni e camere del piano nobile, realizzati dal XVII al XIX secolo, e nella parte inferiore le grotte, che tanto estasiarono Stendhal. All'interno vi sono tele del Cerano, di Francesco del Cairo, di Giordano nella sala detta appunto sala di Giordano, sono \"Il Giudizio di Paride\", \"Europa rapita da Giove trasformato in Toro\", \"Il trionfo di Galatea\", di Salvator Rosa, del fiammingo Muller detto il Tempesta (artista ospitato a lungo dai Borromeo, suoi mecenati, che lo avevano anche salvato dal processo di tentato omicidio della di lui moglie), del Nuvolone, di Francesco Zuccarelli, ecc. Da ricordare la galleria degli arazzi, cos\u00ec detta per i suoi enormi arazzi fiamminghi, sei in tutto, del XVI secolo, in seta e oro, il cui tema ricorrente \u00e8 il Liocorno, emblema dei Borromeo.\nNegli ambienti del tutto particolari delle grotte, ricoperti di pietre e conchiglie di un'infinita variet\u00e0 di tipi, sono raccolti anche resti archeologici della preistorica Cultura di Golasecca.\nDa ricordare anche i giardini botanici con un'incredibile variet\u00e0 di piante esotiche. In essi la parte superiore \u00e8 quella detta \"anfiteatro\", dato che qui si tenevano le rappresentazioni sceniche che appassionavano i Borromeo. Sono qui varie statue, alcune realizzate dallo stesso progettista, il Vismara.\nLetteratura.\nAll'Isola Bella si conclude il romanzo \"Piccolo mondo antico\" di Antonio Fogazzaro, scrittore vicentino.\nRilevanze naturalistiche.\nDa tempi storici l'isola ospita una delle due colonie italiane di chirotteri Myotis capaccinii, specie rara e protetta."}
{"id": "73031", "revid": "729019", "url": "https://it.wikipedia.org/wiki?curid=73031", "title": "Ismail Enver", "text": "Ufficiale militare e capo della rivoluzione dei Giovani Turchi, Ismail Enver ebbe un ruolo di primo piano nell'ultimo periodo dell'Impero Ottomano.\nFu a favore dell'eliminazione delle popolazioni che non erano di origine turca nel territorio dell'Impero Ottomano, episodi noti come il genocidio degli Armeni, degli Assiri e dei Greci del Ponto .\nBiografia.\nNato da una famiglia di origini albanesi, il padre era ufficiale dell'esercito ottomano, Ismail Enver si iscrisse nel 1905 all'organizzazione dei Giovani Turchi che propugnava l'ammodernamento del paese contro l'immobilismo del sultano. Fu protagonista della rivoluzione del 1908, nella quale al sultano Abdul-Hamid II (1842-1918) fu imposta una costituzione. Nel 1911 organizz\u00f2 la difesa della provincia di Libia contro l'Italia nell'ambito della Guerra Italo-Turca.\nNell'aprile del 1912 i Giovani Turchi (ufficialmente con il nome di \"Comitato per l'Unione e il Progresso\", o C.U.P.) vinsero con larga maggioranza le elezioni, ma la perdita della provincia di Libia, di cui si era impadronita l'Italia erose il sostegno di cui avevano goduto, tanto che in luglio il partito fu costretto a ricorrere ad una coalizione politica, chiamata Unione Liberale. Con un colpo di mano il 23 gennaio 1913 il C.U.P. elimin\u00f2 l'Unione Liberale e introdusse una dittatura militare, capeggiata dal gruppo dei \"Tre Pasci\u00e0\", ossia Ismail Enver, Ahmed Jemal e Mehmed Talat, tutti e tre membri della Massoneria. Nello stesso anno risollev\u00f2 le sorti dell'Impero Ottomano riconquistando ai Bulgari la citt\u00e0 di Adrianopoli. Nel 1914 spos\u00f2 Naciye, figlia del sultano e divenne ministro della guerra.\nDopo lo scoppio della prima guerra mondiale, l'Impero Ottomano si alle\u00f2 con le Potenze Centrali, ed Ismail Enver prese direttamente nel dicembre 1914 il comando della Terza Armata per guidare un'offensiva contro i Russi nell'Anatolia Orientale, con lo scopo di riconquistare i territori ottomani perduti nel 1878. L'operazione militare, culminata nella battaglia di Sar\u0131kam\u0131\u015f, si rivel\u00f2 un disastro per gli Ottomani e la Terza Armata perse gran parte dei suoi effettivi.\nEnver, sospettando che i simpatizzanti russi all'interno della comunit\u00e0 armena stessero tramando una rivolta, ordin\u00f2 che i soldati armeni delle forze ottomane fossero disarmati, smobilitati ed assegnati a campi di lavoro, dove furono sterminati e sepolti in fosse comuni. Seguir\u00e0 il vero e proprio genocidio armeno, che si concluder\u00e0 con la morte di oltre un milione di Armeni.\nFu pure responsabile del genocidio dei Greci del Ponto, avrebbe dichiarato che l'Impero Ottomano avrebbe dovuto essere \"ripulito\" dagli Armeni e da tutte le altre minoranze cristiane, come i Greci e gli Assiri. \"Abbiamo distrutto i primi con la spada e distruggeremo i secondi per fame.\" Aveva inoltre dichiarato all'ambasciatore americano Henry Morgenthau di accettare l'intera responsabilit\u00e0 di tutto l'accaduto.\nAlla fine della guerra Talat Pasci\u00e0 rassegn\u00f2 le proprie dimissioni alcuni giorni prima della capitolazione dell'Impero Ottomano e l'armistizio del 30 ottobre. I membri del governo del C.P.U. rassegnarono anch'essi in massa le dimissioni nei due giorni successivi e i \"Tre Pasci\u00e0\" andarono in esilio. Un tribunale lo process\u00f2 in contumacia nel dopoguerra e lo condann\u00f2 a morte. Enver tuttavia mor\u00ec in combattimento contro il battaglione armeno dell'Armata Rossa bolscevica comandato da Hagop Melkumian il 4 agosto 1922 presso Bald\u017euan, nella Repubblica Sovietica Popolare di Bukhara (odierno Uzbekistan), durante la rivolta dei Basmachi."}
{"id": "73032", "revid": "486946", "url": "https://it.wikipedia.org/wiki?curid=73032", "title": "Kubr-Kubr-Er-Rumia", "text": ""}
{"id": "73033", "revid": "188116", "url": "https://it.wikipedia.org/wiki?curid=73033", "title": "Stephen Biko", "text": "La sua morte contribu\u00ec a farne un simbolo per la popolazione sudafricana nera e i suoi funerali furono l'occasione per una grande manifestazione di massa e di sfida, con la partecipazione di decine di migliaia di persone.\nBiografia.\nOrigini e formazione.\nNacque in una famiglia Xhosa, e trascorse i primi anni nella citt\u00e0 di Ginsberg, nella provincia del Capo Orientale. Nel 1966, inizi\u00f2 a studiare medicina presso la University of Natal, ove si un\u00ec al movimento del \"National Union of South African Students\" e inizi\u00f2 a sviluppare le sue idee politiche, ispirate al socialismo e nazionalismo africano.\nL'attivit\u00e0 politica.\nNel 1970 fond\u00f2 il Black Consciousness Movement (\"movimento per la coscienza nera\"), un movimento sorto dall'angoscia e dalla frustrazione degli africani colti, che criticavano il razzismo ed il liberalismo e che vedevano preclusa dall'apartheid ogni tipo di libert\u00e0. Il BCM si articolava in tre organizzazioni: un'associazione politica (Black Peoples' Convention), una centrale sindacale (Black Allied Workers' Union) e una lega studentesca (South African Students' Organisation).\nIl governo arriv\u00f2 a vedere Biko come una minaccia sovversiva e lo mise sotto un ordine di confino nel 1973, limitando gravemente le sue attivit\u00e0.\nL'arresto e la morte.\nIl 18 agosto 1977 Biko fu arrestato presso un posto di blocco dalla polizia sudafricana e rinchiuso nel carcere di Port Elizabeth per un mese e sei giorni. Durante la detenzione fu sottoposto a interrogatori e torture dolorose e umilianti, compresi colpi alla testa che portarono a una grave lesione al cranio, nella stanza del commissariato 619, per circa 22 ore. L'11 settembre 1977 la polizia decise di trasferirlo al carcere di Pretoria, munito di una struttura sanitaria. Con una frattura al cranio, il giorno seguente, dopo aver viaggiato per 1100\u00a0km nel baule di una Land Rover, mor\u00ec poco dopo l'arrivo per lesioni cerebrali, ma le fonti ufficiali della polizia sostennero che il decesso era da attribuirsi a un prolungato sciopero della fame.\nTributi.\nNel 1979 gli Steel Pulse, band reggae inglese, incidono Biko's Kindred Lament, facente parte dell'album Tribute to the Martyrs. Nel 1980 Peter Gabriel incise \"Biko\", brano vietato in Sudafrica. Lo stesso brano fu riproposto dai Simple Minds in \"Street Fighting Years\" (1989), album dedicato anche a Nelson Mandela e V\u00edctor Jara e da Joan Baez nell'album Recently (1987). Biko \u00e8 nominato anche nella canzone \"Figli della stessa rabbia\", degli italiani Banda Bassotti, in \"Silver Tongue Show\" dei Groundation, e in \"September 77\" dei Kina, da \"La gioia del rischio\". Nel 1987 il regista britannico Richard Attenborough fu autore di \"Grido di libert\u00e0\", che racconta la storia degli ultimi giorni di Steve Biko, interpretato da Denzel Washington."}
{"id": "73034", "revid": "486946", "url": "https://it.wikipedia.org/wiki?curid=73034", "title": "Kubr-kubr-er-Rumia", "text": ""}
{"id": "73036", "revid": "9", "url": "https://it.wikipedia.org/wiki?curid=73036", "title": "Steve Biko", "text": ""}
{"id": "73038", "revid": "1573940", "url": "https://it.wikipedia.org/wiki?curid=73038", "title": "Marea (nome)", "text": ". \nOrigine e diffusione.\nDeriva forse da una radice semitica \"M R\" che significa \"signore\". Coincide con la parola italiana \"marea\", alla quale non \u00e8 per\u00f2 correlato.\nVenne portato da uno dei martiri persiani, vescovo, perito verso il 360; un altro vescovo con questo nome, originario di Macedonopoli, partecip\u00f2 al Concilio di Nicea I.\nOnomastico.\nL'onomastico si festeggia il 22 aprile in memoria di san Marea, vescovo, uno dei martiri persiani. "}
{"id": "73045", "revid": "287204", "url": "https://it.wikipedia.org/wiki?curid=73045", "title": "Chatillon", "text": ""}
{"id": "73050", "revid": "78273", "url": "https://it.wikipedia.org/wiki?curid=73050", "title": "Goethe", "text": ""}
{"id": "73052", "revid": "78273", "url": "https://it.wikipedia.org/wiki?curid=73052", "title": "Albert Szent-Gyorgyi Von Nagyrapolt", "text": ""}
{"id": "73054", "revid": "9498", "url": "https://it.wikipedia.org/wiki?curid=73054", "title": "Carl Ritter Von Ghega", "text": ""}
{"id": "73056", "revid": "1829344", "url": "https://it.wikipedia.org/wiki?curid=73056", "title": "Boogie-woogie", "text": "Il boogie-woogie \u00e8 uno stile musicale derivato dal blues per pianoforte, diventato molto popolare a partire dagli anni trenta e anni quaranta, ma che vede le proprie origini in tempi molto precedenti, e che fu successivamente esteso dal piano a formazioni di tre pianoforti, alla chitarra, alle big band, alle formazioni di musica country e western ed a volte a formazioni gospel. Come il blues, il boogie-woogie descrive tradizionalmente una vasta gamma di emozioni, ed \u00e8 principalmente legato ad un genere di ballo. Le parole dei primi brani di successo come \"Pinetop's Boogie Woogie\", erano spesso le istruzioni per eseguire il ballo:\nIl boogie-woogie, \u00e8 caratterizzato da una figura di basso regolare, nella mano sinistra.\nStoria.\nAll'inizio del Novecento i pianisti neri del Texas hanno cominciato a sviluppare una forma pi\u00f9 veloce e ritmata del blues. Lo scopo era d'intrattenere la gente nei juke joints, dei bar dove, alla sera, ci si divertiva e si ballava. Questi locali si trovavano negli accampamenti dei lavoratori ad esempio nei pressi dei cantieri delle linee ferroviarie. Spesso persino sui treni c'era un pianista. \nUn brano caratteristico \u00e8 \"Honky Tonk Train Blues\" (1927). Il compositore Meade Lux Lewis imita con le sonorit\u00e0 un treno a vapore.\nA quei tempi questo nuovo tipo di musica fu designata con svariati nomi: fast blues, rolling blues, the dozen, shuffle ecc. fino alla famosa registrazione \"Pinetop's Boogie Woogie\". In questa composizione, che risale al 1928, Clarence Smith spiegava come ballare il boogie woogie.\n\"Un motivo forse per cui il boogie woogie rimase una musica esclusivamente per piano (fino a che non divenne sbiadito e commerciale) va ricercato nelle condizioni ambientali dalle quali prese le mosse. Anche il ragtime era per piano, ma il fatto stesso che fosse una musica \u2018composta\u2019 (potevano cio\u00e8 circolare spartiti su larga scala), gli consentiva di essere eseguito da qualsiasi numero di strumenti, e in tutti gli ambienti. Ci volle invece pi\u00f9 tempo prima che venissero pubblicati spartiti di boogie, e questo perch\u00e9 si trattava di una musica ancora largamente improvvisata.\"\nLa parola indicava dunque un modo di ballare, e grazie a Smith (che non sapr\u00e0 mai niente, perch\u00e9 mor\u00ec poco dopo, venticinquenne, colpito da un proiettile vagante in una sparatoria) questo genere musicale prese il nome di Boogie Woogie.\nNel 1938 alla Carnegie Hall di New York suonarono artisti come Benny Goodman (ormai all'apice del successo), Teddy Wilson, Gene Krupa, Lionel Hampton, Count Basie, Lester Young, Cootie Williams e altri nomi leggendari del jazz.\nIl New York Times defin\u00ec l'evento come qualcosa di straordinario. Sul palco, in un clima elettrizzante, si esibivano insieme, in un grande concerto, gli esponenti pi\u00f9 importanti del jazz nero e bianco, ciascuno con il proprio stile inconfondibile e una carica tale da suscitare nel pubblico manifestazioni di entusiasmo che si ripeteranno soltanto in occasione dei grandi concerti rock.\nQualche tempo dopo, ma sempre nel 1938, Albert Ammons, Pete Johnson e Meade Lux Lewis, tre pianisti neri, vennero scoperti da un bianco: John Hammond. Per la prima volta nella storia della musica, questo stile \u00e8 presentato ad un pubblico bianco nella famosa Carnegie Hall di New York e da quel giorno \u00e8 iniziato un vero e proprio boom frenetico. Boom che ha inserito questo nuovo stile musicale ai primi posti di tutte le vendite discografiche e che ha sancito il sorpasso del boogie sulla musica jazz. Questo stile di musica, infatti, non fu soltanto patrimonio dei neri, ma influenz\u00f2 anche molti musicisti bianchi, primo fra tutti Glenn Miller. Il genere boogie-woogie ha finito cos\u00ec per essere suonato e ballato in tutti gli USA grazie a lui proprio mentre gli Stati Uniti si preparavano ad entrare nel secondo conflitto mondiale.\nFurono proprio i soldati americani a portare il boogie woogie in Europa. Il dipartimento della guerra aveva chiesto agli artisti pi\u00f9 famosi di incidere gratuitamente una serie di 78 giri noti come V disc (dove V stava per vittoria), allo scopo di tenere alto il morale delle truppe al fronte. Al termine della guerra dischi e matrici sarebbero stati distrutti.\nAnche Miller partecip\u00f2 all'operazione e la sua musica conquist\u00f2 ben presto anche Italiani e Francesi. Nel 1942 entr\u00f2 nell'esercito per suonare per le truppe americane al fronte, ma nel 1944 l'aereo sul quale viaggiava con l'orchestra precipit\u00f2 nella Manica creandone il mito e segnando la fine del boogie.\nGli europei avevano conosciuto il jazz (anche se in una versione addolcita) soprattutto grazie a lui e, a guerra finita, quando le matrici dei V disc furono messe al macero continuarono ad interessarsi a questo genere musicale. Forse il successo di questa danza in Europa rappresent\u00f2 una sorta di reazione ai mali della guerra, ma fu anche il simbolo dell'influenza economica e culturale che da quel momento gli Stati Uniti avrebbero esercitato sugli Europei.\nDal 1991 la World Rock'n'Roll Confederation organizza i campionati mondiali di boogie woogie.\nOggi il popolare canale YouTube Brendan Kavanagh porta video tutti dedicati al Boogie Woogie, sia tutorial che video d'intrattenimento.\nStile musicale.\n\u00c8 caratterizzato da un accompagnamento di basso eseguito con la mano sinistra, il cosiddetto \"basso ostinato\", e da trilli ed abbellimenti eseguiti con la destra. Qualche volta \u00e8 denominato eight to the bar (eight sta per la suddivisione della battuta in otto note del basso). Le due forme di basso pi\u00f9 suonate con la mano sinistra sono il rolling bass e il walking bass.\nOrigini del termine boogie-woogie.\nPer i pi\u00f9 le origini di questo termine sono misteriose. L'Oxford English Dictionary afferma invece che consiste nella ripetizione di \"Boogie\", termine usato a partire dal 1913 per indicare i \"rent party\", feste di intrattenimento non ufficiali, in occasione delle quali veniva ingaggiato un pianista. Si pu\u00f2 scrivere con lo spazio o con la lineetta. L'origine del boogie-woogie per pianoforte \u00e8 incerta; sicuramente fu influenzata dal genere Honky tonk, diffusosi nel sud degli Stati Uniti. I musicisti W.C. Handy e Jelly Roll Morton riferirono di aver sentito pianisti interpretare brani con questo stile ancora prima del 1910. Secondo Clarence Williams, questo stile fu inventato dal pianista texano George W. Thomas.\nArte.\nLe ultime due tele dell'artista Piet Mondrian sono \"Broadway Boogie-woogie\" e \"Victory Boogie-woogie\".\nNel 1953 l'artista italiano Renato Guttuso concep\u00ec una tela dal titolo \"Boogie-woogie\""}
{"id": "73062", "revid": "3831", "url": "https://it.wikipedia.org/wiki?curid=73062", "title": "Ismail Pasci\u00e0", "text": ""}
{"id": "73063", "revid": "767487", "url": "https://it.wikipedia.org/wiki?curid=73063", "title": "Principio di inclusione-esclusione", "text": "In matematica ed in particolare nella teoria degli insiemi, il principio di inclusione-esclusione \u00e8 un'identit\u00e0 che mette in relazione la cardinalit\u00e0 di un insieme, espresso come unione di insiemi finiti, con le cardinalit\u00e0 di intersezioni tra questi insiemi.\nDenotiamo con formula_1 la cardinalit\u00e0 di un insieme formula_2 e consideriamo una famiglia finita di insiemi finiti: formula_3.\nPer la cardinalit\u00e0 dell'unione di tale famiglia si ha\nformula_5\nNel caso formula_6 la formula si riduce a quella, molto intuitiva e ricavabile dalle definizioni, esprimibile come \nNel caso formula_8 il principio si esprime con l'uguaglianza \nQuesta si dimostra servendosi pi\u00f9 volte della precedente e della distributivit\u00e0 della \nintersezione rispetto alla unione:\nformula_10\nDimostrazioni.\nDimostrazione I.\nSi dovr\u00e0 dimostrare che ogni elemento dell'insieme formula_14 viene contato una e una sola volta. Sia formula_15 e formula_16, riordinando cio\u00e8 gli insiemi e supponendo che formula_17 appartenga ai primi formula_18.\nIl termine formula_19 conta formula_17 esattamente formula_21 volte, mentre il secondo termine dello sviluppo della sommatoria, cio\u00e8 formula_22 conta formula_17 esattamente formula_24 volte, ecc.\nDunque l'elemento formula_17 nel principio di inclusione-esclusione \u00e8 contato esattamente \nformula_26 volte\nOsserviamo che l'indice formula_27 varia fino a formula_18 perch\u00e9 considerando formula_29, l'intersezione di formula_30 con gli altri formula_31 non conterr\u00e0 formula_17.\nSi pu\u00f2 ora dimostrare facilmente, considerando lo sviluppo del Binomio di Newton, che la sommatoria in questione \u00e8 uguale a formula_33:\nformula_34\nDimostrazione II (induzione su \"n\").\nAbbiamo che\nformula_35\nVerifichiamola per formula_6, dato che per formula_37 \u00e8 banalmente formula_38, e il caso torner\u00e0 poi utile nel proseguimento della dimostrazione:\nformula_39\nIpotizziamo ora vero il principio per formula_40 insiemi, e dimostriamo che allora \u00e8 vero anche per formula_41 insiemi. Vale che\nformula_42\nPoich\u00e9 l'ipotesi \u00e8 vera per formula_6 vale\nformula_44\nOvvero\nformula_45\nformula_46\nTale proposizione \u00e8 vera in quanto i due termini dell'uguaglianza hanno gli stessi addendi con lo stesso segno. Come volevasi dimostrare.\nStoria.\nIl principio \u00e8 stato utilizzato da Nicolaus II Bernoulli (1695-1726); la formula viene attribuita ad Abraham de Moivre (1667-1754); per il suo utilizzo e per la comprensione della sua portata vengono ricordati Joseph Sylvester (1814-1897) ed Henri Poincar\u00e9 (1854-1912)."}
{"id": "73069", "revid": "49700", "url": "https://it.wikipedia.org/wiki?curid=73069", "title": "Giorgio Rocca", "text": "Biografia.\nFiglio di padre italiano e madre elvetica, Giorgio Rocca \u00e8 nato a Coira .\nCarriera sciistica.\nStagioni 1993-2000.\nDebutt\u00f2 in campo internazionale ai Mondiali juniores di Montecampione/Colere 1993; l'anno dopo, nella rassegna iridata giovanile di Lake Placid, si aggiudic\u00f2 la medaglia di bronzo nella combinata. In Coppa Europa il suo primo piazzamento fu il 29\u00ba posto ottenuto nello slalom speciale di Geilo/Hemsedal del 5 dicembre 1994.\nIl 15 e il 16 dicembre 1995 a Bardonecchia ottenne i suoi unici due podi nel circuito continentale, entrambi terzi posti in slalom gigante; esord\u00ec in Coppa del Mondo il 6 gennaio 1996 a Flachau, senza concludere lo slalom gigante. Il 24 gennaio 1999 conquist\u00f2 il primo podio in Coppa del Mondo (terzo nello slalom speciale di Kitzb\u00fchel) e nella stessa stagione debutt\u00f2 ai Campionati mondiali: a Vail/Beaver Creek 1999 si classific\u00f2 11\u00ba nello slalom gigante e 4\u00ba nello slalom speciale.\nStagioni 2001-2005.\nAi Mondiali di Sankt Anton 2001 fu 15\u00ba nello slalom speciale; nella stagione seguente entr\u00f2 nel primo gruppo di merito dello slalom speciale in Coppa del Mondo (i primi quindici della classifica di specialit\u00e0) e prese parte ai XIX Giochi olimpici invernali di , piazzandosi 26\u00ba nello slalom gigante e non terminando lo slalom speciale.\nIl 19 gennaio 2003 a Wengen vinse la sua prima gara di Coppa del Mondo e ai successivi Mondiali di Sankt Moritz conquist\u00f2 la medaglia di bronzo, sempre in slalom speciale, mentre nella combinata fu 8\u00ba. Nell'|edizione iridata seguente, Bormio/Santa Caterina Valfurva 2005, Rocca , per poi vincere sulla pista Stelvio la medaglia di bronzo nella combinata e nello slalom speciale.\nStagione 2006.\nNella stagione 2005-2006 Rocca esord\u00ec collezionando cinque vittorie in Coppa del Mondo in altrettante gare di slalom speciale (disputate a Beaver Creek, Madonna di Campiglio, Kranjska Gora, Adelboden e Wengen), diventando cos\u00ec il terzo sciatore nella storia a riuscire a vincere le prime tre gare della stagione, dopo Ingemar Stenmark e Alberto Tomba, ed eguagliando il filotto dello stesso Stenmark e di Marc Girardelli di cinque vittorie consecutive. La serie si interruppe a Kitzb\u00fchel il 22 gennaio, quando non concluse la prima manche: Rocca non riusc\u00ec cos\u00ec a eguagliare il primato, appartenente a Tomba, di sette vittorie di fila.\nIl 10 febbraio 2006, nella cerimonia di apertura dei XX Giochi olimpici invernali di , Rocca pronunci\u00f2 il giuramento olimpico a nome di tutti gli atleti partecipanti ai Giochi; , Giuliana Minuzzo, che lo aveva pronunciato nella precedente edizione italiana dei Giochi olimpici invernali a . Due settimane pi\u00f9 tardi, Rocca, grande favorito nella gara olimpica di slalom speciale, deluse l'attesa dei tanti sostenitori accorsi a Sestriere per seguire la sua prova, cadendo poco dopo aver superato la met\u00e0 della prima manche. In precedenza si era classificato quinto nella combinata a soli sette centesimi dal podio. A fine stagione conquist\u00f2 la Coppa del Mondo di slalom speciale 2006.\nStagioni 2007-2010.\nNelle stagioni seguenti l'atleta valtellinese, , non si conferm\u00f2 agli stessi livelli. A parte un podio all'inizio della stagione 2007, infatti, rest\u00f2 lontano dalle prime tre posizioni in gara fino al 1\u00ba febbraio 2009, quando ottenne un secondo posto a Garmisch-Partenkirchen dietro al compagno di squadra Manfred M\u00f6lgg. Nelle ultime rassegne iridate cui prese parte, \u00c5re 2007 e Val-d'Is\u00e8re 2009, non complet\u00f2 le prove di slalom speciale.\nIl 23 gennaio 2010, in occasione della gara di Kitzb\u00fchel, annunci\u00f2 il suo ritiro immediato dalle competizioni agonistiche, a seguito dell'ennesimo guaio fisico, ; svan\u00ec cos\u00ec la speranza di poter portare a casa, a , la tanto desiderata medaglia olimpica con cui aveva mancato l'appuntamento nel 2006. La sua ultima gara in carriera fu quindi lo slalom speciale di Zagabria del 6 gennaio 2010, nel quale non concluse la seconda manche.\nAltre attivit\u00e0.\nAi XXI Giochi olimpici invernali di e ai XXII di \u00e8 stato commentatore tecnico per la rete televisiva italiana Sky Sport. Sempre nel 2010 ha superato il corso da allenatore federale di sci alpino di secondo livello.\nNel 2012 ha partecipato alla prima edizione della trasmissione televisiva italiana \"Pechino Express\". Nel 2015 ha vinto la terza edizione di \"Notti sul ghiaccio\".\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "73080", "revid": "599", "url": "https://it.wikipedia.org/wiki?curid=73080", "title": "Niels Abel", "text": ""}
{"id": "73082", "revid": "767487", "url": "https://it.wikipedia.org/wiki?curid=73082", "title": "Guida galattica per autostoppisti (film)", "text": "Guida galattica per autostoppisti (\"The Hitchhiker's Guide to the Galaxy\") \u00e8 un film del 2005 diretto da Garth Jennings, ispirato alla celebre serie \"Guida galattica per gli autostoppisti\", ideata per la radio della BBC dallo scrittore britannico Douglas Adams e poi trasposta dallo scrittore stesso in una serie di romanzi che egli stesso defin\u00ec \"una trilogia in cinque parti\".\nIl titolo deriva da una immaginaria guida turistica per esploratori della Galassia, scritta in forma di enciclopedia, che gioca un ruolo fondamentale nella trama dei romanzi.\nTrama.\nIn un preambolo, allo spettatore del film viene rivelato che i delfini sono creature pi\u00f9 intelligenti dell'uomo, che avevano previsto la distruzione della Terra e da sempre hanno cercato di avvertire gli umani dell'imminente fine, ma i loro messaggi venivano interpretati solo come giochi acquatici. Prima di abbandonare la Terra con i loro mezzi, i delfini eseguirono un grande numero che divert\u00ec gli uomini, ma che a loro insaputa significava: \"Addio e grazie per tutto il pesce\".\nNel giorno della distruzione, gioved\u00ec, il protagonista, Arthur Dent, scopre che alcune ruspe stanno per demolirgli la casa per fare spazio a una nuova superstrada. Arriva dunque il suo vecchio amico Ford Prefect, che aveva conosciuto salvandolo da un investimento per strada. Ford lo porta al pub e rivela di essere un extraterrestre proveniente da un pianeta nei pressi di Betelgeuse e che lavora come giornalista alla scrittura della \"Guida galattica per gli autostoppisti\", un manuale universale per i viaggiatori spaziali. Usciti dal pub, Arthur scopre che la sua casa \u00e8 stata demolita ma, alzando gli occhi verso cielo, vede le gigantesche navi aliene giunte a demolire l'intero pianeta.\nMentre i due protagonisti si mettono in salvo facendosi dare clandestinamente un passaggio da una di queste astronavi, la Terra viene distrutta. I comandanti della nave e gli artefici della demolizione sono i Vogon, dei prepotenti e sgradevoli burocrati spaziali che hanno distrutto la Terra per dare spazio alla costruzione di una superstrada galattica che passer\u00e0 per il Sistema Solare. Il capo della \"Flotta Costruzioni Vogon\", il prostetnico Vogon Jeltz, cattura i protagonisti e dopo averli torturati costringendoli ad ascoltare le sue poesie Vogon (ritenute al terzo posto fra le peggiori dell'Universo), ordina di buttarli fuori nel vuoto spaziale. Con molta fortuna per\u00f2, i due vengono tratti in salvo a bordo della navetta spaziale \"Cuore d'Oro\". Qui incontrano Zaphod Beeblebrox, l'attuale Presidente della Galassia, la sua compagna terrestre Tricia McMillan, Marvin (un robot profondamente depresso), e il computer di bordo Eddie, che invece \u00e8 sempre allegro.\nZaphod spiega di aver rubato il Cuore d'Oro durante la sua inaugurazione perch\u00e9 \u00e8 la prima astronave funzionante a \"improbabilit\u00e0 infinita\" (una velocit\u00e0 maggiore di quella della luce), quindi la vuole usare per trovare il leggendario pianeta \"Magrathea\", sul quale crede di poter trovare la domanda sulla vita, sull'universo e tutto quanto. Infatti sette milioni di anni e mezzo prima fu costruito un supercomputer chiamato \"Pensiero Profondo\", progettato per rispondere a tale domanda. Dopo secoli di attesa il computer diede come risposta \"42\", affermando di aver dato tale risultato sostenendo che coloro che gli rivolsero la domanda \"non conoscevano la vera domanda\".\nIl Cuore d'Oro si ritrova erroneamente sul pianeta \"Viltvodle VI\", dove vivono gli Jartravartid, una popolazione aliena che adora il \"Grande Scaravulso Verde\", (\"The Great Green Arkleseizure\" in lingua originale) una divinit\u00e0 che avrebbe creato l'universo da un suo starnuto. Qui abita anche Humma Kavula, un sacerdote locale, nonch\u00e9 sfidante di Zaphod alle elezioni presidenziali galattiche. Questo, scoprendo la intenzioni di Zaphod, gli prende in ostaggio la seconda testa e ordina ai protagonisti di avere l'Arma a \"punto di vista\" (un simil-fucile, creato da Pensiero Profondo, che causa in chi viene colpito dal suo fascio d'energia un'irrefrenabile pulsione a comprendere il punto di vista di chi ha azionato l'arma contro di lui). Mentre partono dal pianeta per\u00f2, Trillian viene catturata dai Vogon, cos\u00ec Arthur e il resto del gruppo \u00e8 costretto ad aspettare lunghe file e comporre la loro trafila burocratica per salvarla. Durante questa disavventura si scopre che \u00e8 stato Zaphod a permettere la distruzione della Terra firmando il permesso di demolirla perch\u00e9 convinto che i Vogon gli avessero chiesto l'autografo.\nNonostante la salvezza di Trillian il Cuore d'Oro viene preso di mira dalle navi Vogon sotto il comando di Questular Rontok, la Vicepresidente della Galassia che sta cercando di salvare Zaphod da se stesso. Quando giungono finalmente a Magrathea due missili vengono lanciati verso il Cuore d'Oro, ma Arthur riesce a salvare tutti attivando di nuovo l'improbabilit\u00e0 infinita, che trasforma i due missili in un capodoglio e un vaso di petunie. Sul pianeta, Zaphod, Ford e Trillian giungono su una zona circolare dove Zaphod e Trillian entrano in un portale per raggiungere Pensiero Profondo. Rivedendo la scena della rivelazione 42, scoprono che Pensiero Profondo aveva creato un altro computer progettato per formulare la domanda, che a sorpresa di tutti \u00e8 la Terra. Quando trovano l'Arma a punto di vista, Trillian spara a Zaphod per fargli capire come si sente circa la distruzione del pianeta natale, tra l'altro per\u00f2, scopre di essere perdutamente innamorata di Arthur.\nNel frattempo Arthur, rimasto in compagnia di Marvin, incontra il vecchio magratheano Slartibartfast, che porta Arthur con s\u00e9 mostrandogli la costruzione di un nuovo pianeta Terra. All'interno della casa ricostruita di Arthur incontrano il resto del gruppo, che sta mangiando un ricco banchetto offerto dagli esseri \"Pandimensionali\", che assomigliano a una coppia di topi. Questi spiegano ad Arthur che i Vogon hanno distrutto la Terra proprio quando la domanda stava per essere formulata e seccati dal fatto di dover ricominciare tutto da capo, immobilizzano Arthur perch\u00e9 \u00e8 un puro terrestre sopravvissuto e quindi componente del computer per la domanda, gli vogliono aprire il cervello, convinti che la contenga. Arthur riesce a liberarsi e uccide i due topi, per poi uscire dall'abitazione con gli altri, solo per scoprire di essere circondato dai Vogon, che aprono il fuoco. Marvin viene colpito in testa, ma riesce lo stesso a sconfiggere i Vogon investendoli con un getto dell'Arma a punto di vista, e quindi gettandoli tutti in una profonda depressione.\nMentre i Vogon vengono portati via, Questular si riunisce a Zaphod con il resto del gruppo. Arthur decide di partire con Trillian e gli altri a bordo del Cuore d'Oro per esplorare lo spazio, quindi permette a Slartibartfast di finalizzare la nuova Terra senza di lui. Nel finale il gruppo decide di andare a mangiare al Ristorante al termine dell'Universo partendo a tutta velocit\u00e0 improbabile nello spazio mentre Marvin li informa che stanno andando nella direzione sbagliata.\nProduzione.\nSceneggiatura.\nLa sceneggiatura del film si basa su quella scritta da Adams stesso prima della sua prematura scomparsa (2001), e che da oltre vent'anni aspettava di essere portata sul grande schermo (il primo ad interessarsene fu Ivan Reitman, che nel 1981 opzion\u00f2 la sceneggiatura, preferendogli poi, per\u00f2, \"Ghostbusters - Acchiappafantasmi\"). Alla fine del film, prima dei titoli di coda, si pu\u00f2 leggere una dedica proprio a lui rivolta: \"For Douglas\".\nCast.\nL'attore Simon Jones, che nelle serie radiofonica e televisiva originali interpretava il protagonista terrestre Arthur Dent, ha un piccolo ruolo nel film: egli, infatti, \u00e8 l\"'immagine spettrale\", la minacciosa registrazione del pianeta Magrathea, che annuncia il lancio di due missili termonucleari contro la Cuore d'Oro.\nColonna sonora.\nLa colonna sonora del film udibile durante la prima presentazione ufficiale del notevolissimo libro \"La Guida Galattica per gli Autostoppisti\", nel film appena dopo le sequenze di demolizione del pianeta Terra, \u00e8 ripresa dalla sigla d'apertura della serie televisiva \"The Hitchhiker's Guide to the Galaxy\", trasmessa in sei episodi di 33 minuti ciascuno dall'emittente televisiva BBC Two nel 1981, a sua volta riduzione dell'originale tema \"Journey of the Sorcerer\" composto dagli Eagles e in seguito usato per il serial radiofonico.\nDistribuzione.\nIl film, le cui riprese sono iniziate il 19 aprile 2004, negli Stati Uniti \u00e8 uscito il 6 maggio 2005. In Italia \u00e8 uscito il 12 agosto 2005, distribuito dalla Buena Vista (Disney) in sole 20 sale cinematografiche (dopo l'anteprima al Biografilm Festival di Bologna, avvenuta a giugno). \u00c8 entrato nel circuito cinematografico italiano a settembre 2005 senza essere stato molto pubblicizzato, rimanendo in cartellone per un solo fine settimana.\nAccoglienza.\nIncassi.\nL'incasso globale del film \u00e8 stato di , a fronte di un budget di 50 milioni di dollari. Negli Stati Uniti, il film \u00e8 rimasto nella top ten del botteghino per le prime quattro settimane di uscita.\nCritica.\nIl film ha ricevuto il 60% di critiche positive su 200 recensioni secondo l'aggregatore Rotten Tomatoes, e un punteggio di 63/100 sull'aggregatore Metacritic. CinemaScore ha assegnato al film un voto di \"B-\", su una scala da A a F, e la rivista \"Empire\" gli ha assegnato 4 stelle su un massimo di 5."}
{"id": "73083", "revid": "907190", "url": "https://it.wikipedia.org/wiki?curid=73083", "title": "Difensore civico", "text": "Il difensore civico \u00e8 una figura di garanzia a tutela del cittadino, che ha il compito di accogliere i reclami non accolti in prima istanza dall'ufficio reclami del soggetto che eroga un servizio.\n\u00c8 detto anche ombudsman, termine che deriva da un ufficio di garanzia costituzionale istituito in Svezia nel 1809 e letteralmente significa \u00abuomo che funge da tramite\u00bb.\nAll'interno della dottrina giuridica l'istituto dell\"ombudsman\" e la sua evoluzione sono ancora fonte di discussione. Se parte di essa ritiene che si possa parlare di difensore civico in senso proprio soltanto a partire dal XIX secolo, prendendo quindi come riferimento il primo \"ombudsman\", quello nato in Svezia, esiste un'altra parte della dottrina che invece fa risalire questa particolare istituzione a tempi remoti.\nStoria.\nLa ricerca storica sull'esistenza di figure istituzionalmente preposte, nel passato, a vigilare sul buon andamento dell'attivit\u00e0 amministrativa e a tutelare le persone dagli abusi commessi dai funzionari pubblici, aiuta a comprendere meglio e a inquadrare correttamente la figura del difensore civico per come emerge dalla normativa europea e statale in vigore.\nLo studio della progressiva evoluzione storica dell'istituto evidenzia indubitabilmente che molte prerogative, riconosciute all'ombudsman, sono sorprendentemente affini e talvolta identiche a quelle di figure istituite presso molte citt\u00e0 dell'Impero Romano sin dai primi secoli dell'era cristiana. Del resto, dai primi tempi della repubblica, lo ius intercessionis attribuito ai tribuni della plebe copriva molte funzioni che ora sono pensate per il \"difensore civico\".\nSecondo altri, le prime figure pubbliche analoghe debbono essere riconosciute invece nel III secolo d.C., con particolare riferimento sia agli \u03ad\u03ba\u03b4\u03b9\u03ba\u03c4\u03bf\u03b9 (ecdici) sia ai \u03c3\u03cd\u03bd\u03b4\u03b9\u03ba\u03bf\u03b9 (syndici), funzionari collocati in uno spazio intermedio tra comunit\u00e0 locale e strutture periferiche dello Stato romano, i quali esercitavano funzioni peculiari in gran parte molto simili a quelle attribuite attualmente all'ombudsman. Questa istituzione romana era nota comunemente con il nome di \"defensor civitatis\" ed essa continu\u00f2 a essere presente nella cultura del tempo sino allo scomparire di entrambi gli imperi d'occidente e d'oriente (in alcuni casi la figura del defensor civitatis rimase ancora all'interno dell'amministrazione, si pensi agli ostrogoti, ma successivamente and\u00f2 oscurandosi).\nLa diffusione dell'ombudsman nell'et\u00e0 moderna.\nNel corso del XX secolo la figura dell\"ombudsman\" ebbe un notevole successo e si diffuse nel mondo all'interno dei diversi ordinamenti statali, pur prendendo nomi differenti e avendo qualche caratteristica funzionale differente.\nSi pu\u00f2 dire che quello svedese sia stato il modello base su cui poi altri Stati hanno configurato quelle che l'ONU definisce \"Istituzioni di tutela dei diritti umani\". Per quanto concerne il contesto europeo, anche il Consiglio d'Europa in questi anni si \u00e8 espresso pi\u00f9 volte sull'opportunit\u00e0 di istituire un ombudsman nazionale per gli Stati Europei.\nCon diverse Risoluzioni, l'Assemblea Generale delle Nazioni Unite ha raccomandato l'istituzione e il rafforzamento della funzione e del ruolo autonomo e indipendente dell'Ombudsman, istituito al 2010 in 160 Paesi.\nL'Unione europea ha istituito, con il Trattato Europeo siglato nel 1992 a Maastricht, l'importante Istituto del Mediatore Europeo, per tutelare il diritto dei cittadini a una buona amministrazione e garantire il rispetto dei diritti umani e fondamentali delle persone.\nL'istituto in esame \u00e8 risultato avere caratteristiche abbastanza variabili nei diversi stati. Anche per questo ha assunto diverse denominazioni nei vari stati, basti pensare al francese \"Mediateur\" o allo spagnolo \"Defensor de Pueblo\". Ci\u00f2 \u00e8 spiegabile osservando che le diversit\u00e0 culturali e sociali all'interno dei diversi Stati influenzano direttamente l'ordinamento giuridico e le sue modifiche.\nDetto questo, \u00e8 comunque utile sottolineare come il difensore civico sia diffuso (circa novanta Paesi) e, pur presentando caratteristiche marginalmente differenti, si configuri sostanzialmente sempre con le medesime finalit\u00e0 di garanzia e si prefigga sempre il compito di creare il \"ponte\" tra cittadino e la pubblica amministrazione.\nSiamo chiaramente di fronte alla tipica impostazione democratico-costituzionale, dove si cercano sempre sistemi di pesi e contrappesi al fine di assicurare una tutela adeguata. Nel caso specifico, poi, l'Amministrazione per lungo periodo \u00e8 stata considerata come portatrice dell'interesse generale e per questo dotata di un potere e di un'autorit\u00e0 forte e difficilmente contestabile da parte del singolo. Semplificando, \u00e8 molto pi\u00f9 difficile per un individuo contestare un ente che rappresenta il bene comune senza cadere in una posizione, seppur assurda, di egoismo inaccettabile e anzi censurabile. Di qui l'esigenza di modificare radicalmente il rapporto tra P.A. e cittadino, ponendo l'accento sul dialogo e l'interrelazione piuttosto che sul rapporto d'autorit\u00e0.\nCi\u00f2 sia per evitare che i pubblici uffici abusino del potere loro conferito, sia per evitare che aumenti il distacco tra cittadino e istituzioni e manchi uno dei principi fondamentali dello stato di diritto, ossia il senso civico diffuso nel rispetto delle regole e della convivenza pacifica. Il fine \u00e8 quello di riattivare i meccanismi di partecipazione attiva, sia sociale sia politica, al fine di contribuire alla diffusione del diritto nella sua forma educativa, capace tra l'altro di fornire le basi per l'integrazione culturale in un mondo multietnico e globalizzato.\nIl difensore civico nel mondo.\nSvezia.\nUna figura simile al \"defensor civitatis\" romano \u00e8 riapparsa molti secoli dopo, nel 1809, in Svezia, a seguito dell'emanazione della nuova costituzione successiva a una rivoluzione contro la monarchia. Questa figura istituzionale, analoga a quella romano-imperiale, prese il nome di \"ombudsman\". La necessit\u00e0 che veniva a configurarsi in quegli anni in Svezia era quella di bilanciare il potere del parlamento e del governo al fine di vedere salvaguardate le competenze dell'uno e dell'altro organo senza interferenze reciproche. In particolare il parlamento voleva affermare la sua indipendenza e centralit\u00e0 e si volevano inoltre tutelare i diritti e le libert\u00e0 personali dei cittadini dagli abusi eventualmente compiuti dal governo nello svolgimento delle sue mansioni.\nLa nuova figura istituzionale \u00e8 quindi fin dalla nascita una figura di garanzia, un osservatore imparziale che ha l'onere di vigilare sull'operato del governo e le sue diramazioni, in breve sul funzionamento della pubblica amministrazione.\nNella costituzione svedese del 1809, l\"ombudsman\" fu concepito come organo fiduciario del parlamento con il compito di controllare e verificare solamente la legalit\u00e0 formale degli atti emanati dal potere esecutivo; l'esercizio di tale funzione venne suddivisa tra parlamento e ombudsman in modo tale da riservare al primo il controllo dell'attivit\u00e0 del governo e al secondo il controllo sulla pubblica amministrazione, saldamente nelle mani del monarca, al fine di contenere il potere assoluto di costui e di garantire l'indipendenza del parlamento rispetto agli apparati amministrativi.\nInoltre l'ombudsman svedese fu dotato dei poteri d'inchiesta e di messa in stato di accusa dei funzionari ritenuti colpevoli; il suo intervento di controllo poteva incidere unicamente sugli organi e non anche sugli atti, perch\u00e9 gli venne attribuito solamente il compito di segnalare i vizi degli atti all'autorit\u00e0 competente ai fini disciplinari e non anche il potere di annullare, modificare o revocare l'atto inficiato; gli fu comunque estranea la funzione di tutela giurisdizionale delle posizioni soggettive di vantaggio dei cittadini.\nItalia.\nA differenza di quasi tutti i Paesi europei, in Italia non si \u00e8 mai giunti all\u2019approvazione di una legge istitutiva del Difensore civico nazionale; lo stesso trova una declinazione esclusivamente a livello regionale o delle province autonome, connotata da una certa disomogeneit\u00e0.\nPunto fermo \u00e8 la sua configurazione quale \"Autorit\u00e0 amministrativa indipendente sui generis,\" con ampie prerogative di autonomia e indipendenza rispetto ai vertici politici, con peculiarit\u00e0 che lo diversifica dalle Autorit\u00e0 amministrative indipendenti propriamente dette e con funzioni \u201cparagiurisdizionali\u201d a tutela dei diritti e degli interessi dei cittadini.\nRecentemente, la Conferenza dei Presidenti delle Assemblee legislative delle Regioni e delle Province autonome ha approvato un documento, avvalendosi del lavoro di un gruppo tecnico istituitosi ad hoc: le \u201cLinee di indirizzo in merito alla disciplina degli Organi di Garanzia\u201d, approvate il 26 settembre del 2019 dall\u2019Assemblea plenaria della Conferenza, che concerne anche la figura del Difensore civico. L\u2019obiettivo \u00e8 quello di muovere un primo passo di armonizzazione nei confronti di una legislazione regionale che si \u00e8 sedimentata nel tempo in modo tutt\u2019altro che uniforme da Regione a Regione.\nNel 2019 risultano 18 i Difensori civici regionali o delle province autonome (o Garanti che riuniscono in s\u00e9 anche le attribuzioni del Difensore civico) in carica.\nQueste le Regioni e e Province autonome che hanno previsto tale istituto nei rispettivi statuti o in apposite leggi regionali: Abruzzo, Basilicata, Campania, Emilia-Romagna, Friuli Venezia Giulia, Lazio, Liguria, Lombardia, Marche (Garante dei diritti della persona), Molise (Garante dei diritti della persona), Piemonte, Umbria, Sardegna, Toscana, Valle d\u2019Ao\u00adsta e Veneto (Garante dei diritti della persona), nonch\u00e9 le Province autonome di Bolzano e Trento. In Calabria e in Puglia il Difensore civico non \u00e8 mai stato nominato a tutto il 2019. La figura del Difensore civico non \u00e8 prevista normativamente dalle Regioni Sicilia e Trentino-Alto Adige (dove per\u00f2 la Regione ha delegato interamente ai due Difensori civici delle Province autonome le competenze nei confronti della Regione nei rispettivi territori).\nIl ruolo del Difensore civico \u00e8 stato rafforzato con l\u2019approvazione del D.lgs. 97/2016 \"(Revisione e semplificazione delle disposizioni in materia di prevenzione della corruzione, pubblicit\u00e0 e trasparenza),\" del c.d. F.O.I.A. italiano (Freedom of Information Act), in materia di accesso civico generalizzato. Nonch\u00e9 dalla Legge 24/2017 \"(Disposizioni in materia di sicurezza delle cure e della persona assistita, nonch\u00e9 in materia di responsabilit\u00e0 professionale degli esercenti le professioni sanitarie)\" laddove l\u2019art. 2 attribuisce alle Regioni la facolt\u00e0 di affidare la funzione di Garante per il diritto alla salute al Difensore civico regionale.\nI Difensori civici regionali, assieme alle altre figure di garanzia che si occupano a livello territoriale di diritti dell\u2019infanzia e diritti dei detenuti, contribuiscono all\u2019impegno dell\u2019Italia per costruire globalmente istituzioni solide per la pace la giustizia e i diritti umani, come previsto dall\u2019Obiettivo 16 dell\u2019Agenda 2030, e in parti\u00adcolare dal traguardo 16.10 (Garantire un pubblico accesso all\u2019informazione e proteggere le libert\u00e0 fondamentali, in conformit\u00e0 con la legislazione nazionale e con gli accordi internazionali).\nVa segnalato che, nel marzo del 2019, il Consiglio d\u2019Europa (Principi di Venezia) ha pubblicato un insieme di principi per la protezione e la promozione dell\u2019istituto del Difensore civico, ribadendone il ruolo a tutela dei diritti dei cittadini: \"\u201cI difensori civici sono importanti per la democrazia, perch\u00e9 agiscono in maniera indipendente contro casi di mala amministrazione e contro presunte violazioni dei diritti umani e svolgono un ruolo cruciale di fronte ai governi e ai Parlamenti, che devono accettare le critiche. In quanto interfaccia tra l\u2019amministrazione e i cittadini, i difensori civici sono a volte il primo e ultimo ricorso per porre rimedio alle violazioni dei diritti umani\u201d.\"\nIl Coordinamento nazionale dei Difensori civici\nIl Coordinamento nazionale dei Difensori civici delle Regioni e delle Province autonome \u00e8 un organismo associativo di cui fanno parte tutti i Difensori civici. Lo stesso opera per la concertazione e la valorizzazione del ruolo istituzionale della difesa civica in Italia, ponendo in essere un\u2019attivit\u00e0 di confronto e condivisione delle best practices, nonch\u00e9 promuovendo iniziative, anche in collaborazione con altri soggetti istituzionali, volte alla divulgazione delle sue competenze, con riferimento a temi specifici.\nIl Coordinamento \u00e8 composto dai Difensori civici in carica delle Regioni e delle Province autonome e opera attraverso la segreteria di un Difensore civico eletto collegialmente quale Presidente dello stesso, affiancato da due Vicepresidenti. Dal 2019 l\u2019incarico di Presidente del Coordinamento \u00e8 ricoperto da Andrea Nobili, Difensore civico della Regione Marche, coadiuvato dai Vice Enrico Formento Dojot, Difensore civico della Valle d\u2019Aosta, e Daniela Longo, Difensore civico della Provincia di Trento, alla quale \u00e8 poi subentrato Sandro Vannini, Difensore civico della Toscana.\nIl Coordinamento ha sede a Roma presso la Conferenza dei Presidenti delle Assemblee legislative delle Regioni e delle Province autonome dove si riunisce abitualmente. Oltre agli incontri periodici che si tengono a Roma si riunisce, a rotazione, in altre citt\u00e0, per discutere questioni rilevanti, relative agli sviluppi e alle problematiche relativi al funzionamento della difesa civica in Italia.\nA livello europeo e internazionale, il Coordinamento e i Difensori civici hanno la possibilit\u00e0 di relazionarsi con l\u2019European Ombudsman Institute (EOI) e con l\u2019International Ombudsman Institute (IOI). Il Coordinamento pu\u00f2 intervenire anche su mandato del Mediatore europeo presso gli uffici centrali dello Stato.\nInoltre, rappresenta la Difesa civica nazio\u00adnale italiana con il Mediatore europeo e si raccorda con la Rete degli Ombudsman/Difensori civici europei, di cui fanno parte tutti i Difensori civici italiani, anche attraverso un funzionario di collegamento.\nIn ambito bancario\nIn ambito bancario, si parla, invece, soprattutto di \"ombudsman\".\n Di esso si \u00e8 occupato anche il codice del consumo del 2005, che ne ha \"istituzionalizzato\" la figura al fine di velocizzare i tempi di risoluzione delle controversie fra banche e clienti.\nRientrano nella giurisdizione dell'Ombudsman bancario tutti gli istituti di credito operanti in Italia, con l'eccezione di Poste Italiane S.p.A che, pur svolgendo attivit\u00e0 creditizia, non \u00e8 giuridicamente qualificata come banca.\nAl \"Giur\u00ec bancario\" possono rivolgersi i cittadini per le controversie con le banche e, se giudica a favore del cliente, esso ha il potere di obbligare gli istituti di credito a pagare immediatamente.\nNel 2009 \u00e8 stato istituito l'Arbitro bancario finanziario, noto anche con l'acronimo ABF, per la risoluzione stragiudiziale delle controversie tra clienti e intermediari finanziari.\nEsso \u00e8 un organismo indipendente e imparziale presso la Banca d'Italia che opera attraverso tre Collegi giudicanti (a Roma, Milano e Napoli) i cui cinque membri sono nominati dalla Banca d'Italia (tre), dall'associazione di categoria dei consumatori o delle imprese a seconda del cliente se privato o imprenditore (un membro) e dall'associazione bancaria o dalla categoria di appartenenza dell'intermediario finanziario (un membro).\nIn Romania.\nLa figura del difensore civico \u00e8 stata istituita in Romania con l'introduzione della Costituzione del 1991.\nL'attivit\u00e0 del difensore civico \u00e8 regolata dalla Costituzione della Romania (Titolo II, Capitolo IV, Artt. 58-60) e dalla legge ordinaria sull'organizzazione e il funzionamento dell'istituzione dell\"Avvocato del popolo\" (Legge 35/1997).\nCome disciplinato dalla legge ordinaria, l'avvocato del popolo ha la responsabilit\u00e0 di \u00abdifendere i diritti e le libert\u00e0 delle persone fisiche nei loro rapporti con le autorit\u00e0 pubbliche\u00bb."}
{"id": "73084", "revid": "812251", "url": "https://it.wikipedia.org/wiki?curid=73084", "title": "Fritz Lang", "text": "Il suo ruolo nella storia del cinema \u00e8 unanimemente considerato di primaria importanza. \u00c8 stato definito \"uno dei maestri universalmente riconosciuti del cinema\" (Aur\u00e9lien Ferenczi), \"il pi\u00f9 grande maestro del cinema tedesco\" (Sandro Bernardi), \"il simbolo stesso del cinema\" (Jean-Luc Godard, che ha voluto Lang come attore nel suo film \"Il disprezzo\").\nCitazioni sul regista.\nFritz Lang \u00e8 uno dei primi registi consapevoli del proprio ruolo creativo:\nIn quarant'anni di attivit\u00e0 ha realizzato un'opera imponente.\n\u00abDal 1919 al 1960, Fritz Lang ha girato 15 film muti e 30 sonori. Ha attraversato il melodramma, le avventure da feuilleton, la storia edificante, la leggenda, la fantascienza, lo spionaggio, il poliziesco talvolta psicanalitico, la commedia musicale e non, la testimonianza sociale, il western, il film resistenziale o di guerra.[\u2026]\u00bb\nInizia la sua carriera con grande successo nella Germania della Repubblica di Weimar; con l'avvento di Hitler al governo sceglie l'esilio, vive una breve parentesi in Francia, ricomincia da capo in America, a Hollywood, e ritorna infine in Europa nell'ultimo periodo. Vicino alle correnti artistiche cinematografiche a lui contemporanee, la scuola espressionista tedesca, il teatro da camera Kammerspiel e il movimento denominato Nuova oggettivit\u00e0 (Neue Sachlichkeit), non si identifica in nessuna di esse.\nLotte Eisner, conoscitrice profonda del suo lavoro, afferma che\n\"...la ricca personalit\u00e0 di Fritz Lang e la complessit\u00e0 della sua opera impediscono di schedare il regista sotto una semplice etichetta\".\nDi se stesso Lang dice:\ne del suo mestiere:\nBiografia.\nLe fonti.\nLe fonti sulle notizie biografiche di Fritz Lang non sono sempre univoche e documentate, specialmente per quel che riguarda il primo periodo della vita del regista.\nEgli stesso aveva inviato a Lotte Eisner un proprio profilo autobiografico (dall'anno della nascita alla partenza per l'America, 1890-1933), intitolato \"Fritz Lang: Autobiografia\". La monografia di Lotte H. Eisner, pubblicata a Londra nel 1976, \u00e8 un testo fondamentale per la conoscenza dell'opera di Lang. In Italia \u00e8 stato tradotto da Margaret Kunzle e Graziella Controzzi e pubblicato da Mazzotta nel 1978:\nUn altro profilo autobiografico, redatto da Lang e risalente agli anni '60, intitolato \"Autobiografia Parigina\" (dal 1890, anno della nascita, al 1966), \u00e8 inserito in un volume, in lingua italiana, la cui consultazione, per la ricchezza e seriet\u00e0 dei documenti raccolti, risulta indispensabile per lo studio delle opere di Lang:\nPaolo Bertetto, infine, rimanda, per un'informazione pi\u00f9 precisa sullo stato attuale della ricerca relativa alla biografia di Lang, alla cronologia stabilita in:\nPer quel che riguarda l'attivit\u00e0 del regista durante il periodo americano la fonte principale di notizie \u00e8 rappresentata dall'intervista concessa da Lang a Peter Bogdanovich nella sua casa di Beverly Hills, in California, durante un periodo di sei giorni, nei mesi di agosto e settembre del 1963, pubblicata nel 1967 con il titolo \"Fritz Lang in America\", tradotto poi in italiano da Massimo Armenzoni e pubblicato nel 1988:\nLa famiglia.\nFriedrich Christian Anton Lang nasce a Vienna il 5 dicembre 1890.\nEgli racconta che suo padre, Anton, era un architetto comunale, \"Stadtbaumeister\", e sua madre si chiamava Paula, nata Schlesinger.\nI suoi genitori si erano sposati nel 1883; suo padre era figlio illegittimo e portava il nome della madre; Paula apparteneva a una famiglia di commercianti ebrei e successivamente si convert\u00ec al cattolicesimo. Fritz ha un fratello maggiore, Adolf, detto Dolf. La famiglia risiede nella Piaristengasse.\nGli studi.\nDurante l'infanzia frequenta la \"Volksschule\" e dal 1905 la \"Realschule\". Dal 1907, assecondando i desideri del padre, inizia a studiare architettura alla \"Technische Hochschule\" di Vienna.\nCos\u00ec avviene che si trasferisce all'Accademia di Arti Grafiche per dedicarsi alla pittura. Durante gli anni della sua formazione, legge molto, indiscriminatamente, letteratura colta e romanzi popolari o d'avventura: Karl May e Jules Verne, libri sull'occultismo, il \"Golem\" di Mayrink, Schopenhauer, Kierkegaard, Nietzsche, i classici tedeschi e austriaci, Shakespeare, Hans Sachs. Nel 1911 lascia la famiglia e si iscrive alla \"Staatliche Kunstgewerbeschule\" di Julius Dietz di Monaco, per seguire i corsi del pittore simbolista Franz von Stuck.\nI viaggi, Parigi, il cinema.\nNel 1912 inizia a viaggiare per l'Europa: Germania, Belgio, Paesi Bassi, Russia e, pi\u00f9 tardi, anche per l'Asia, Turchia, Asia Minore, Bali, infine il Nordafrica. Si guadagna da vivere illustrando cartoline, vendendo disegni e vignette per qualche giornale. Nel 1913 approda a Parigi e vi rimane fino all'agosto 1914. Abita a Montmartre, prende lezioni di pittura da Maurice Denis e la sera fa ritratti dal vivo all\"Acad\u00e9mie Julien\".\nNel tempo libero frequenta assiduamente i cinema francesi. Il cinema lo interessa gi\u00e0 molto da un punto di vista creativo:\nLa prima guerra mondiale.\nAllo scoppiare della guerra fa ritorno a Vienna; \u00e8 chiamato sotto le armi e dal gennaio 1915 arruolato come ufficiale di riserva per combattere nelle file dell'esercito austro-ungarico. \u00c8 ferito diverse volte e riceve alcune medaglie. All'inizio del 1918, dopo essere stato gravemente ferito, \u00e8 rimpatriato dal fronte italiano a Vienna, dove viene ricoverato per due mesi all'ospedale militare. Dichiarato inabile al servizio attivo, approfitta della lunga convalescenza per scrivere copioni e sceneggiature per film. Riesce a venderne due a Joe May, \"Die Hochzeit im Excentricclub\" (\"Matrimonio al club degli eccentrici\") e \"Hilde Warren und der Tod\" (\"Hilde Warren e la morte\"). Alcuni mesi pi\u00f9 tardi, tornato a Vienna in licenza, va a vedere il film tratto dalla prima sceneggiatura venduta: amara \u00e8 la delusione di non trovare nei titoli di testa il suo nome come sceneggiatore, e soprattutto gli sembra irriconoscibile il prodotto che ne \u00e8 uscito:\nSuccessivamente, in un teatro di Vienna dove recita la parte di un tenente in una commedia intitolata \"Der Hias\" per guadagnare qualcosa, viene notato dal produttore Erich Pommer che gli offre un contratto con la Decla a Berlino.\nBerlino.\nBerlino era la capitale della cinematografia tedesca. Qui Lang, all'inizio, lavora come scrittore di copioni presso la casa di produzione di Erich Pommer, la Decla, e continua anche a recitare per arrotondare i guadagni modesti.\nNel 1919 riceve l'incarico di girare il suo primo film, \"Halbblut\". Si trova a lavorare proprio nei giorni della insurrezione spartachista:\nGira poi sempre nel 1919 un secondo film, \"Der Herr der Liebe\". Entrambe queste prime opere risultano perdute. \u00c8 sopravvissuta invece la copia del terzo film ' (\"Die Spinnen, 1. Teil: Der Goldene See\"). Seguono poi \"Harakiri\" e la seconda parte de ' (\"Die Spinnen, 2. Teil: Das Brillantenschiff\"). I film a quei tempi si scrivevano e si giravano in poco tempo.\nNel 1919 si sposa con Lisa Rosenthal. Nel 1920 ottiene la cittadinanza tedesca.\n\"I ragni\" sono un successo, ma Lang \u00e8 deluso dalla produzione che gli ha impedito di realizzare due progetti a cui teneva molto: \"Das indische Grabmal erster Teil - Die Sendung des Yoghi\" (\"Il sepolcro indiano\") di cui aveva scritto la sceneggiatura e che fu girato da Joe May e \"Il gabinetto del dottor Caligari\" che gli era stato promesso e che fu invece affidato a Robert Wiene. Abbandona dunque la Decla e firma un contratto con la May-Film GmbH.\nCollaborazione con Thea von Harbou.\nPer la nuova casa di produzione scrive una sceneggiatura in quattro parti \"Der Silberk\u00f6nig\" (Il re d'argento) e dirige un nuovo film \"Das wandernde Bild\" (\"La statua errante\"), la cui sceneggiatura viene scritta a due mani da lui e da Thea von Harbou. L'incontro con la scrittrice segna l'inizio di un sodalizio artistico e sentimentale che durer\u00e0 fino al 1933. Thea von Harbou scriver\u00e0 le sceneggiature dei suoi film pi\u00f9 celebri e lo sposer\u00e0 nel 1922.\nNel 1921 arriva il suo primo grande successo internazionale con la favola romantica d'amore e di morte \"Destino\". Seguono \"Il dottor Mabuse\", \"un thriller che fonde in un intrigo poliziesco la mitologia del superomismo con il tema della predestinazione e il sentimento metafisico dell'inevitabile colpevolezza umana\"; \"I nibelunghi\", una saga epica; \"Metropolis\", un grandioso capolavoro fantascientifico.\nInizio anni trenta.\nNel 1931 esce sugli schermi il primo film sonoro di Lang: \u00e8 \"M - Il mostro di D\u00fcsseldorf\", un capolavoro di angoscia e di terrore, \"...un'aspra, geniale parabola sui riacquistati temi della colpa e dell'ambigua giustizia umana\". Nel 1932, preoccupato dello svilupparsi del movimento nazista, Lang decide di girare un nuovo film su Mabuse, il personaggio creato nel 1921, \"Il testamento del dottor Mabuse\". Di esso dir\u00e0 pi\u00f9 tardi:\nNel 1933, dopo la salita al potere del partito nazista, a Lang, gi\u00e0 molto affermato, pare fosse stata offerta da Joseph Goebbels in persona la carica di dirigente nell'industria cinematografica tedesca, nonostante il regime avesse violentemente avversato una delle sue pellicole pi\u00f9 celebri, \"M - Il mostro di D\u00fcsseldorf\", e avesse impedito la distribuzione di \"Il testamento del dottor Mabuse\". I due conversarono il 30 marzo. Quando Lang fece notare a Goebbels le sue origini ebraiche, il ministro della propaganda rispose: \"Non faccia l\u2019ingenuo signor Lang, siamo noi a decidere chi \u00e8 ebreo e chi no!\". Lang ha sostenuto di avere inizialmente accettato l'offerta, ma di avere abbandonato la Germania la sera stessa, sospettando una trappola. In realt\u00e0 il regista avrebbe lasciato definitivamente Berlino quattro mesi dopo il preteso colloquio con Goebbels, il 31 luglio 1933. Thea von Harbou resta in patria e collabora con il regime, continuando a scrivere e dirigere film.\nUn anno a Parigi.\nLang si stabilisce in un primo tempo in Francia. A Parigi incontra il produttore Erich Pommer, che aveva lasciato la Germania qualche settimana prima di lui. Alcuni amici gli procurano la \"carte de travail\" e dirige per la French Fox Film \"La leggenda di Liliom\", una tragicommedia. Il film non ha successo e Lang non riceve altre proposte di lavoro dai francesi. \u00c8 la Metro-Goldwyn-Mayer a proporgli un contratto e il regista lascia a malincuore Parigi per Hollywood.\nStati Uniti d'America.\nArriva negli Stati Uniti, a Hollywood, nel 1934, diventando poi cittadino statunitense nel 1939. Firma per la MGM il primo contratto negli USA il 1\u00ba giugno 1934 e la carriera hollywoodiana gli fa conoscere una nuova serie di successi. Mantiene una certa indipendenza nei confronti delle case di produzione, che cambia abbastanza spesso, firmando contratti brevi e riservandosi un margine di autonomia per portare a compimento i suoi progetti.\nUna trilogia sociale.\nRealizza dapprima una trilogia realista e sociale: \"Fury\", \"Furia\", del 1936, un pamphlet sul linciaggio e l'irrazionalit\u00e0 della folla, \"You Only Live Once\", \"Sono innocente\", del 1937, la tragedia dell'impossibilit\u00e0 di reintegrarsi nella societ\u00e0 per chi esce dal carcere, \"You and Me\" del 1938, una commedia sulla inutilit\u00e0 del furto, per la quale Kurt Weill scrisse la musica.\nWestern.\nIl produttore Darryl F. Zanuck gli propone di girare due western sul tema della vendetta: \"The Return of Frank James\", \"Il vendicatore di Jess il bandito\", del 1940 e \"Western Union\", \"Fred il ribelle\", del 1941.\nTetralogia antinazista.\nNegli anni della seconda guerra mondiale si impegna in opere legate al contesto bellico e politico, come \"Man Hunt\", \"Duello mortale\", del 1941; \"Hangmen Also Die!\", \"Anche i boia muoiono\", del 1943, scritto con Bertolt Brecht; \"Ministry of Fear\", \"Il prigioniero del terrore\", del 1944 e \"Cloak and Dagger\", \"Maschere e pugnali\", del 1945.\nFilm noir e altro.\nNegli anni quaranta dirige una serie di film noir, spesso venati di elementi psicoanalitici: \"The Woman In The Window\", \"La donna del ritratto\", del 1944, \"Scarlet Street\", \"La strada scarlatta\", del 1945, remake de \"La cagna\" di Jean Renoir, \"Secret beyond the Door\", \"Dietro la porta chiusa\", del 1948 e \"House by the River\", \"Bassa marea\", del 1950.\nNegli anni cinquanta, a eccezione di un film di guerra, \"American Guerrilla in Philippines\", \"I guerriglieri delle Filippine\", del 1950, di un western romantico con Marlene Dietrich, \"Rancho Notorious\" del 1952 e di un film d'avventura \"Moonfleet\", \"Il covo dei contrabbandieri\", del 1954, continua a girare melodrammi, film di suspense e film noir: \"Clash By Night\", \"La confessione della signora Doyle\", del 1952, \"Human Desire\", \"La bestia umana\", del 1954, tratto da \"La B\u00eate humaine\" di \u00c9mile Zola, remake di un altro film di Jean Renoir.\n\"The Blue Gardenia\", \"Gardenia blu\" e \"The Big Heat\", \"Il grande caldo\", del 1953, \"While The City Sleeps\", \"Quando la citt\u00e0 dorme\" e \"Beyond a Reasonable Doubt\", \"L'alibi era perfetto\", del 1956, si possono raggruppare per il tema comune: il ruolo svolto dai mass media nella societ\u00e0 moderna. Il critico Renato Venturelli definisce gli ultimi tre \"newpaper's trilogy\".\nRitorno in Europa.\nLang decide di tornare in Germania verso la fine degli anni cinquanta.\nGira due film di genere avventuroso-esotico ambientati in India, \"La tigre di Eschnapur\" (1958) e \"Il sepolcro indiano\" (1960), con i quali riprende e realizza un lontano progetto ideato e scritto con Thea Von Harbou nel 1921 e sottrattogli da Joe May. I film sono accolti in modo contrastante dalla critica ma sono apprezzati dal pubblico e ottengono un buon risultato commerciale.\nL'ultimo film, \"Die tausend Augen des Dr. Mabuse\", \"Il diabolico dottor Mabuse\" (1960), appare una specie di testamento spirituale. Con esso Lang offre al pubblico una attualizzazione del personaggio creato dalla sua fantasia negli anni venti: nella societ\u00e0 moderna il potere occulto sono \"i mille occhi\" (\"Die tausend Augen\") che spiano attraverso la videosorveglianza e la televisione.\nLang, ricollegandosi agli inizi della sua carriera, sembra volere chiudere il cerchio della sua opera.\nRiconoscimenti.\nI sedici anni che separano il suo ultimo film dalla morte, avvenuta il 2 agosto 1976 nella sua casa di Beverly Hills, sono densi di impegni e riconoscimenti. Nel 1962 viene allestita una rassegna dei suoi film al National Film Theatre di Londra.\nNel 1963 partecipa come attore nelle vesti di s\u00e9 stesso (Fritz Lang nella parte di Fritz Lang), a \"Il disprezzo\" di Jean-Luc Godard. Il film viene premiato al Festival di Berlino. Esce \"Begegnung mit Fritz Lang\", un film-intervista realizzato da Peter Fleischmann.\nNel 1964 fa parte della giuria al Festival di Cannes.\nPresiede la giuria del festival del cinema documentario di Mannheim.\nNel 1966 \u00e8 parte della giuria al festival di Rio de Janeiro.\nNel 1967 New York gli dedica una retrospettiva al Museum of Modern Art. Nel 1971 a Berlino e a Vienna si organizza una grande retrospettiva delle sue opere e gli viene conferita la Medaglia d'Onore.\nCon queste parole Fernaldo Di Giammatteo conclude la presentazione di Lang:\nCoerenza e continuit\u00e0.\nPeter Bogdanovich: fato, assassinio, vendetta.\nGoffredo Fofi: un teatro morale.\nIl pensiero di Lang sul cinema.\nIl cinema: una lingua universale.\nLang scriveva nel 1924:\nIl volto umano.\nLang, nel 1926, intervenendo sul tema \"Le prospettive del cinema in Germania\" affermava:\nGli oggetti e la luce nel cinema muto.\nNel 1929, in un intervento sul tema \"L'arte mimica nel film\" a proposito di quella che lui chiama \"fisionomia degli oggetti\", sosteneva:\nLe doti di un regista.\nScriveva nel 1927 sul tema \"La moderna regia cinematografica\":\nEspressionismo e modernismo.\nEspressionismo:\nModernismo:\nFilmografia.\nAttore.\nFritz Lang compare come attore nel film \"Il disprezzo\" di Jean-Luc Godard, in cui interpreta la parte di se stesso; \u00e8 inoltre presente, insieme a Godard, nel documentario \"Le dinosaure et le b\u00e9b\u00e9\" (1967), di Andr\u00e9 S. Labarthe e nel documentario \"Fritz Lang Interviewed by William Friedkin\" (1974) diretto appunto da William Friedkin.\nPersonaggio di un film d'animazione.\nLang compare come personaggio nel film d'animazione \"Il conquistatore di Shamballa\" della serie \"Fullmetal Alchemist\"."}
{"id": "73091", "revid": "599", "url": "https://it.wikipedia.org/wiki?curid=73091", "title": "Kristiania", "text": ""}
{"id": "73094", "revid": "1601148", "url": "https://it.wikipedia.org/wiki?curid=73094", "title": "Cinema espressionista", "text": "Il cinema espressionista \u00e8 una delle avanguardie del cinema tedesco degli anni dieci e venti del XX secolo.\nContesto artistico.\nEspressionismo \u00e8 un termine che pu\u00f2 essere usato con vari significati. Nel senso pi\u00f9 generico indica una tendenza dell'arte che porta a forzare parole o immagini verso un'espressivit\u00e0 molto intensa, maggiore di quella naturale: in questo senso ogni forma artistica, in quanto interpretazione della realt\u00e0, pu\u00f2 essere \"espressionista\".\nCon Espressionismo si intende anche un movimento artistico ben preciso, quello fiorito in Germania all'inizio del Novecento, che trov\u00f2 un grande riscontro inizialmente nella pittura, poi anche nella letteratura, nel teatro, nella musica e nel cinema. Il movimento assunse una sua fisionomia precisa tra il 1910 ed il 1924. Le sue caratteristiche essenziali erano una forte distorsione del segno (sia esso la frase poetica, la linea pittorica, il gesto teatrale o l'inquadratura cinematografica), un \"grido anarchico\" (\"Urschrei\") che rompeva gli schemi dell'arte tradizionale.\nMentre le altre forme d'arte furono tra loro coeve, per motivi sia tecnici sia storici, l'Espressionismo cinematografico si afferm\u00f2 con circa un decennio di scarto rispetto alle altre manifestazioni artistiche, soprattutto per lo sviluppo della casa di produzione cinematografica tedesca U.F.A., che produsse quasi l'intera totalit\u00e0 dei film espressionisti.\nCinema espressionista.\nNel cinema i confini dell'espressionismo sono molto controversi: alcuni indicano come espressionista tutta la cinematografia tedesca non tradizionale fino al 1933 (escluso il cinema astratto).\nAltri, come la storica Lotte Eisner, hanno scavato pi\u00f9 in profondit\u00e0 schematizzando con pi\u00f9 accuratezza le numerose tendenze cinematografiche di quel periodo, arrivando a individuare almeno tre tipologie principali: l'espressionismo vero e proprio, il \"Kammerspiel\" e la \"Nuova oggettivit\u00e0\". Secondo questa impostazione arriva a esistere un solo film espressionista puro, vero e proprio manifesto paradigmatico, \"Il gabinetto del dottor Caligari\" di Robert Wiene (1920). Tratti espressionisti si ritroverebbero poi, pi\u00f9 o meno evidenti, in una serie di altri film.\nSecondo altri invece l'espressionismo \u00e8 uno stile pi\u00f9 diffuso, che caratterizza film molto diversi tra loro, come anche le opere di Murnau, Lang, Pabst, Paul Leni ecc.\nCaratteristiche.\nPer operare distorsioni \"espressioniste\" nel cinema, che sostituivano alla descrizione oggettiva della realt\u00e0 una percezione soggettiva, si dovettero recuperare tutti quei trucchi speciali del vecchio cinema delle attrazioni, in modo da ricreare mondi irreali, distorti, allucinatori. Anche il contenuto si adattava a temi misteriosi e soprannaturali, prese dal regno delle ombre e dall'universo delle creature del male, potenziate dalle possibilit\u00e0 del cinema. L'uso di modalit\u00e0 stilistiche esasperate e deformate suscitava nel pubblico sensazioni ed emozioni forti.\nGrande importanza nella creazione di questi mondi irreali ebbe la scoperta del cosiddetto \"effetto Sch\u00fcfftan\", dal nome del grande fotografo Eugen Sch\u00fcfftan, che permetteva la creazione di mondi virtuali a costi molto bassi rispetto alle scenografie. Esso consisteva nell'uso di cartoni disegnati che venivano proiettati e ingigantiti con un gioco di specchi, fino a divenire sfondo di una parte dell'inquadratura, mentre in un'altra si muovevano gli attori in carne ed ossa, magari inquadrati da lontano. Nacquero cos\u00ec intere citt\u00e0 fantasma e architetture vertiginose, vere e proprie antenate del \"blue screen\" contemporaneo. L'esempio pi\u00f9 evidente dell'utilizzo di tale metodo nel cinema espressionista tedesco \u00e8 costituito dall'imponente e moderna citt\u00e0 che d\u00e0 il nome al film \"Metropolis\" (1927), resa gigante proprio dall'impiego del metodo Sch\u00fcfftan.\nUn'altra caratteristica che fece la forza del cinema tedesco di quegli anni \u00e8 l'uso del primo piano con effetti demoniaci e persecutori o, viceversa, vittimistici e perseguitati. Il grande valore espressivo dei volti tenebrosi, truccati pesantemente o dalle espressioni sovraccariche, venne sfruttato in maniera coerente per la prima volta proprio nella Germania di questo periodo.\nProminente fu l'uso di fondali dipinti (di derivazione teatrale), che port\u00f2 ad una subordinazione dei personaggi, che alle scenografie dovevano adattarsi. Angoli acuti, ombre marcate e recitazione spigolosa sono comunque i capisaldi dell'espressionismo.\nCaligari.\n\"Il gabinetto del dottor Caligari\" fu il film simbolo dell'espressionismo, quello in cui si ritrovano tutte le caratteristiche fondamentali del movimento. Quando venne girato, nel 1920, l'espressionismo nell'arte era gi\u00e0 un movimento noto e conosciuto, per cui il film ne segn\u00f2 il punto pi\u00f9 alto, aprendo una nuova strada anche nella cinematografia.\nLa trama \u00e8 composta come un gioco a scatole cinesi: un giovane, Franz, racconta a un anziano amico una sinistra vicenda avvenuta nel suo paese natale e che ha come protagonisti l'ambulante dott. Caligari e il suo sonnambulo Cesare. Caligari mostra il sonnambulo alla fiera del paese come fenomeno da baraccone, ma durante la loro permanenza, iniziano ad avvenire alcuni misteriosi delitti, che culminano col rapimento dell'innamorata di Franz, Jane. Mettendosi sulle tracce del rapitore allora essi arrivano a incolpare il sonnambulo e trovano Caligari che ha trovato rifugio in un manicomio, del quale \u00e8 direttore. Avvertiti i medici riesce a incolpare Caligari della sua pazzia, leggendo il suo diario dove dichiara di voler emulare un omonimo dottore del XVIII secolo, che comandava un sonnambulo contro la sua volont\u00e0, facendogli commettere efferati delitti. Caligari, che ammette la sua follia, viene allora rinchiuso in una cella, ma poco dopo si scopre che anche Franz vive nel manicomio: in realt\u00e0 il matto \u00e8 lui, che \u00e8 ossessionato dalla figura del direttore della clinica e che ha costruito la storia usando i pazienti della clinica come personaggi. Il direttore nell'ultima didascalia esclama: \"Ora so come curarlo\".\nLe scenografie dipinte sono opera di due pittori e scenografi espressionisti: Walter Reimann e Walter R\u00f6hrig, ambedue ispirati dai modelli pittorici di Kirchner.\nLa storia di accuse reciproche tra i personaggi \u00e8 gi\u00e0 di per s\u00e9 delirante, ma quello che scuote lo spettatore \u00e8 la caratterizzazione delle inquadrature, girate in scenografie allucinate dalla geometria impossibile, con spigoli appuntiti, ombre minacciose, strade serpentine che diventano vicoli ciechi. I personaggi recitano col volto pesantemente truccato, in particolare il sonnambulo, che ha gli occhi cerchiati di nero. Il mondo distorto, opprimente e antinaturalistico, sottintende la creazione della mente malata di Franz, ma riecheggia palesemente le opere di Kirchner o anche le scenografie futuriste di Enrico Prampolini in \"Tha\u00efs\", che probabilmente fu il diretto antenato degli scenografi espressionisti.\nIl film \u00e8 girato tramite lunghe inquadrature fisse, con poco montaggio, che crea una sorta di bidimensionalit\u00e0, oltre all'effetto asfissiante che l'inquadratura sia chiusa su s\u00e9 stessa, come se fosse un mondo a parte, al di fuori della quale non esiste nulla.\nAltri film.\nCaligari segn\u00f2 il film con la massima distorsione dell'immagine e la presenza di tutti gli elementi espressionisti. Vi furono poi una serie di film dove queste stesse caratteristiche sono presenti in misura minore oppure non in maniera contemporanea: alcuni con le deformazioni soggettive delle scenografie; altri con l'uso esasperato di luci e ombre (spesso proiettate con tagli orizzontali), magari usate metafisicamente, come simbolo dello scontro tra bene e male; altri ancora con gli attori che recitano in maniera caricata, che trasforma tutto in una smorfia di dolore; altri infine che creano uno spazio bidimensionale, piatto, con lo sfondo disegnato.\nTra i migliori esempi vi furono: \nAltri film, pi\u00f9 vicini forse al Kammerspiel, sicuramente pi\u00f9 intimisti, hanno comunque elementi riconducibili all'Espressionismo, come \"La rotaia\" e \"La notte di San Silvestro\" di Lupu Pick. \nCircoscritte ad un limitatissimo numero di ambientazioni, attori e didascalie, le due opere di Pick sono caratterizzate soprattutto dalla psicologia fragile e sofferente dei personaggi che, tra poche mura che sembrano costituire l'intero universo, vivono i loro drammi.\nFigure intermedie.\nAl di l\u00e0 delle scelte comuni, ogni regista seppe dare, secondo la propria personalit\u00e0, apporti ed interpretazioni diverse della scelta espressionista. Tra le figure a margine del movimento, magari ispirate all'estetica espressionista in maniera pi\u00f9 o meno forte solo in alcune opere, ci furono i grandi maestri come Fritz Lang e Friedrich Wilhelm Murnau.\nLa fine del cinema espressionista \u00e8 segnata da \"Metropolis\" di Fritz Lang nel 1927. A partire dalla seconda met\u00e0 degli anni venti, infatti, la produzione tedesca di film muti, caratterizzata dalla mescolanza di stili e generi presente anche in tutti gli altri paesi d'Europa, sub\u00ec anch'essa il comune processo di \"americanizzazione\". I registi, a un certo punto della loro carriera, sentirono la necessit\u00e0 di emigrare all'estero, attirati dalla crescente fama di Hollywood. A dare un secondo forte impulso a questa migrazione fu l'avvento del regime nazista, instaurato nel 1933 da Adolf Hitler, che influenz\u00f2 tutta l'arte tedesca, non solo il cinema. Numerosi tra registi, attori ed altri personaggi impegnati in ambito cinematografico decisero di lasciare la madrepatria, insieme a molti altri protagonisti della scena culturale.\nIn tempi pi\u00f9 recenti, Hitchcock in Io ti salver\u00f2 (1945) riprese le tecniche espressioniste per rappresentare un incubo del protagonista."}
{"id": "73095", "revid": "1554757", "url": "https://it.wikipedia.org/wiki?curid=73095", "title": "Fenomeno aleatorio", "text": "Viene definito aleatorio (anche \"stocastico\") un fenomeno non deterministico.\nDefinizione.\nNell'analizzare un fenomeno aleatorio, vanno identificate le cause e condizioni esterne che concorrono all'evoluzione dello stesso. Dall'osservazione dei risultati, si possono presentare i seguenti casi:\nPur caratterizzandosi principalmente per la componente casuale che li accompagna, i fenomeni aleatori conservano una qualche prevedibilit\u00e0. Ad esempio nel lanciare un dado si nota che pur non potendo prevedere quale numero (da 1 a 6) uscir\u00e0, questo sar\u00e0 comunque compreso tra 1 (valore minimo) e 6 (valore massimo)."}
{"id": "73096", "revid": "1543377", "url": "https://it.wikipedia.org/wiki?curid=73096", "title": "Interazione uomo-computer", "text": "Linterazione uomo-computer (in inglese human-computer interaction, HCI) anche detta interazione uomo-macchina (traduzione di senso pi\u00f9 ampio, ma oramai ampiamente utilizzata in letteratura nel campo informatico) \u00e8 lo studio dell'interazione tra le persone (utenti) e computer per la progettazione e lo sviluppo di sistemi interattivi che siano usabili, affidabili e che supportino e facilitino le attivit\u00e0 umane.\nIl sempre maggior uso di applicazioni informatiche richiede una progettazione che sappia tenere conto dei vari possibili contesti d'uso, degli obiettivi degli utenti e delle nuove tecnologie di interazione. L'informatica perci\u00f2, diventa sempre pi\u00f9 una disciplina interattiva e orientata alla comunicazione con gli utenti.\nLo studio approfondito dell'interazione copre aspetti di informatica, psicologia, scienze cognitive, ergonomia, design, informatica, intelligenza artificiale, linguaggio naturale ed altre materie.\nStoria.\nI primi calcolatori avevano poco di interattivo con gli utenti. La nascita dell'interazione con i computer coincide con la nascita degli schermi grafici e con la possibilit\u00e0 di interagire con essi. La tesi di dottorato nel 1963 al Massachusetts Institute of Technology (\"MIT\") di Ivan Sutherland fornisce, probabilmente, la prima interfaccia utente grafica interattiva con SketchPad. Questo sistema consentiva la manipolazione di oggetti grafici tramite una penna ottica.\nMolte delle tecniche di interazione grafica vengono introdotte negli anni settanta nel laboratorio di ricerca della Xerox Parc. Nel 1981 appare sul mercato il primo sistema commerciale con il supporto della manipolazione diretta: Xerox Star; nel 1982 verr\u00e0 seguito da Apple Lisa e nel 1984 dal Macintosh. Gli schermi grafici portarono anche all'introduzione di dispositivi che facilitavano l'interazione con essi: il pi\u00f9 conosciuto \u00e8 il mouse, inventato negli anni sessanta.\nInsieme a schermi e mouse fu ben presto chiara la necessit\u00e0 di avere a disposizione tecniche che consentissero l'efficienza nel lavoro degli utenti e quindi furono introdotti i sistemi a finestre. I primi furono sviluppati dalla Xerox Parc e furono lo Smalltalk e l'Interlisp che vennero adottati sia dallo Xerox Star che dall'Apple Lisa. Sempre negli anni Settanta nasce al MIT lo X Window System. A consacrare il successo delle interfacce grafiche si ha, nel 1985, la prima versione di Microsoft Windows. Si affermano cos\u00ec le interfacce \"Window Icon Menu Pointer\" che diventano gli ambienti con cui ancora oggi si interagisce col computer.\nL'usabilit\u00e0.\nIl principale obiettivo di questa disciplina \u00e8 l'usabilit\u00e0. L'usabilit\u00e0, secondo la norma ISO 9241 \u00e8 la misura con cui un prodotto pu\u00f2 essere usato da specifici utenti, per raggiungere specifici obiettivi con efficacia, efficienza e soddisfazione in uno specifico contesto d'uso. I motivi per cui l'usabilit\u00e0 \u00e8 importante sono:\nUn concetto distinto \u00e8 il concetto di accessibilit\u00e0.\nUn sistema informatico \u00e8 accessibile se pu\u00f2 essere usato da tutti, compresi i disabili. Accedere all'informazione tuttavia non basta, il sistema deve poi essere anche utilizzabile: l'accessibilit\u00e0 \u00e8 perci\u00f2 un prerequisito all'usabilit\u00e0 (un sistema non si pu\u00f2 usare se non \u00e8 accessibile).\nL'interazione.\nPer capire cos'\u00e8 lo \"human-computer interaction\" e l'usabilit\u00e0 bisogna far riferimento al modello di Norman. Egli identifica le fasi principali nell'interazione utente-calcolatore:\nUn principio fondamentale \u00e8 capire gli utenti e i compiti che intendono svolgere. Le interfacce utente devono consentire tali compiti nel modo pi\u00f9 immediato e intuitivo possibile. Perci\u00f2 \u00e8 importante anche la fase dell'analisi dei compiti. Per capire questo \u00e8 importante coinvolgere nella progettazione l'utente finale: attraverso interviste, sondaggi, questionari, ecc.\nLa progettazione.\nLa progettazione di interfacce \u00e8 orientata alla comunicazione con gli utenti finali. Lo scopo \u00e8 di selezionare gli elementi attentamente, definire soluzioni chiare, economiche, convincenti, apprendibili velocemente. Una progettazione efficace \u00e8 in grado di ridurre gli elementi alla loro essenza, regolarizzarli in modo da favorire la loro interpretazione e combinarli in modo da sfruttarli al massimo. Un esempio di massima sfruttabilit\u00e0 \u00e8 la barra orizzontale in alto delle finestre: quanti compiti pu\u00f2 supportare in cos\u00ec poco spazio! Un altro aspetto importante nella progettazione di interfacce utenti \u00e8 come strutturare la presentazione. Il progettista deve cercare di raggruppare elementi, creare gerarchie, rappresentare relazioni, indicare ordinamenti tra elementi e alla fine, trovare un equilibrio complessivo.\nInterfacce a adattamento.\nDiventa spesso necessario che le interfacce utenti si sappiano adattare al contesto d'uso, che si pu\u00f2 considerare sotto tre punti di vista: quelli relativo all'utente, al dispositivo e all'ambiente. Per quanto riguarda l'utente, aspetti importanti sono gli obiettivi e i relativi compiti, le preferenze e il livello di conoscenza. Nel dispositivo \u00e8 importante considerare le modalit\u00e0 supportate, l'ampiezza e la risoluzione dello schermo, le capacit\u00e0 e velocit\u00e0 di connessione con altri dispositivi. Infine l'ambiente che ha vari aspetti che influenzano l'interazione come il livello di rumore e di luce corrente o gli oggetti che sono disponibili.\nVi sono due tipologie di adattamento:\nGli elementi per effettuare l'adattabilit\u00e0 di un'interfaccia utente sono:\nLe interfacce multi-dispositivo.\nUna delle principali problematiche che ha impatto sulle interfacce utenti \u00e8 la continua immissione sul mercato di nuove tipologie di dispositivi interattivi; interagire con essi diventa sempre pi\u00f9 un'esperienza multi-dispositivo. Quando un sistema supporta modalit\u00e0 multiple (esempio: l'interazione vocale e grafica), le tecniche implementative devono tener conto dei diversi modi di combinare le modalit\u00e0: complementare (entrambe le modalit\u00e0 sono usate in modo sinergico), assegnamento (una specifica modalit\u00e0 deve essere utilizzata per realizzare un certo scopo), ridondanza (pi\u00f9 modalit\u00e0 sono usate per ottenere lo stesso scopo).\nConclusioni e tendenze evolutive.\nLa continua introduzione di nuovi dispositivi interattivi informatici nelle nostre case, uffici, auto, luoghi di commercio e turismo, implica la necessit\u00e0 di progettare una usabilit\u00e0 pervasiva nei vari contesti di utilizzo. Questo apre la possibilit\u00e0 di creare in futuro servizi migratori, ovvero servizi interattivi che seguono l'utente nei suoi spostamenti e che si adattano ai nuovi dispositivi disponibili nei nuovi ambienti in cui l'utente si viene a trovare. La comunicazione uomo-computer mira perci\u00f2 a essere simile, se non uguale alla comunicazione tra esseri umani e conduce all'affermazione del paradigma dell'interazione naturale che garantisce l'usabilit\u00e0 in quanto estremamente immediato e spontaneo."}
{"id": "73098", "revid": "6923", "url": "https://it.wikipedia.org/wiki?curid=73098", "title": "Campionati mondiali di sci alpino", "text": "I campionati mondiali di sci alpino sono una competizione sportiva a cadenza biennale organizzata dalla Federazione Internazionale Sci (FIS), in cui si assegnano i titoli mondiali delle diverse specialit\u00e0 dello sci alpino.\nIl primo campionato mondiale di sci alpino si tenne nel 1931, e fino al 1939 vennero disputati ogni anno. Sospesi a causa della seconda guerra mondiale, i mondiali vennero ripresi nel 1948 con cadenza biennale. Fino al 1982 i mondiali si disputarono negli anni pari e, negli anni in cui si svolgevano i Giochi olimpici invernali, le gare olimpiche erano valide anche come gare del campionato del mondo. Quindi, da St. Moritz 1948 a Lake Placid 1980 i vincitori delle medaglie d'oro olimpiche dello sci alpino erano anche campioni mondiali. Dal 1985 i mondiali sono stati spostati agli anni dispari, per evitare appunto la concomitanza con i Giochi olimpici. Eccezionalmente, i mondiali di Sierra Nevada, originariamente in programma per il 1995, furono posticipati all'anno successivo per mancanza di neve.\nEdizioni.\n1 \nSciatori pi\u00f9 vittoriosi.\nLista di sciatori che hanno vinto almeno quattro medaglie d'oro (escludendo gli eventi a squadre).\nDonne.\n1 &lt;BR&gt; \n2 \nSciatori con pi\u00f9 medaglie.\nLista di sciatori con almeno cinque medaglie (escludendo gli eventi a squadre).\nUomini.\n1 \nDonne.\n1 \n2 \nMedagliere per nazioni.\nLe tabelle includono anche le medaglie vinte in nove edizioni delle Olimpiadi invernali (dalle Olimpiadi Invernali del 1948 alle Olimpiadi Invernali del 1980), in quanto valevoli come Campionati mondiali di sci alpino. Gli eventi a squadre sono stati considerati solo nel totale."}
{"id": "73107", "revid": "1581131", "url": "https://it.wikipedia.org/wiki?curid=73107", "title": "Oche del Campidoglio", "text": "L'avvenimento leggendario che vide come protagoniste le Oche del Campidoglio fa parte della storia di Roma; secondo la leggenda sarebbe avvenuto sul colle del Campidoglio nel 390 a.C.\nLa leggenda.\nI Galli di Brenno assediavano Roma e cercavano un modo per penetrare nel colle: Qui si erano rifugiati i romani che non erano fuggiti a Veio o a Caere all'arrivo degli assalitori. Il condottiero romano Marco Furio Camillo era in esilio ad Ardea a causa delle sue posizioni anti-plebee. Un messaggero, mandato dai romani di Veio prima a Roma e poi ad Ardea per richiamare il generale, era riuscito ad entrare sul Campidoglio nonostante l'assedio. Avendolo seguito, i Galli stavano per riuscire, nottetempo, a entrare nel Campidoglio. Un'altra fonte, invece, parla di un cunicolo sotterraneo scavato dagli assedianti. La leggenda narra che le oche, unici animali superstiti alla fame degli assediati perch\u00e9 sacre a Giunone, cominciarono a starnazzare rumorosamente avvertendo del pericolo l'ex Console Marco Manlio e i romani assediati. Marco Manlio venne per questo episodio denominato \"Capitolino\".\nL'assedio fu respinto e l'imminente arrivo di Camillo cominci\u00f2 a ribaltare le sorti della guerra a favore dei romani: i Galli cominciarono a subire le prime sconfitte mentre l'esercito del condottiero avanzava da Ardea. Gli assedianti cercarono quindi un compromesso: a fronte di un tributo pari a mille libbre d'oro, questi avrebbero tolto l'assedio. I romani, al momento di pagare, si accorsero che le bilance erano truccate e, alle loro rimostranze, Brenno, in gesto di sfida, aggiunse la sua spada alla bilancia pretendendo un maggiore peso d'oro e pronunci\u00f2 la frase \"\u00abVae victis!\u00bb\" (\u00abGuai ai vinti!\u00bb). Qui la tradizione narra un secondo episodio leggendario: mentre i romani chiedevano tempo per procurarsi l'oro che mancava, Camillo raggiunse Roma con il suo esercito. Una volta di fronte a Brenno, gli mostr\u00f2 la sua spada e gli url\u00f2 in faccia: \"\u00abNon auro, sed ferro, recuperanda est patria\u00bb\" (\"Non con l'oro, ma con il ferro, si riscatta la patria\").\nSecondo la tradizione, in seguito a questo episodio si procedette alla costruzione del Tempio di Giunone Moneta (\"Moneta\" vuol dire \"che avverte, che ammonisce\"), che sorgeva proprio in luogo del cortile dove dimoravano le oche."}
{"id": "73108", "revid": "709565", "url": "https://it.wikipedia.org/wiki?curid=73108", "title": "Che cosa \u00e8 successo all'Uomo del Domani?", "text": "Che cosa \u00e8 successo all'Uomo del Domani? (\"Whatever Happened to the Man of Tomorrow?\") \u00e8 una storia a fumetti scritta da Alan Moore, disegnata da Curt Swan, e inchiostrata da George P\u00e9rez e Kurt Schaffenberger. La storia \u00e8 stata originariamente pubblicata in due parti: inizia in Superman n. 423 e finisce in Action Comics n. 583. In Italia \u00e8 nota anche come \"L'ultima avventura di Superman\".\n\u00c8 l'ultima storia di Superman scritta da Alan Moore. L'autore inglese racconta un'immaginaria storia finale del Superman della Silver Age, dopo che l'epoca del multiverso era stata chiusa con \"Crisi sulle Terre infinite\", e prima della moderna introduzione del personaggio di Superman ad opera di John Byrne, su \"The Man of Steel\" e \"Superman\" (vol. 2).\nQuesta storia \u00e8 ritenuta una delle pi\u00f9 belle sul personaggio di Superman: il pubblico e la critica infatti spesso la inseriscono fra i pi\u00f9 indimenticabili fumetti mai pubblicati.\nTrama.\nDisegnata da Curt Swan e George P\u00e9rez, la storia si apre nel futuro, di fronte alla statua posta, nel parco di Metropolis, in memoria dell'eroe scomparso, caduto in battaglia nella sua ultima lotta.\nIn occasione del decennale della scomparsa, il \"Daily Planet\" manda un giovane giornalista, tal Tim Crane, ad intervistare Lois Lane, sposata con un certo Jordan Elliot con tanto di bambino appena nato, per avere maggiori informazioni su quei momenti finali, e perch\u00e9 una dei pochi testimoni oculari sopravvissuti, e per il suo passato legame con Superman. L'eroe aveva svolto esperimenti nello spazio per il governo e al suo ritorno aveva trovato la citt\u00e0 devastata dalla follia omicida di Bizarro che, deciso pi\u00f9 che mai a essere il perfetto clone imperfetto del Kryptoniano, aveva distrutto mondo bizarro (il suo pianeta natale), fatto una strage sulla terra e secondo la sua \"logica inversa\", dato che Superman \u00e8 vivo lui si suicida con le radiazioni della Kryptonite blu (che ha su di lui lo stesso effetto che quella verde ha sui Kryptoniani).\nDa quel momento in poi Moore, che aveva gi\u00e0 scritto altre avventure (come \"Per l'uomo che aveva tutto\", con Dave Gibbons), spinge sempre pi\u00f9 sull'acceleratore, facendo precipitare la situazione. Prima il Burlone e il Giocattolaio scoprono l'identit\u00e0 segreta di Superman, dopo aver torturato a morte Pete Ross, e la rivelano in diretta televisiva, quindi una moltitudine di robot dalle fattezze del supercriminale Metallo iniziano ad attaccare il \"Daily Planet\". Superman, a quel punto, dopo aver sventato la minaccia decide di proteggere innanzitutto i suoi amici, portandoli nella Fortezza della solitudine, al Polo Nord.\nNel frattempo in citt\u00e0 imperversava l'Uomo di kryptonite, con un nuovo cuore di kryptonite verde, che per\u00f2 non sa della partenza di Superman: a questo punto, sulla sua astronave, giunge Brainiac, che lo preleva per portarlo con s\u00e9 verso la Fortezza di Superman. Brainiac, alcune ore prima, si era impossessato del corpo di Lex Luthor, il pi\u00f9 grande nemico dell'eroe kryptoniano, e, ritenendosi ormai forte abbastanza, si dirige con l'uomo di Kryptonite verso la Fortezza.\nQui, in un'atmosfera di tensione palpabile, i rifugiati hanno la gradita visita di una delegazione della Legione dei Super-Eroi, capitanata da Brainiac 5, che portano al Clark un omaggio che si riveler\u00e0 fondamentale nella risoluzione della vicenda.\n\u00c8 questo che Jordan Elliot, il marito di Lois, dice al giovane giornalista venuto ad intervistare la moglie poco prima che quest'ultima inizi a raccontare la fase finale: Luthor-Brainiac e il suo sgherro giungono sul posto, dove a loro si unisce la Legione dei Supercriminali. Brainiac d\u00e0 inizio alle danze: alza un campo di forza per impedire che altri eroi dall'esterno possano intervenire, mentre i suoi alleati iniziano l'offensiva contro la Fortezza. Quello che forse non hanno previsto \u00e8 l'intervento di Jimmy e Lana, che decidono di ripagare l'Uomo d'Acciaio per tutte le volte che lui li ha salvati, salvandolo ora da quella che sembra una morte certa. Mentre Jimmy diventa il Ragazzo Elastico bevendo una particolare pozione, Lana si immerge in una pozza che sembra immani radiazioni e i due, in sgargianti costumi, affrontano il gruppo di nemici di Superman. Questa sortita, per\u00f2, porta solo alla loro morte e al ritardo dell'attacco finale.\nMentre l'Uomo di kryptonite viene distrutto da Krypto, il cane di Superman, che paga con la vita questa nobile azione, Kal-El si sbarazza facilmente del resto della combriccola (la Legione fugge perch\u00e9 Superman, infuriato per la morte di Lana e Jimmy, \u00e8 per la prima volta intenzionato ad uccidere dei nemici. Lex Luthor poco prima aveva supplicato Lana di ucciderlo, e senza il suo corpo a supportarlo, Brainiac si disattiva), per poi comprendere che, in realt\u00e0, il vero avversario, quello che pu\u00f2 veramente essere considerato il suo pi\u00f9 pericoloso avversario, \u00e8 lo strano folletto della quinta dimensione che porta il nome di Mister Mxyzptlk.\nQuando Grant Morrison far\u00e0 scontrare la sua Justice League con la Quinta Dimensione, il folletto-nemico della storia avr\u00e0, sia graficamente, ma soprattutto narrativamente, molto a dipendere dal Mxyzptlk di Moore, Swan e P\u00e9rez. Egli, infatti, non \u00e8 pi\u00f9 il buffo nanetto che spesso ha tormentato l'Uomo d'Acciaio con scherzi strani e pi\u00f9 fastidiosi che pericolosi: \u00e8 anzi pi\u00f9 alto e pi\u00f9 imponente, dai lineamenti molto pi\u00f9 reali e inquietanti e molto diversi da quelli caricaturali tipici del personaggio, e prima di sferrare il suo attacco finale, rivela il suo reale aspetto: un gigantesco demone viola circondato da una forte aura energetica.\nMxyzptlk, comunque, in questa storia si rivela un essere onnipotente ed eterno, che, mosso a noia, decide di iniziare un nuovo periodo della sua vita uccidendo proprio il pi\u00f9 grande tra tutti gli eroi, ovvero Superman, per poi dedicarsi nei prossimi millenni al male, almeno finch\u00e9 non si sar\u00e0 nuovamente annoiato. Ma Superman trova la soluzione: anni prima, infatti, aveva praticamente condannato a morte un trio di spietati kryptoniani, rinchiudendoli nella cosiddetta zona fantasma, e la statua consegnatagli da Brainiac 5 lo rappresenta proprio nell'atto di impugnare il proiettore che invia in tale zona le persone investite dal suo raggio. L'eroe capisce che si tratta di un indizio lasciatogli dai suoi amici del futuro per aiutarlo, quindi decide di utilizzare questo proiettore per imprigionare per sempre Mxyzptlk. Il mago della Quinta Dimensione, compreso il pericolo, cerca di rientrare nel suo mondo, ma viene letteralmente spaccato a met\u00e0 a causa del fatto che una parte del suo corpo viene investita dal raggio del proiettore durante il teletrasporto.\nSuperman, che non ritiene giusto arrogarsi il diritto di uccidere, a quel punto si autogiudica e si infligge una terribile condanna, entrando nella stanza contenente la kryptonite dorata che lo priva dei suoi poteri, uscito poi da un passaggio segreto si ritiene che sia morto a causa delle terribili condizioni ambientali; alla fine gli unici sopravvissuti furono Perry White, la moglie Alice e proprio Lois Lane.\nDieci anni dopo Lois finisce la sua intervista e saluta il giovane giornalista e mentre si dirige con il marito verso la stanza da letto alcuni indizi ci fanno rendere conto di cosa sia successo a Superman: il nome del marito (che ha un aspetto vagamente familiare malgrado un po' di sovrappeso e una spruzzata di grigio nei baffi e nei capelli) \u00e8 JORdan ELliot; il bambino si chiama Johnny (diminutivo di Jonathan) e stringendo fra le mani un pezzo di carbone caduto dal caminetto ne ricava un piccolo diamante."}
{"id": "73111", "revid": "1437331", "url": "https://it.wikipedia.org/wiki?curid=73111", "title": "Anastasija Nikolaevna Romanova", "text": "Fu uccisa insieme al padre, alla madre, alle sue tre sorelle Ol'ga, Tat'jana, Marija e al fratello Aleksej il 17 luglio 1918 per ordine dei bolscevichi, i quali ne occultarono anche i corpi. Nonostante voci circa una sua presunta sopravvivenza, alimentate anche dalla circostanza che fosse ignota la localizzazione dei resti della famiglia imperiale, dopo la dissoluzione dell'Unione Sovietica nel 1991 i primi scavi permisero di ritrovare alcuni corpi, eccetto quelli di Alessio e di una delle ragazze \u2013 la stessa Anastasia o sua sorella maggiore Maria; successivamente, nel gennaio 2008, alcuni scienziati russi annunciarono che i resti di un ragazzo e di una giovane donna, trovati l'anno prima presso Ekaterinburg, erano molto probabilmente quelli dello zarevic e di una delle sue sorelle: ci\u00f2 fu confermato dalle analisi il 30 aprile successivo.\nNel 2000, per il contegno e la sopportazione, unitamente al perdono concesso negli ultimi scritti a persecutori e carcerieri, Anastasija e la sua famiglia sono stati canonizzati dalla Chiesa ortodossa.\nBiografia.\nInfanzia ed educazione.\nQuando Anastasia nacque, tutta la famiglia, genitori inclusi, furono alquanto contrariati di avere una quarta figlia femmina; tuttavia, per celebrarne la nascita, suo padre l'imperatore concesse l'amnistia a tutti gli studenti che erano stati imprigionati per aver partecipato ai moti di protesta di San Pietroburgo e Mosca l'inverno precedente. Da questo episodio deriva il suo nome: Anastasia significa infatti \"colei che rompe le catene\", ma anche \"risurrezione\" (fatto che poi venne pi\u00f9 volte ripreso nella questione della sua presunta sopravvivenza all'esecuzione della sua famiglia). I suoi soprannomi erano: Malenkaya, che significa \"quella piccola\" o \"shvibzik\" che in russo vuol dire monella.\nIl titolo di Anastasia si pu\u00f2 tradurre in modo pi\u00f9 letterale come \"Gran Principessa\" o \"Principessa Imperiale\", il pi\u00f9 alto grado fra le principesse europee, ma pi\u00f9 comunemente \u00e8 usato il titolo di \"Gran Duchessa\".\nDi carattere allegro e impertinente, era la pi\u00f9 vivace dell'intimo nucleo familiare di Nicola II. Molto legata al padre, cui rassomigliava anche nei lineamenti del volto, era paffuta e di bassa statura, con gli occhi azzurri e i capelli color biondo ramato. Una governante, Margaretta Eagar, la descrisse come la bambina pi\u00f9 carismatica che avesse mai visto.\nCome le sue sorelle fu allevata nel modo pi\u00f9 sobrio e umile possibile: ad esempio, dormivano in camere in comune con brandine prive di cuscini, facevano un bagno freddo la mattina e uno caldo la sera, dove aggiungevano qualche goccia di profumo Coty (il preferito di Anastasia era quello alle violette). Se da piccole erano lavate con dei secchi dalla servit\u00f9, da grandi dovevano fare da sole e ci si aspettava che tenessero in ordine le proprie stanze. Quando non erano occupate, ricamavano oggetti da vendere in beneficenza. La domenica potevano avere un \"abbigliamento speciale\" perch\u00e9 era la giornata in cui potevano giocare a palla con la loro zia, la duchessa Olga (sorella di Nicola II). Anastasia era particolarmente cara alla zia, che dopo la sua morte dichiar\u00f2 che le sembrava sentire ancora la sua risata nella stanza.\nAnastasia era cresciuta come una bambina vivace ed energica, acuta e brillante, come hanno confermato i suoi tutori Pierre Gilliard e Sydney Gibbes: non era mai stata particolarmente interessata alle lezioni, ma in compenso era un'attrice di talento, vivace e maliziosa. Sembrava l'unica (a quanto dicono le testimonianze) a far sorridere le riservate sorelle maggiori Ol'ga e Tat'jana. Era per\u00f2 anche dispettosa: giocava scherzi ai servitori, faceva a botte con i compagni di gioco (una cugina, la principessa Nina Georgievna, fu bersaglio del suo malumore perch\u00e9 pur essendo pi\u00f9 piccola di Anastasia la superava in altezza). Una volta tir\u00f2 persino una palla di neve con un sasso all'interno alla sorella Tatiana.\nEra per\u00f2 cagionevole di salute: era affetta da dolori alla schiena, per cui riceveva massaggi due volte la settimana (per evitare i quali cercava di nascondersi regolarmente) e da \"hallux valgus\" in entrambi i piedi (che a suo tempo avvalor\u00f2 la tesi che Anna Anderson fosse davvero Anastasia sopravvissuta, in quanto anche la donna presentava questa malformazione). Era inoltre portatrice del gene dell'emofilia, con conseguenti disturbi della coagulazione del sangue.\nInsieme a Maria formava la \"coppia piccola\" e come la \"coppia grande\", formata dalle due sorelle maggiori, condividevano stanza, vestiti e confidenze, anche se, una volta cresciute, la coesione fra tutte e quattro le sorelle si fece pi\u00f9 intensa.\nCome gli altri figli dell'imperatore, Anastasia era stata educata in casa. La formazione inizi\u00f2 all'et\u00e0 di otto anni e comprendeva le lingue francese, inglese e tedesca, storia, geografia, legge di Dio, scienza, arte, grammatica (che Anastasia non sopportava), aritmetica, la musica e la danza. L'insegnante di inglese Sydney Gibbs ricordava che una volta la ragazzina aveva cercato di corromperlo con un mazzo di fiori per aumentare il proprio punteggio e, dopo il suo rifiuto, aveva invece dato i fiori all'insegnante di lingua russa, Peter Vasilyevich Petrov.\nVenuta di Rasputin.\nGrigorij Rasputin, starec e chiropratico di un villaggio della Siberia, era stato presentato all'imperatrice il 1\u00ba novembre del 1905. A causa della sua fama di \"guaritore\", entr\u00f2 a corte per volere della stessa affinch\u00e9 curasse lo zarevic Alessio affetto da emofilia, al quale in pi\u00f9 di un caso l'intervento di Rasputin sembrava aver salvato la vita.\nLa granduchessa Ol'ga Aleksandrovna ricord\u00f2 come una volta, accompagnata dall'imperatore, and\u00f2 nella camera da letto dei bambini dove Rasputin stava vestendo i bambini nelle loro camicie da notte: avevano piena fiducia in lui. Tuttavia, il popolo non la pensava cos\u00ec e presto cominciarono a diffondersi le voci di una presunta relazione fra Rasputin, la zarina e le figlie: anche queste preoccupazioni arrivarono a corte. Una testimonianza racconta che un giorno l'istitutrice delle bambine preg\u00f2 l'imperatore di allontanare Rasputin dalla corte, poich\u00e9 guardava orripilata il \"[...] modo in cui egli osservava le figlie in camicia da notte e girava liberamente per le loro stanze\". Ella venne licenziata a causa dell'imperatrice che si offese, ma intanto l'imperatore ordin\u00f2 a Rasputin di non avvicinarsi mai pi\u00f9 alle camere delle figlie. Al fine di fermare lo scandalo, con grande dispiacere dell'imperatrice, Nicola fu costretto a inibire temporaneamente l'accesso di Rasputin al palazzo. Nonostante le voci, il rapporto con la famiglia imperiale di Rasputin continu\u00f2 fino al suo assassinio il 17 dicembre 1916. I bambini lo chiamavano \"il vecchio saggio\" o \"Anziano Gregorij\". Quando mor\u00ec, testimonianze raccontano di come il lutto avesse sconvolto la famiglia imperiale. il 21 dicembre 1916, insieme con tutta la famiglia reale, Anastasia partecip\u00f2 al servizio funebre. Oltre alla tomba del \"santo anziano\" i reali decisero di costruire una cappella, ma a causa degli eventi successivi il progetto non fu mai attuato. Anastasia gli scriveva anche delle lettere.\nPrima guerra mondiale.\nQuando la guerra venne dichiarata, secondo alcune testimonianze, Anastasia pianse lacrime amare. Durante la guerra una delle tante stanze del palazzo era stata adibita a ospedale dove venivano ricoverati i feriti. Le sorelle Olga e Tatiana erano infermiere con la madre, mentre Maria e Anastasia, troppo giovani per un lavoro cos\u00ec duro, diventarono patrone dell'ospedale. Diedero il proprio denaro per comprare medicine, leggevano ad alta voce per i feriti, lavoravano a maglia le loro cose, giocavano a carte e dama, scrivevano sotto dettatura le loro lettere per la famiglia, intrattenevano conversazioni telefoniche, cucivano vestiti, bende e fasciature.\nNel 1916 Anastasia scrisse: \"Oggi ero seduta accanto a un nostro soldato, gli ho insegnato a leggere e gli \u00e8 piaciuto molto \u2013 aggiunse Anastasia \u2013 [...] Ha cominciato ad imparare a leggere e a scrivere qui in ospedale. Due sono morti in un incidente e ieri eravamo sedute accanto a loro\".\nCon la sorella Maria facevano molto per distrarli dal dolore inferto dalle ferite: passavano tutto il giorno in ospedale tranne quando a malincuore dovevano andare a fare lezione.\nPrigionia.\nLa famiglia reale fu arrestata durante la rivoluzione russa del 1917 e fu imprigionata in varie residenze, prima nella loro casa a Carskoe Selo, successivamente nelle regge private di Tobol'sk e infine a Ekaterinburg, in Siberia. In questo periodo avevano tutte il morbillo; ad Aleksej venne molto leggero, mentre ad Ol'ga si infiamm\u00f2 la membrana dell'intestino (peritonite), a Tat'jana si ruppe un timpano per il forte mal di testa e Marija dovette respirare con una bombola di ossigeno. Per il gran numero di farmaci perdettero i capelli a grosse ciocche, cos\u00ec Alix decise di farle rasare. \"Cara, devi sapere quanto \u00e8 terribile tutto quello che sta accadendo\", scrisse Ol'ga a un'amica di Tobol'sk.\nLa famiglia fu separata nell'aprile 1918 quando i bolscevichi trasferirono i genitori e Marija a Ekaterinburg, mentre Aleksej, Ol'ga, Tat'jana e Anastasia rimasero indietro a causa di una forte emorragia sofferta dal ragazzo in seguito a una caduta dalle scale mentre giocava su una slitta. L'imperatrice scelse di essere accompagnata da Marija perch\u00e9 Ol'ga stava vivendo un brutto momento di depressione e Tat'jana doveva occuparsi di Aleksej. Nicola diede a Ol'ga una piccola rivoltella che lei cel\u00f2 in uno stivale a Carskoe Selo e a Tobol'sk. Il colonnello Eugenio Kobylynsky, il loro comprensivo carceriere, la supplic\u00f2 di cedere la sua rivoltella prima che lei, le sue sorelle e il fratello fossero trasferiti a Ekaterinburg: Ol'ga abbandon\u00f2 di malavoglia la sua pistola e se ne and\u00f2 disarmata.\nNel maggio del 1918 la nave \"Rus\" ricongiunse i restanti Ol'ga, Tat'jana, Anastasija e Aleksej ai genitori e alla sorella Marija, trasportandoli da Tobolsk a Ekaterinburg. Prima di partire, Ol'ga e le sorelle avevano cucito nei corpetti i loro gioielli per sottrarli ai bolscevichi. Quella notte, tuttavia, le guardie impedirono alle ragazze di chiudere le porte delle camere da letto a chiave e furono molestate indirettamente e verbalmente dai carcerieri. Il loro tutore inglese Sydney Gibbes ricord\u00f2 sempre le grida delle granduchesse e la sua incapacit\u00e0 di proteggerle.\nScomparsa e leggenda.\nVoci su una possibile sopravvivenza della granduchessa sono continuate per decenni, fino all'effettuazione dei test del DNA nel 1994 sui corpi rinvenuti ad Ekaterinburg. I risultati delle analisi hanno stabilito che si tratta effettivamente dei resti dei Romanov, sebbene due corpi \u2013 quello di Aleksej e di una delle giovani, che inizialmente si ritenne fosse quello di Anastasija, poi fu confermato si trattasse di Marija \u2013 fossero mancanti. Dalle deposizioni del commissario della \u010ceka Jakov Michajlovi\u010d Jurovskij, incaricato dell'esecuzione e dell'occultamento, si \u00e8 saputo che due corpi (effettivamente quello del granduca e di una non identificata donna del gruppo) furono cremati a met\u00e0 strada, nell'intento di offuscare possibili future indagini da parte dei bianchi (i reggimenti sostenitori del vecchio governo), che avanzavano rapidamente verso la citt\u00e0.\nNell'agosto del 2007, nella regione degli Urali furono ritrovati i corpi di due bambini, accanto ai quali vi erano pallottole e boccette di acido solforico (usato per occultare i cadaveri). Gli esami del DNA conclusi un anno dopo hanno confermato che i resti rinvenuti sono quelli di Marija e di Aleksej, chiudendo cos\u00ec per sempre la possibilit\u00e0 che qualche membro della famiglia imperiale fosse riuscito a scappare dal massacro di Ekaterinburg.\nL'incertezza sulla sorte di Anastasia fece s\u00ec che negli anni diverse donne si spacciassero come la granduchessa superstite. La pi\u00f9 famosa fu Anna Anderson, che mor\u00ec nel 1984 e il cui corpo fu cremato; ciononostante, analisi del DNA effettuate nel 1994 sulle sue ceneri smentirono definitivamente che ella fosse Anastasia. Altre furono Eugenia Smith, Magdalen Veres e Ivanova Vasileva.\nAnche quest'ultima (Ivanova Vasileva) ha destato il sospetto in molti storici di essere la vera Anastasia, tanto pi\u00f9 che non si \u00e8 mai riusciti a rintracciare la sua provenienza. Si sa solo che fu arrestata dai bolscevichi mentre tentava di fuggire in Cina e durante la sua prigionia a Ni\u017enij Novgorod, poi a Mosca, Leningrado e infine in un'isola del mar Bianco scrisse lettere in francese e in tedesco a Giorgio V del Regno Unito chiedendogli di aiutarla perch\u00e9 lei era sua \"cugina\" Anastasia. A un certo punto cambi\u00f2 la sua storia e disse di essere la figlia di un commerciante di Riga. Pi\u00f9 tardi rivendic\u00f2 un'altra volta di essere Anastasia. Mor\u00ec a Kazan' nel 1971, internata in un ospedale psichiatrico, senza che vi fosse traccia nelle cartelle mediche e nei resoconti del capo dell'ospedale di alcuna malattia mentale.\nNella cultura di massa.\nCinema.\nLa figura di Anastasia ha ricevuto attenzione nel cinema assieme agli altri membri della famiglia imperiale russa, e in particolare con riferimento alle voci circolate per decenni circa la sua presunta sopravvivenza. In questo senso Anastasia (e, ancor pi\u00f9, la falsa Anastasia, Anna Anderson Broun, Koreff) ha ricevuto il ruolo di protagonista in alcune importanti produzioni cinematografiche, culminate con l'interpretazione di Ingrid Bergman nel film \"Anastasia\" (1956) di Anatole Litvak che valse alla Bergman l'Oscar come migliore attrice nel 1957.\nLa presunta sopravvivenza di Anastasia \u00e8 al centro del film d'animazione \"Anastasia\" del 1997 e del balletto del 1967 \"Anastasia\" di Kenneth MacMillan."}
{"id": "73113", "revid": "1305772", "url": "https://it.wikipedia.org/wiki?curid=73113", "title": "UDC", "text": ""}
{"id": "73114", "revid": "1305772", "url": "https://it.wikipedia.org/wiki?curid=73114", "title": "Granduchessa Anastasia di Russia", "text": "Granduchessa Anastasia di Russia indica "}
{"id": "73115", "revid": "1300584", "url": "https://it.wikipedia.org/wiki?curid=73115", "title": "Affidabilit\u00e0", "text": "In teoria dei sistemi, probabilit\u00e0 e Ingegneria dell'affidabilit\u00e0, definendo come \"qualit\u00e0\" di un assieme o di un sistema pi\u00f9 o meno complesso la sua rispondenza ai criteri di specifica tecnica di funzionamento, si definisce affidabilit\u00e0 la capacit\u00e0 di rispettare le specifiche tecniche di funzionamento nel tempo.\nL'affidabilit\u00e0 di un insieme (un apparato elettronico, una macchina, ecc.), di un sistema comunque complesso o di un semplice componente (ad esempio una resistenza elettrica) \u00e8 la misura della probabilit\u00e0 che l'assieme (o il componente) considerato non si guasti (ovvero non presenti deviazioni dal comportamento descritto nella specifica) in un determinato lasso di tempo. Per semplicit\u00e0, in seguito (se non diversamente indicato) si parler\u00e0 di \"componente\" riferendosi sia ad un assieme o sistema complesso sia ad un componente elementare .\nL'importanza del concetto di affidabilit\u00e0 \u00e8 tale che, in ambito applicativo, esiste una disciplina ad essa dedicata: l'ingegneria dell'affidabilit\u00e0. In tale contesto, per superare le difficolt\u00e0 in termini di affidabilit\u00e0 di un sistema, \u00e8 stato introdotto il concetto di ridondanza nell'ambito del dimensionamento dei sistemi fisici realizzati.\nIn senso esteso, il termine \"affidabilit\u00e0\" pu\u00f2 riferirsi anche alla validit\u00e0 o meno delle teorie scientifiche e delle loro intrinseche previsioni.\nDefinizioni correlate.\nAvaria (o fallimento).\nUn\" 'avaria\" (o \"fallimento\", in inglese \"failure\"), \u00e8 un difetto (cio\u00e8 una non conformit\u00e0 strutturale o algoritmica alla specifica) di un componente di un sistema. Un'avaria pu\u00f2 causare uno o pi\u00f9 errori.\nErrore.\nUn \"errore\" (in inglese \"error\") \u00e8 una transizione dello stato globale del sistema, che non \u00e8 conforme alla specifica di funzionamento del sistema.\nPer \"stato globale di un sistema\" si intende in questo contesto l'insieme degli stati dei moduli di cui \u00e8 composto, mentre per \"funzione di transizione globale\" si intende l'insieme dei cambiamenti allo stato globale che sono definiti dalle specifiche di funzionamento del sistema.\nUn errore pu\u00f2 causare uno o pi\u00f9 fallimenti.\nGuasto.\nUn guasto (in inglese \"fault\") \u00e8 un evento per cui un sistema viola definitivamente le specifiche di funzionamento, interrompendo la disponibilit\u00e0 dei servizi che fornisce.\nDescrizione.\nAspetto statistico.\nDefinita formula_1 la probabilit\u00e0 che il guasto si verifichi fra l'istante formula_2 e l'istante formula_3, la probabilit\u00e0 di un guasto fra l'istante iniziale e l'istante formula_4 \u00e8 definita dalla relazione\nformula_5 ove formula_6 ed inoltre formula_7 ed formula_8\nL'affidabilit\u00e0 \u00e8 la probabilit\u00e0 che tale sistema non si guasti si dice funzione di sopravvivenza ed \u00e8 definita essere formula_9. Da un punto di vista matematico, interpretando il tempo di guasto come una variabile casuale continua, formula_10 \u00e8 la sua funzione di ripartizione e formula_11 il suo complemento a uno.\nSe si considera un componente elementare, ad esempio una resistenza elettrica in condizioni di lavoro ben determinate, l'affidabilit\u00e0 \u00e8 evidentemente dovuta unicamente a tale componente. \u00c8 diverso il caso in cui un assieme sia costituito da pi\u00f9 componenti: il valore di affidabilit\u00e0 dipender\u00e0 dalle affidabilit\u00e0 di ciascun singolo componente.\nPer la propriet\u00e0 dell'assenza di memoria, l'affidabilit\u00e0 di un componente elettronico \u00e8 calcolata con la legge esponenziale negativa, che approssima anche componenti meccanici che nel ciclo di vita (progettuale) del prodotto non hanno ancora iniziato la fase di degrado: la frequenza dei guasti \u00e8 ancora dovuta a variabili non correlate all'et\u00e0 del componente.\nOgni volta che la probabilit\u00e0 di guasto \u00e8 indipendente dall'et\u00e0 (e dal tempo di servizio) dei componenti del sistema, si ipotizza che il tempo del primo guasto e (il tempo di attesa) dei successivi seguano una distribuzione esponenziale negativa, e che \"il numero\" di guasti (tasso di guasto \u03bb) segua una distribuzione di Poisson. Le due ipotesi di distribuzione, ore dette, si implicano a vicenda\nIl tempo di attesa tra due guasti successivi pu\u00f2 essere stimato dal MTBF noto, mentre il tasso di guasto \u00e8 ricostruito da un'analisi delle serie storiche di componenti dello stesso tipo ovvero simili dal punto di vista della tecnologia sottostante e della funzionalit\u00e0 dell'utente finale: si calcola la frequenza cumulata dei guasti in funzione delle ore di servizio.\nLa distribuzione esponenziale negativa \u00e8 anche una buona approssimazione-limite per sistemi complessi composti da un alto numero di componenti collegati in parallelo: in questo caso, le probabilit\u00e0 (numeri compresi tra 0 e 1) di guasto dei singoli componenti sono indipendenti tra loro, e la probabilit\u00e0 congiunta di guasto del sistema \u00e8 pari al loro prodotto, che infatti decresce rapidamente a zero.\nAspetto sistemistico.\nIn pratica, ogni assieme (o sistema) \u00e8 costituito da pi\u00f9 sottoassiemi che, da un punto di vista dell'affidabilit\u00e0 possono essere connessi in parallelo o in serie.\nDiremo che tutti i sottoassiemi che, pur guastandosi, non pregiudicano la funzionalit\u00e0 dell'assieme superiore (che li contiene) sono da un punto di vista dell'affidabilit\u00e0 fra loro collegati in parallelo.\nViceversa, nel caso che sia sufficiente l'avaria di un singolo sottoassieme per determinare l'avaria dell'assieme superiore, diremo che tale sottoassieme \u00e8 connesso in serie.\nNell'esempio a lato, \u00e8 raffigurato un sistema ove l'avaria di uno solo dei blocchi C o D non porta all'avaria del sistema, mentre l'avaria del blocco A oppure B porta necessariamente all'avaria del sistema. In altri termini, per mandare in avaria il sistema si dovr\u00e0 avere l'avaria contemporanea dei blocchi C-D, oppure l'avaria del blocco A oppure del blocco B.\nA prescindere dai modelli teorici, in pratica si rileva sul campo l'intervallo medio fra i fallimenti (tempo medio fra i guasti o \"Mean Time Between Failure\" o \"MTBF\"), definito statisticamente come speranza matematica del tempo di funzionamento fra due fallimenti.\nIn sistemi complessi, dove occorre garantire il funzionamento anche in presenza di avarie di un sottosistema, si ricorre talvolta a ridondanze: questo corrisponde a porre pi\u00f9 elementi in parallelo che, quindi, avranno una affidabilit\u00e0 equivalente pi\u00f9 elevata del singolo elemento.\nAnche per la sua agevole trattabilit\u00e0 matematica, l'ipotesi di distribuzione esponenziale negativa \u00e8 stata abusata in passato per un insieme di applicazioni, cui non era propriamente idonea. L'ipotesi di distribuzione esponenziale negativa ha dato risultati soddisfacenti per radar, aerei, elettronica di bordo delle stazioni spaziali, satelliti \"in rete\", reti di telecomunicazioni e di computer, misurabili in una riduzione del tasso di guasto e in un maggiore tempo medio fra due guasti successivi. \nAl contrario, la distribuzione esponenziale non \u00e8 una buona approssimazione e non \u00e8 risultata adatta per l'affidabilit\u00e0 di componenti ridondati. Sono ordinariamente componenti di controllo, che per motivi di maggiore sicurezza dispongono di un secondo livello di controllo, che permette anche di valutare l'affidabilit\u00e0 del primo (controllo di un controllo, controllo secondo livello= valutazione del controllo): in questi sistemi esiste per certi componenti critici per il funzionamento/controllo/sicurezza del sistema, esiste un secondo componente identico al primo e a questo collegato in parallelo, tale che viene attivato dell'unit\u00e0 di controllo in caso di avaria o guasto del componente detto di primo livello (quando si guasta uno dei due, inizia a funzionare l'altro).\nSi dice che i componenti sono collegati in parallelo e disposti in modo sequenziale, e sono tra loro indipendenti. Se il componente segue una distribuzione esponenziale negativa, si possono calcolare la densit\u00e0 di probabilit\u00e0 congiunta e l'affidabilit\u00e0 complessiva del sistema. &lt;br&gt;\nA fronte di un'affidabilit\u00e0 media maggiore, questi sistemi ridondati presentano un costo per la sicurezza maggiore: un certo numero di componenti critici, presumibilmente dall'onere non trascurabile, viene acquistato/prodotto per essere di norma improduttivo, ed essere attivato solo in caso di avarie, guasti o anomalie di funzionamento dell'identico componente principale; nel contempo, il tempo di vita, in modo indipendente dalle ore di effettivo servizio, influiscono sull'obsolescenza tecnologica (es. corrosione, obsolescenza programmata, comparsa di tecnologie alternative, che rendono conveniente la sostituzione del componente e riducono il suo valore di realizzo in caso di vendita. La scelta progettuale di un collegamento in parallelo non sequenziale, permetterebbe al contrario di raddoppiare un ramo di componenti e di parallelizzare una serie di attivit\u00e0 del sistema.\nLa procedura di collaudo Military Standard (MIL HDBK-217) abbandonata dopo gli anni 2000, ipotizzava una distribuzione esponenziale negativa per la vita utile dei componenti elettronici ed elettro-meccanici. Gli standard qualitativi del settore militare, in particolare aerospaziale, sono talora presi a riferimento in altri settori civili dell'industria manifatturiera.\nConcetto di sollecitazione.\nA seconda del contesto operativo le sollecitazioni che, cumulandosi, arrivano a causare una avaria possono essere di tipo differente. In linea di massima si indica come \"sollecitazione\" (in termini di affidabilit\u00e0) la causa predominante di fallimento.\nPer esempio, in un organo meccanico la sollecitazione \u00e8 quello che viene indicato come \"stato di sollecitazione\" in ingegneria meccanica. Nel caso di componenti elettronici, usualmente la sollecitazione \u00e8 la \"temperatura di lavoro\" del componente, mentre per componenti di impianti chimici pu\u00f2 essere l'aggressivit\u00e0 (capacit\u00e0 di corrosione) del fluido che opera nel sistema.\nIn alcuni casi queste diverse sollecitazioni si compongono per ridurre il MTBF del componente. Per esempio: nelle tubazioni di un reattore nucleare veloce, refrigerato a sodio, il MTBF \u00e8 determinato\nOltre alla sollecitazione interviene la modalit\u00e0 di utilizzo del componente. Per componenti che operano in continuo (per esempio tubazioni, resistenze elettriche) la probabilit\u00e0 di rottura si misura in funzione del tempo di operazione (probabilit\u00e0 di rottura/anno).\nNel caso di organi meccanici soggetti a carichi ciclici (es. bielle di un motore a scoppio) la probabilit\u00e0 si esprime, generalmente, in funzione del numero di cicli subiti (probabilit\u00e0 di rottura/ciclo). Infine, per componenti che operano in modo discontinuo con richieste casuali (ed s.empiovalvole di intercettazione o rela\u00e8 la probabilit\u00e0 di rottura si misura in base al numero di interventi (probabilit\u00e0 di rottura/richiesta).\nNel caso di apparati elettronici, la sollecitazione \u00e8 sostanzialmente di tipo termico. Di qui l'esigenza di mantenere bassa la temperatura dei componenti elettronici al fine di migliorarne l'affidabilit\u00e0. A titolo indicativo, si considera un dimezzamento dell'MTBF ad ogni innalzamento di 10\u00a0K della temperatura (equazione di Arrhenius).\nMortalit\u00e0 infantile ad avarie.\nUn componente pu\u00f2 cessare di funzionare sostanzialmente per due motivi: era gi\u00e0 difettoso in origine oppure le sollecitazioni, cumulatesi durante la sua vita operativa, hanno raggiunto il limite massimo per tale componente.\nLa probabilit\u00e0 di guasto sar\u00e0 quindi dovuta alla combinazione di due curve:\nLa curva che ne risulta \u00e8 detta \"bathtub\" (curva a vasca da bagno), che mostra una diminuzione iniziale del numero di fallimenti nel tempo, un periodo di fallimenti costante nel tempo ed infine un aumento del numero di fallimenti nell'unit\u00e0 di tempo.\nFault tolerance.\nUna \"fault tolerance\" \u00e8 un parametro che viene normalmente preso in considerazione soprattutto per sistemi embedded che devono interagire con altri sistemi software e hardware. Un sistema \"fault tolerant\" \u00e8 in grado di proseguire la propria esecuzione senza gravi malfunzionamenti anche a fronte di malfunzionamenti delle controparti con cui dovrebbe interagire. Per esempio, la capacit\u00e0 di un sistema di non perdere i propri dati a fronte di un guasto al disco rigido pu\u00f2 essere un fattore decisivo in determinati tipi di applicazione."}
{"id": "73116", "revid": "123519731", "url": "https://it.wikipedia.org/wiki?curid=73116", "title": "Contrada Capitana dell'Onda", "text": "La contrada Capitana dell'Onda \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada Capitana dell'Onda \u00e8 delimitato dalle seguenti vie e palazzi:\nIl letterato e commediografo senese Girolamo Gigli (1660-1722) cos\u00ec riport\u00f2 nel suo \"Diario Sanese\", pubblicato postumo nel 1723:\nLe strade ai nostri giorni.\n\"Via di Malborghetto\" \u00e8 l'antico nome di via Giovanni Dupr\u00e8, cos\u00ec ribattezzata in omaggio all'omonimo scultore, nato proprio in quella strada. La casa nat\u00eca dell'artista si trova in prossimit\u00e0 dell'angolo con il vicolo di San Salvadore ed \u00e8 indicata da una targa commemorativa.\nIn riferimento all'antico nome della sua via principale, la Contrada Capitana dell'Onda viene tutt'oggi chiamata anche \"Contrada di Malborghetto\".\nL\"'Osteria della Lupa\" (altres\u00ec nota come \"Hosteria della Lupa\") era un'antica osteria senese, oggi non pi\u00f9 esistente, che sorgeva all'inizio dell'attuale via Dupr\u00e8, in prossimit\u00e0 di Piazza del Campo. Traeva il nome da una lupa dorata fusa nel 1429 e collocata innanzi al Palazzo della Signoria, al fine di renderne meglio riconoscibile l'ingresso ai forestieri.\nIl \"Palazzo dell'Eccelsa Signor\u00eca\" altro non \u00e8 che l'edificio oggi noto come Palazzo Pubblico, presso il quale ha sede il Comune di Siena. All'Onda appartiene ufficialmente la porzione del Palazzo Pubblico adiacente a via Dupr\u00e8, inclusa la sala del Mappamondo; tuttavia, per antica consuetudine, l'edificio comunale (cos\u00ec come il Duomo) \u00e8 escluso dalla giurisdizione di qualunque Contrada.\nL\"'arco di San Giuseppe\" sorge a fianco dell'omonima chiesa, nel punto in cui via di Sant'Agata confluisce in via Giovanni Dupr\u00e8. L'arco costituisce ci\u00f2 che resta dell'antica porta Sant'Agata, venutasi a creare a seguito dell'ampliamento delle mura di Siena avvenuto sul finire del XII secolo e cos\u00ec chiamata in riferimento alla vicina chiesa di Sant'Agata. Con l'ulteriore ampliamento della cinta muraria del 1290 e la creazione di Porta Tufi nel 1326, la porta divenne \"arco di Sant'Agata\" e mantenne questo nome anche con la demolizione del luogo di culto dedicato all'eponima Santa. Allorch\u00e9, nel 1522, presero avvio i lavori di edificazione della chiesa di San Giuseppe, l'arco prese il nome di detto Santo.\nL\"'arco di Sant'Agostino\" sorge nel punto in cui via di San Pietro sbocca su via di Sant'Agata, permettendo di raggiungere il Prato di Sant'Agostino. Anche tale arco fu porta cittadina fino al 1325, quando fu aperta via dei Tufi.\nLa \"Fonte Serena\" \u00e8 oggi meglio conosciuta come Fonte del Casato e sorge a fianco della scalinata tramite la quale si scende da via del Casato di Sotto al sottostante vicolo della Fonte, in prossimit\u00e0 dell'angolo con via della Fonte. Risalente al 1539, fu edificata in pietra a seguito di una petizione presentata dagli abitanti della zona al governo della Repubblica di Siena nel 1532.\nLa \"strada di Fontanella\" prende il nome dall'omonima fonte, ancor pi\u00f9 antica della precedente, essendo la sua esistenza testimoniata gi\u00e0 nel 1263. Altres\u00ec nota come Fonte degli Eremiti o Fonte di Sant'Agostino, sorge ai piedi del colle dominato dal Prato di Sant'Agostino e dalla chiesa di Sant'Agata.\nIl territorio della Contrada, interamente ricompreso nel Terzo di Citt\u00e0, \u00e8 oggi costituito dalle seguenti vie e piazze:\nVie:\nVicoli:\nPiazze:\nIl territorio ondaiolo confina con quello di altre quattro Contrade:\nIl territorio dell'Onda si affaccia direttamente anche su Piazza del Campo, che per\u00f2 il Bando non assegna ad alcuna Contrada.\nPer motivi storici, l'Onda ricomprende nel proprio territorio anche la cittadina di Talamone (nel Comune di Orbetello, in provincia di Grosseto), antico porto della Repubblica di Siena, il quale era presidiato dalle Compagnie militari (poi confluite nell'Onda) di San Salvadore e del Casato di Sotto. Gli abitanti di Talamone che siano anche protettori sono considerati appartenenti al popolo dell'Onda e titolari dei relativi diritti e doveri.\nOrigini, scelta dello stemma e del nome.\nLe origini della Contrada affondano nel XV secolo. L'Onda nacque dall'aggregazione dei popoli delle antiche compagnie militari del \"Casato di Sotto\" e di \"San Salvadore\", battenti rispettivamente bandiera rossa con banda diagonale gialla con tre stelle rosse a otto punte e bandiera a onde bianche e nere.\nTra gli incarichi delle due compagnie, vi era il presidio del litorale tirrenico della Repubblica di Siena, il cui porto principale era la cittadina di Talamone, a 25\u00a0km a sud di Grosseto, presso il promontorio dell'Argentario.\nVerosimilmente fu questo il motivo per cui i popoli delle due compagnie militari suddette, allorch\u00e9 presero a partecipare uniti alle Pubbliche Feste a partire dal XV secolo, scelsero come emblema un delfino natante tra le onde del mare. La testimonianza pi\u00f9 antica di ci\u00f2 risale al 1494, quando - come attestato dal Pecci - l'Onda present\u00f2, in occasione di un Gioco delle pugna, una \"macchina\" (ovvero un carro allegorico) raffigurante un delfino.\nQuanto sopra lascerebbe supporre che anche il nome \"Onda\" sia stato scelto in riferimento al mare. Secondo il Pecci, invece, il motivo risiederebbe nell'orientamento ondeggiante delle strade della Contrada, che avrebbe a suo tempo ispirato anche la compagnia di San Salvadore nella scelta del proprio stemma.\nIl titolo di \"Capitana\".\nAl pari di altre sette Contrade senesi, l'Onda si fregia di un titolo: quello di \"Capitana\".\nTale riconoscimento, acquisito per antico privilegio, \u00e8 legato sia al citato presidio del litorale tirrenico da parte delle Compagnie militari di San Salvadore e del Casato di Sotto, sia ad un'altra importante funzione che ad esse competeva al tempo della Repubblica di Siena: quella di montare la guardia al Palazzo Pubblico, presso la cui porzione adiacente all'attuale via Dupr\u00e8 risiedeva il \"Capitano di Giustizia\".\nQuest'ultimo fu un antico organo di magistratura senese, istituito durante la Repubblica ed avente fino al 1777 la giurisdizione penale di primo grado (per un certo periodo, anche in appello) sulla citt\u00e0 e sulle podesterie comprese nel relativo \"Territorio del Capitanato\".\nSoppresso nel 1481, fu ripristinato nella prima met\u00e0 del XVI secolo e, anche dopo la caduta della Repubblica e il passaggio di Siena sotto Firenze, venne mantenuto in funzione.\nNel 1777 fu trasformato nel \"Tribunale di Giustizia\" con un editto del granduca di Toscana Pietro Leopoldo, per poi essere definitivamente abolito nel 1808.\nArte.\nAd ogni Contrada \u00e8 riferita una delle corporazioni delle arti e mestieri presenti a Siena in epoca medievale e moderna.\nAll'Onda si ricollega l'antica \"Arte dei Legnaioli\" (soppressa nel 1778), che nel XVI secolo aveva edificato la chiesa di San Giuseppe (attuale oratorio) proprio in territorio ondaiolo, anche perch\u00e9 molti dei falegnami senesi all'epoca risiedevano e lavoravano nel rione di Malborghetto.\nFestivit\u00e0.\nLa festivit\u00e0 ufficiale dell'Onda \u00e8 la Visitazione di Maria Santissima, che la Contrada celebra la quarta domenica di giugno. In tale data la Contrada effettua il \"giro\", cio\u00e8 visita le altre Consorelle (tranne l'avversaria Torre) con la propria comparsa e i contradaioli al seguito.\nIl giorno precedente al giro, tra gli altri eventi, ha luogo anche il battesimo dei nuovi contradaioli.\nAltra festivit\u00e0 molto sentita nell'Onda \u00e8 quella di San Giuseppe, patrono dei falegnami e, dunque, dell'Arte dei Legnaioli, al quale \u00e8 consacrato l'oratorio della Contrada.\nOgni 19 marzo, giorno in cui ricorre la festivit\u00e0 cristiana del Santo, le vie dell'Onda (in particolare, via Giovanni Dupr\u00e8) ospitano una grande festa in suo onore.\nNell'occasione vengono realizzati i tradizionali \"carretti di San Giuseppe\", costituiti da una piccola tavola di compensato, dipinta con i colori di una Contrada e sormontata da tre fantini a cavallo di carta (con indosso i giubbetti di quella e di altre due Contrade), sorretti da molle. Il carretto \u00e8 completato da quattro pigne, a fungere da ruote, e da un'asticella per il traino.\nAraldica.\nLo stemma attuale dell'Onda \u00e8 costituito da un delfino, coronato alla reale, natante nel mare.\nGli attuali colori della Contrada sono il bianco e il celeste e, nel corso degli anni, hanno subito diverse modifiche, soprattutto tra la fine del Seicento e la prima met\u00e0 del Settecento.\nInizialmente, l'Onda inalberava una bandiera a liste bianco-nere ondulate.\nNel 1694, il delfino fece la prima comparsa nella bandiera, che divenne completamente bianca.\nIl bianco e il nero riapparvero ben presto, nel 1702, finch\u00e9, nel 1715, il nero fu sostituito con il celeste.\nGi\u00e0 nel 1717 si torn\u00f2 al bianco-nero, che fu definitivamente abbandonato, a vantaggio degli attuali colori, solo nel 1739.\nL'Onda nel Cinquecento e nella prima met\u00e0 del Seicento.\nDopo la citata Pugna del 1494, la prima manifestazione in cui sia documentata la presenza dell'Onda \u00e8 la Caccia dei tori. L'Onda prese parte alle Cacce del 1506, del 1507, del 1532, del 1536, del 1541, del 1546 e del 1567. Celebre rimase la partecipazione dell'Onda alla Caccia del 1546, nella quale present\u00f2 una sontuosa comparsa composta da un centinaio di figuranti vestiti da pastori e da ninfe che lanciavano fiori, accompagnati da una \"macchina\" raffigurante la dea Diana, le Ninfe e Cupido.\nImponente anche l'opera presentata il 15 agosto 1525 in occasione della festivit\u00e0 dell'Assunzione di Maria. Su proposta del proprio capitano Iacomo Buoninsegni, l'Onda realizz\u00f2 per l'evento una grande nave in legno, dipinta e munita di ruote.\nLa vita della Contrada si intensific\u00f2 notevolmente nel corso del XVI secolo. Le testimonianze di quel periodo provengono dai verbali contenuti nel \"Libro primo di deliberazioni e memorie della Contrada dell'Onda\", il cui documento pi\u00f9 antico risale al 1524.\nGi\u00e0 nella prima met\u00e0 del Cinquecento, l'Onda risulta celebrare la propria festa titolare in occasione della Visitazione della Beata Vergine Maria a Elisabetta. Nel 1565, l'Onda fu la prima Contrada senese a chiedere ed ottenere di portare in Duomo, in occasione della processione della domenica \"in albis\", l'immagine di Maria che aveva nel proprio Oratorio.\nCome detto, nel 1589 l'Onda ottenne il proprio oratorio nell'attuale \"Chiesino\", ricavato dalla chiusura del portico di accesso della duecentesca chiesa di San Salvadore. Le prime adunanze della Contrada avvenivano ai piani superiori dell'oratorio, in locali di modeste dimensioni. Solo a partire dal 1787, l'Onda avrebbe ricevuto la pi\u00f9 spaziosa chiesa di San Giuseppe, attuale oratorio.\nIl 6 agosto 1581, l'Onda riport\u00f2 la prima vittoria documentata. Si tratta di un Palio rionale indetto dalla Torre, a cui parteciparono, oltre all'Onda, l'Oca, la Lupa e il Valdimontone.\nNove giorni dopo, il 15 agosto, l'Onda si aggiudic\u00f2 il \"Palio alla lunga\" indetto dall'Aquila; del fantino \u00e8 noto solo che fosse \"un ragazzo piccolo\", com'era del resto usuale in quel tipo di corsa in quel periodo. Fu la carriera passata alla storia per la decisione del Drago di far disputare il Palio alla quindicenne Virginia Tacci, prima donna a correre a Siena. L'Onda, come da tradizione, present\u00f2, prima della corsa, una composizione poetica dedicata all'Aquila e alle donne senesi e sfoggi\u00f2 una comparsa con donne vestite in foggia cipriota, guidate dal dio Amore e da un carro a forma di nave. Tale successo \u00e8 il primo dei Palii che l'Onda si attribuisce fra le proprie vittorie.\nIl 25 luglio 1599, l'Onda, con il nome di \"\"Delfino\", conquist\u00f2 la pi\u00f9 antica bufalata documentata, organizzata dalla Torre, all'epoca nota come \"Elefante\"\".\nL'Onda ricevette in premio un drappo di velluto rosso.\nNel 1609, l'Onda si aggiudic\u00f2 la sua seconda bufalata, seguita, nell'ottobre del 1612 dalla vittoria della pi\u00f9 antica asinata conosciuta, indetta per volere del granduca Cosimo III de' Medici. Come riportato dal \"Libro di memorie\" dell'Onda, citato da Virgilio Grassi ne \"Le Contrade di Siena e le loro feste\", l'Onda ricevette in premio un \u00ab\"palio di damasco cremisi con suo fregio di broccato trinato, il fregio et il palio attorno d'oro e con fodera di taffet\u00e0 di color capello, con suo fregio ed aste\"\u00bb.\nNel 1614, l'Onda prese parte ad un nuovo Gioco delle Pugna in piazza del Carmine (corrispondente all'attuale Pian dei Mantellini). Parteciparono a quella Pugna 12 Contrade, 4 per ogni Terzo cittadino. L'Onda rappresentava il Terzo di Citt\u00e0 unitamente ad Aquila, Selva e Pantera e le quattro Contrade vinsero la Pugna.\nTre nuovi successi giunsero con altrettante bufalate, conquistate nel 1623, nel 1630 e nel 1639.\nNel 1641, l'Onda vinse il suo primo Palio alla tonda in Piazza del Campo, ivi disputato il 14 luglio per volere del principe Mattias de' Medici, governatore di Siena, al fine di celebrare il compleanno del fratello, il granduca di Toscana Ferdinando II.\nPoco meno di due anni dopo, il 7 maggio 1643, l'Onda si aggiudic\u00f2 un nuovo Palio in Piazza del Campo alla presenza di Mattias de' Medici, organizzato in onore del governatore dalla Bal\u00eca. Dopo la vittoria, le vie della Contrada furono illuminate da torce, mentre il popolo ondaiolo form\u00f2 un corteo recatosi dapprima nell'alleata Oca e poi nelle altre Contrade.\nLe due carriere del 1641 e del 1643 non sono, tuttavia, riconosciuto ufficialmente nell'Albo delle vittorie del Palio di Siena, che inizia dal successo ottenuto dall'Oca il 14 luglio 1644, in una carriera alla quale prese parte la stessa Onda.\nL'Onda nel Palio.\nSeicento.\nCon la seconda met\u00e0 del Seicento, le Bufalate (l'ultima delle quali fu disputata il 3 novembre 1650, vinta dalla Chiocciola) lasciarono definitivamente il posto al Palio alla tonda in Piazza del Campo, che, come dimostrato dagli stessi grandi festeggiamenti dell'Onda nel 1643, aveva ormai assunto un ruolo di primissimo piano nel panorama delle Feste senesi.\nDi quell'epoca, l'Onda si attribuisce due vittorie conquistate, ambedue con il fantino Pier Domenico da Barberino, il 2 luglio 1666 e il 2 luglio 1669 (fantino e cavallo ignoti). Di tali successi risulterebbe prova in una delibera, contenuta nell'Archivio della Contrada, datata 12 agosto 1669, nella quale si stabilisce di vendere i relativi premi; il tutto sarebbe suffragato anche da una menzione di questo fatto contenuta nell'archivio della Nobile Contrada dell'Oca. L'Onda ha presentato istanza al Comune di Siena per il riconoscimento delle due carriere, ma i relativi procedimenti sono ad oggi pendenti.\nLa prima vittoria ufficiale dell'Onda nel Palio risale al 2 luglio 1671, ottenuta con il fantino \"Bacchino\" sul cavallo del pievano di Rosia. \"Bacchino\" biss\u00f2 il successo per il rione di Malborghetto il 7 giugno 1676, montando il cavallo Barberino.\nA tre anni dopo, precisamente al 2 luglio 1679, risalirebbe un'ulteriore vittoria che l'Onda si attribuisce, sempre firmata da \"Bacchino\". Anche per il riconoscimento di tale carriera \u00e8 attualmente pendente un apposito procedimento dinanzi al Comune di Siena.\nIl 17 settembre 1684, l'Onda vinse un Palio nella villa di Cetinale (in frazione Ancaiano, presso Sovicille) della nobile famiglia Chigi. Anch'esso (come tutti i Palii corsi a Cetinale) non \u00e8 riconosciuto ufficialmente.\nIl 2 luglio 1692, l'Onda si aggiudic\u00f2, con \"Monco\", il suo terzo Palio \"ufficiale\", alla presenza del futuro ultimo granduca mediceo, Gian Gastone.\nSettecento.\nIl 2 luglio 1703 l'Onda ottenne la sua prima vittoria nel XVIII secolo, con il fantino Giuseppe Galardi detto \"Pelliccino\" sul cavallo Leprino, di propriet\u00e0 della Posta di Buonconvento.\nSei anni dopo, il 2 luglio 1709, il fantino Pier Maria conquist\u00f2 per l'Onda un successo insperato, battendo in volata la rivale Torre, la quale, oltre che sul cavallo ritenuto il migliore, in quella carriera aveva potuto contare anche sull'inusuale aiuto del fantino dell'Oca, vendutosi alla Contrada di Salicotto. Le cronache riportano, infatti, come quest'ultimo avesse afferrato le briglie del cavallo ondaiolo (un leardo della Posta di Siena), per impedire all'Onda di raggiungere la Torre, partita in testa. Pier Maria, allora, sfil\u00f2 al proprio cavallo le briglie, che rimasero in mano al fantino ocaiolo, mentre il fantino dell'Onda, aggrappatosi alla criniera del proprio barbero, spinse quest'ultimo fino a superare la Torre, vincendo il Palio tra il tripudio della Piazza.\nIl 16 agosto 1713, l'Onda riport\u00f2 un'anomala vittoria \"a met\u00e0\", in condivisione con la Tartuca. L'Onda, con Giovan Battista Pistoi detto \"Cappellaro\" su Barbarino, giunse prima al terzo e ultimo bandierino, ma il fantino ferm\u00f2 il cavallo non appena superato il bandierino stesso, e cio\u00e8 in corrispondenza di circa met\u00e0 del Palco dei Giudici. Sopraggiunse a quel punto la Tartuca, che, tagliato il bandierino, oltrepass\u00f2 l'intero Palco. Ne nacque una lite tra i due popoli: l'Onda si attribuiva la vittoria essendo giunta prima al bandierino, mentre la Tartuca pretendeva la squalifica dell'Onda, opponendo che una Contrada avrebbe dovuto superare per intero il Palco dei Giudici, come prescritto obbligatoriamente all'epoca dal Regolamento. Stante la grande incertezza, i Giudici della Vincita, dopo aver inizialmente consegnato il drappellone all'Onda, ne imposero la restituzione, rimettendo la decisione finale alla Biccherna, l'organo di magistratura finanziaria. Il 10 settembre, l'Auditore Fiscale, in presenza del Cancelliere di Biccherna Marcello Martini, nonch\u00e9 dei protettori e dei camerlenghi delle due Contrade, decise per l'assegnazione di una vittoria a met\u00e0, attribuendo il drappellone ad ambedue le Contrade e dividendo tra le stesse i 40 scudi di premio. Sarebbe rimasta l'unica vittoria assegnata a due Contrade nella storia del Palio di Siena.\nUn anno dopo, il 16 agosto 1714, \"Morino\" su un morello della Posta di Siena ottenne per l'Onda una nuova vittoria. Da quel momento, per\u00f2, si apr\u00ec per la Contrada di Malborghetto un lungo periodo senza successi.\nSolo il 3 luglio 1757, Antonio Giovannetti detto \"Bastianone\" e Trappolino spezzarono un digiuno di ben 43 anni. L'Onda, tuttavia, non divenne mai la \"Contrada nonna\" in quel periodo, data l'ancor pi\u00f9 lunga astinenza del Leocorno (che rimase senza vittorie per ben 72 anni, dal 1704 al 1776).\nIl Settecento prosegu\u00ec, comunque, in tono minore per l'Onda, che, dopo la vittoria del 1757, and\u00f2 incontro ad altri 22 anni di digiuno.\nNel 1779, la sfortuna fu spezzata con la conquista di uno storico \"cappotto\", grazie alle vittorie a luglio con Mattia Mancini detto \"Bastiancino\" (uno dei due fantini pi\u00f9 vittoriosi nella storia del Palio, insieme al \"Gobbo Saragiolo\") sullo stornello di Stefano Ricci e ad agosto con Giuseppe Brecchi detto \"Brecchino\" sul baio di Pietro Nepi. Quello del 1779 resta, ad oggi, l'unico \"cappotto\" realizzato dall'Onda.\nLa grande impresa costitu\u00ec l'avvio di un periodo particolarmente felice per l'Onda, che nei Palii di agosto del 1783 (sul morello bruciato di Lodovico Dei) e di luglio del 1784 (sul baio scuro di Lorenzo Bazzani) e del 1790 (sul baio chiaro di Giuseppe Manetti) conquist\u00f2 tre vittorie con Isidoro Bianchini detto \"Dorino\", ad oggi il fantino pi\u00f9 vittorioso dell'Onda nei Palii ufficiali.\nOttocento.\nIl 16 agosto 1802, dodici anni dopo l'ultimo successo, l'Onda riport\u00f2 la prima vittoria dell'Ottocento, con \"Mattiaccio\" su Novano.\nNuovi Palii furono vinti con una certa regolarit\u00e0. \"Caino\" e il morello balzano di Stanislao Pezzuoli firmarono la vittoria del luglio 1810, mentre \"Vecchia\" sul morello di Galgano Parranchi conquist\u00f2 per l'Onda la carriera di luglio del 1819. Sei anni dopo, il 16 agosto 1825, \"Caino\" sul morello maltinto di Giovanni Bianciardi vinse per l'Onda un nuovo Palio, alla presenza del granduca Leopoldo II di Toscana, incoronato l'anno prima.\nSi aprirono, da quel momento, altri 23 anni di digiuno. Con la vittoria del \"Gobbo Saragiolo\" sullo storno di Assunto Grassellini nel Palio del 15 agosto 1848 ebbe, tuttavia, inizio un nuovo periodo particolarmente roseo per l'Onda, contraddistinto da 8 vittorie in 22 anni. Il \"Gobbo Saragiolo\" si ripet\u00e9 l'anno dopo sul morello di Leonardo Barbetti, mentre nel 1851, sempre ad agosto, fu la volta di Antonio Guaschi detto \"Folaghino\", al suo ultimo Palio, e della morella di Santi Franci a portare al successo l'Onda.\nCinque anni dopo, il 15 agosto 1856, l'Onda, con Angiolo Fabbri detto \"Spagnoletto\" sul morello di Guglielmo Micheli, vinse il Palio di \"recupero\" di quello dell'Assunta del 1855, che non era stato disputato a causa di un'epidemia di colera. Fu l'ultimo Palio vinto dall'Onda sotto il Granducato di Toscana.\nIl 27 aprile 1860, a poco pi\u00f9 di un mese dal plebiscito con cui, l'11 e il 12 marzo, i Toscani avevano scelto l'annessione al Regno di Sardegna (dall'anno successivo, Regno d'Italia), giunse in visita a Siena proprio re Vittorio Emanuele II. In suo omaggio, fu indetto un Palio straordinario, da disputarsi il 26 aprile, data dell'arrivo del sovrano. Tuttavia, un violento acquazzone costrinse il rinvio della carriera al giorno seguente. Dovendo il re ripartire alle 10.30 circa, il Palio fu corso alle 8.30 di mattina, in condizioni oltremodo proibitive, visto che il tufo, trasformato in fanghiglia dal rovescio, non aveva avuto ancora modo di asciugarsi. L'Onda, con Giuseppe Buoni detto \"Figlio di Bonino\" sul morello stellino di Federigo Bandini conquist\u00f2 la vittoria.\nDue anni dopo, l'Onda riport\u00f2 un nuovo successo in un Palio straordinario. Trattasi della carriera disputatasi il 28 settembre 1862, in occasione del X Congresso delle Scienze tenutosi a Siena. Mario Bernini detto \"Bachicche\" e il morello di Santi Franci furono gli artefici della vittoria ondaiola, sapendosi ben difendere dai ripetuti attacchi dell'Oca e dell'Istrice.\nSei anni dopo, nel luglio 1868, all'Onda tocc\u00f2 in sorte il forte storno di Luigi Grandi, gi\u00e0 vittorioso a luglio del 1863 per la Pantera. La dirigenza ne affid\u00f2 la monta ad uno dei migliori fantini dell'epoca, Pietro Locchi detto \"Paolaccino\". L'ingresso dell'Oca, di rincorsa, lasci\u00f2 ferme ai canapi cinque Contrade, ma la mossa non venne invalidata. I popoli delle altre Contrade chiesero a gran voce l'annullamento della mossa, tanto che le guardie comunali scesero sulla pista, cercando di fermare le Contrade che erano partite. Ciononostante, l'Onda, non essendo stato sparato il mortaretto (che avrebbe indicato l'annullamento della mossa), non si ferm\u00f2, concludendo facilmente i tre giri e vincendo il Palio.\nMentre l'Onda usciva dalla Piazza senza il Drappellone, le altre nove Contrade tentarono di schierarsi nuovamente alla mossa. Il tentativo di improvvisarsi mossieri da parte di alcuni popolani fall\u00ec miseramente, facendoli desistere dal proposito di ricorrere il Palio e, il giorno seguente, il Drappellone fu consegnato all'Onda.\nLe polemiche della vittoria del 1869 furono subito spente da una nuova vittoria dell'Onda, il 15 agosto 1870, ancora con \"Paolaccino\", in groppa alla baia di Leopoldo Venturini. L'Onda usc\u00ec prima dai canapi e condusse tutta la gara, nonostante al terzo San Martino \"Paolaccino\" avesse rischiato di cadere dopo aver battuto sul colonnino.\nAll'ottava vittoria in 22 anni segu\u00ec, per\u00f2, un periodo altrettanto lungo senza trionfi. Le vittorie successive di tutte le altre Contrade cagionarono, addirittura, la prima (e, finora, unica) \"cuffia\" della storia dell'Onda, ottenuta il 16 luglio 1887 a seguito della vittoria della Giraffa.\nCinque anni dopo, Ulisse Betti detto \"Bozzetto\" sulla baia di Genesio Sampieri, considerata la migliore del lotto, \"scuffi\u00f2\" l'Onda in un'altra carriera decisamente anomala. La Contrada di Malborghetto fu, infatti, sorteggiata al sesto posto tra i canapi, ma Bozzetto, al momento di entrare, lanci\u00f2 la cavalla di gran carriera. Per non far cadere l'Onda, il mossiere Tito Sarrocchi abbass\u00f2 i canapi e non invalid\u00f2 la mossa, nonostante vi fossero ancora quattro Contrade fuori dai canapi. L'Onda mantenne la testa per tutta la carriera e vinse, cedendo la \"cuffia\" alla Pantera.\nAnche in tal caso, ad una vittoria \"sui generis\" dell'Onda segu\u00ec il bis, con lo stesso fantino, appena un anno dopo. Il 29 maggio 1893, in occasione del Palio straordinario per l'inaugurazione del Monumento in onore degli universitari senesi e pisani morti a Curtatone e Montanara, \"Bozzetto\", sulla favorita baia marrone di Vincenzo Ramalli, part\u00ec in testa e domin\u00f2 l'intera carriera.\nFu la quattordicesima e ultima vittoria dell'Onda nell'Ottocento, un secolo estremamente felice per la Contrada di Malborghetto, malgrado la prima \"cuffia\" ricevuta.\nNovecento.\nIl Novecento regal\u00f2 quasi subito una nuova vittoria all'Onda. Nel 1902, a luglio, Francesco Menchinelli detto \"Pallino\" su Ponona riport\u00f2 il drappellone in Malborghetto, dopo aver resistito per tutta la carriera alle violente nerbate di \"Chiccone\" e \"Picino\", fantini rispettivamente del Bruco e del Leocorno, che cercavano di favorire la Lupa. La carriera ebbe esiti drammatici, con violenti scontri tra ondaioli e brucaioli dopo il Palio e nei giorni seguenti, in occasione del giro della vittoria, tanto da costringere l'Onda a interrompere le celebrazioni.\nGli anni successivi furono, comunque, poveri di festeggiamenti per l'Onda, per la quale si apr\u00ec un periodo sfortunato.\nNel luglio 1908, all'Onda non fu sufficiente l'apporto dell'abile fantino Alduino Emidi detto \"Zaraballe\", che, sulla forte Gobba, partiva alla mossa dalla prima posizione. L'Onda, nettamente favorita, comp\u00ec invece una carriera mediocre, e la vittoria arrise all'Oca con \"Picino\" su Stella. Gli ondaioli non digerirono la scialba corsa di Zaraballe, accusandolo di essersi venduto: la notte dopo il Palio, addirittura, un folto gruppo di contradaioli si radun\u00f2 sotto l'abitazione del fantino, che si trovava proprio in via Dupr\u00e8, e inizi\u00f2 a lanciare a \"Zaraballe\" critiche, insulti e pure qualche sasso. Una delle pietre colp\u00ec la moglie del fantino, che si era affacciata alla finestra, e \"Zaraballe\" rispose con un colpo di fucile. Nessuno venne colpito, ma, per motivi di sicurezza, il fantino pass\u00f2 la notte in questura.\nI tumulti del 1908 furono, comunque, la spia del periodo nero dell'Onda. L'anno seguente, il 17 agosto 1909, si disput\u00f2 il primo \"Palio a sorpresa\" della storia. L'Onda ricevette in sorte il quotato storno di Adamo Mattii (gi\u00e0 vittorioso tre anni prima per l'Aquila) e Angelo Meloni detto \"Picino\", fantino di Contrada dell'Oca. Per l'Onda si materializz\u00f2 una nuova corsa incolore da favorita, mentre la vittoria and\u00f2 nuovamente all'Oca (per giunta con \"Zaraballe\", su Farfalla). L'episodio raffredd\u00f2 particolarmente i rapporti fra le dirigenze di Onda e Oca, alleate dalla prima met\u00e0 del Seicento.\nL'anno seguente, a luglio del 1910, si concretizz\u00f2 una nuova delusione per l'Onda. La Tratta assegn\u00f2 in sorte al rione biancoceleste la veloce Calabresella, la cui monta fu affidata a Guido Sampieri detto \"Fulmine\". L'Onda part\u00ec prima, ma perse a breve il comando e la carriera.\nAd agosto 1910, Calabresella tocc\u00f2 nuovamente in sorte all'Onda. Questa volta fu chiamato il quotato Alfonso Menichetti detto \"Nappa\", che tuttavia non riusc\u00ec a interrompere il digiuno ondaiolo.\nNel 1912, la sorte regal\u00f2 un'altra grande cavalla all'Onda, Gobba. Tuttavia, alla terza prova la cavalla si infortun\u00f2 e, pur non venendo esclusa dal Palio, vide le proprie possibilit\u00e0 di vittoria compromesse.\nTrascorsero quindi gli anni dieci e la prima guerra mondiale, che imped\u00ec lo svolgimento del Palio dal 1915 al 1918.\nGli anni che seguirono portarono ulteriori delusioni all'Onda. Il 2 luglio 1920, la Contrada di Malborghetto, con \"Pirulino\" su Esperta, tra i cavalli favoriti, si piazz\u00f2 seconda, alle spalle del Nicchio.\nUn anno esatto dopo, il 2 luglio 1921, l'Onda, ancora con Pirulino, raccolse un nuovo secondo posto, tallonando per gran parte della carriera il Drago, che alla fine la spunt\u00f2 con \"Testina\" su Crognolo.\nA luglio 1924, l'Onda, affidatasi inizialmente ad Alfredo Iacopini detto \"Grattapassere\" e poi a Domenico Leoni detto \"Moro\", non pot\u00e9 prendere parte alla carriera, per un infortunio del proprio cavallo durante le prove: nonostante l'incertezza fino al giorno della carriera, la dirigenza di Malborghetto ritenne opportuno astenersi dalla carriera, per non compromettere la salute del cavallo.\nAd agosto 1925, parve presentarsi l'occasione giusta per interrompere l'ormai ultraventennale digiuno, con la Tratta che assegn\u00f2 all'Onda la velocissima Lola, vittoriosa a luglio con Picino nel Montone. L'Onda chiese Picino all'Oca, puntando cos\u00ec a ricostituire il binomio vittorioso di luglio, ma la Contrada di Fontebranda rispose negativamente. L'Onda dovette allora ricorrere a Edoardo Furi detto \"Randellone\" (che su Lola aveva vinto nel 1923 con la Giraffa), ma la vittoria arrise alla Chiocciola. Nel dopopalio, la dirigenza ondaiola, in risposta al rifiuto dell'Oca di girarle Picino (e a seguito, anche, dei fatti del 1909) ruppe il plurisecolare rapporto di alleanza con Fontebranda, portandosi, addirittura, negli anni a seguire, nell'orbita dello schieramento guidato dalla Torre (Contrada alla quale era del resto molto legato \"Randellone\"), con cui i contrasti si erano (provvisoriamente) sopiti da alcuni decenni.\nNel 1928, l'Onda fu estratta a sorte tra le Contrade partecipanti al Palio straordinario indetto per il 15 settembre, in occasione del VI Festival internazionale di musica moderna, e ricevette alla Tratta la fortissima Giacca. Autore di una grande intuizione fu l'abile mangino ondaiolo Antonio Minutelli detto \"Tono\", che riusc\u00ec a strappare il giovane Romolo Maggi detto \"lo Sgonfio\" al Montone. \"Lo Sgonfio\", che aveva corso la prima prova per il Leocorno, si trovava in compagnia di alcuni contradaioli del Montone, quando Minutelli gli si avvicin\u00f2, facendogli dei cenni e, conseguentemente, suscitando nei montonaioli il sospetto che il fantino fosse venduto all'Onda. \"Scaricato\" dal Montone, \"lo Sgonfio\" si accord\u00f2 necessariamente con l'Onda e vinse il Palio dopo una strenua lotta con la Chiocciola. Per l'Onda si chiudeva un digiuno di 26 anni, durante il quale la Contrada di Malborghetto aveva seriamente rischiato la seconda \"cuffia\" della propria storia (solo la Civetta, a secco dal 1893, non era riuscita a vincere dopo il successo ondaiolo del 1902). La Torre, ormai molto vicina all'Onda, la aiut\u00f2 nell'allestimento della Festa della Vittoria.\nDue anni dopo, a luglio del 1930, le due Contrade ricevettero in sorte i due cavalli migliori: Burattino fin\u00ec alla Torre, mentre Lina tocc\u00f2 all'Onda. La Torre si attendeva un aiuto dall'Onda per tornare alla vittoria (che le mancava dal 1910), ma a quest'ultima pervenne l'inattesa proposta di uno scambio di fantini da parte dell'Oca, che intendeva scongiurare la vittoria torraiola. L'Onda accett\u00f2, girandole, poche ore prima della Prova Generale, \"lo Sgonfio\" per \"Picino\". La Torre avvert\u00ec la mossa ondaiola come un tradimento e tra i due popoli scoppi\u00f2 una furibonda rissa: l'Onda dichiar\u00f2 unilateralmente la propria rivalit\u00e0 verso la Torre e si alle\u00f2 nuovamente con l'Oca, entrando a far parte del formidabile schieramento, composto anche da Tartuca e Nicchio, denominato \"TONO\" (dalle iniziali delle quattro Contrade che ne fecero parte). L'Onda conquist\u00f2 la vittoria, che suggell\u00f2 l'efficacia del TONO nei Palii di quel periodo.\nLa Contrada biancoceleste colse un nuovo successo nella carriera di luglio del 1932 con la giovane promessa del Palio, Fernando Leoni detto \"Ganascia\", su Gobba di Vescona.\nMa, nel 1934, la traumatica rottura tra Nicchio e Oca port\u00f2 a conclusione il \"TONO\". Per l'Onda si apr\u00ec un nuovo periodo sfortunato, con 18 anni di digiuno, complice anche la lunga pausa di cinque anni imposta dalla seconda guerra mondiale.\nLa vittoria sarebbe tornata solo a luglio del 1950, grazie al nuovo fantino di Contrada Giuseppe Gentili detto \"Ciancone\" e alle strategie delle dirigenze contradaiole.\nNel Palio straordinario di quell'anno, disputato il 28 maggio, l'Istrice, con \"Il Biondo\" su Popa, era la grande favorita e la rivale Lupa si era affidata all'Onda, con \"Ciancone\" su Miranda, per fermare il binomio di Camollia: \"Ciancone\" aveva ostacolato \"il Biondo\" con una serie di nerbate e per la Lupa il pericolo di una vittoria dell'avversaria era stato scongiurato.\nA luglio, la Contrada di Vallerozzi ricambi\u00f2 il favore. L'Onda, che confermava \"Ciancone\" sull'esordiente Gioia, rintuzz\u00f2 gli attacchi di \"Rompighiaccio\", fantino del Drago, grazie anche all'aiuto di \"Ranco\", fantino della Lupa.\nAd agosto, tuttavia, \"Rompighiaccio\", nel Leocorno, ebbe la sua rinvincita su \"Ciancone\" e sull'Onda. La Contrada di Malborghetto, partita nettamente prima, fu superata all'ultimo Casato dal Leocorno, che le imped\u00ec, in tal modo, di conquistare il secondo cappotto della sua storia.\nNel 1953, \"Ciancone\", su Tarantella, fu nuovamente il grande favorito per la vittoria. Il Palio fin\u00ec, invece, nella Selva, mentre gli ondaioli non perdonarono la nuova sconfitta a \"Ciancone\".\n\"Ciancone\", fantino di Contrada dal 1950, e al quale l'Onda si era affidata per ben sette Palii consecutivi, fu cos\u00ec scaricato dal rione di Malborghetto. In occasione del Palio di luglio 1954, mentre il \"Professore\" (com'era soprannominato \"Ciancone\") fin\u00ec alla rivale Torre, l'Onda si affid\u00f2 ad una giovane promessa, Giorgio Terni detto \"Vittorino\", che aveva esordito l'anno precedente.\nIn groppa all'inarrestabile Gaudenzia (che avrebbe vinto tutti e tre i Palii disputati quell'anno), \"Vittorino\" si aggiudic\u00f2, per l'Onda, il primo Palio trasmesso in televisione.\nGli anni seguenti non portarono, per\u00f2, nuovi successi all'Onda. Mentre anche \"Vittorino\" pass\u00f2 alla Torre (che avrebbe condotto alla vittoria nell'agosto del 1961), per l'Onda l'occasione di tornare al successo si ripresent\u00f2 ad agosto del 1966, quando ricevette in sorte la veloce Sambrina. Affidatasi inizialmente a \"Peppinello\", l'Onda richiam\u00f2 proprio \"Ciancone\", in occasione della Provaccia. Il Palio, rinviato al 17 agosto per tumulti, si concluse con la beffarda sconfitta dell'Onda, che perse la lotta con la Chiocciola, con \"Canapetta\" su Beatrice.\nL'accoppiata \"Ciancone\"-Sambrina si ripresent\u00f2 con i colori biancocelesti nel luglio del 1969. Stavolta, il fantino di Manziana non deluse le attese degli ondaioli, vincendo il suo nono e ultimo Palio dopo aver condotto la carriera sin dalla mossa.\nDopo un ultimo Palio con \"Ciancone\", ormai all'epilogo della propria carriera paliesca, l'Onda volt\u00f2 pagina. La fine degli anni sessanta e l'inizio degli anni settanta, infatti, erano stati contraddistinti dall'arrivo, nella compagine paliesca, di numerosi fantini sardi, sulla scia del pi\u00f9 celebre di tutti, Andrea Degortes detto \"Aceto\". L'Onda si affid\u00f2 al nuorese Antonio Zedde detto \"Valente\", che esord\u00ec al Palio, proprio col giubbetto biancoceleste, il 2 luglio 1971.\nAd agosto dell'anno seguente, \"Valente\", in groppa al forte Orbello, riport\u00f2 al successo l'Onda, sfruttando un errore di \"Aceto\" nell'Oca, partito in testa e caduto al terzo San Martino dopo aver battuto su un colonnino. L'Onda rivinceva un Palio dell'Assunta dopo ben 102 anni (ultima vittoria il 15 agosto 1870).\nGli anni '70 non portarono ulteriori vittorie all'Onda, nel frattempo affidatasi ad un altro fantino, Adolfo Manzi detto \"Ercolino\".\nSi giunse cos\u00ec al Palio del 2 luglio 1980, carriera passata alla storia per la decisione dei capitani di far correre un lotto di cavalli di basso livello. L'Onda, a cui tocc\u00f2 in sorte l'esordiente Miura, vinse con il fantino Mauro Matteucci detto \"Marasma\", al termine di una carriera dominata pressoch\u00e9 interamente dal rione biancoceleste.\n\"Marasma\" fu protagonista anche del Palio successivo, quando ostacol\u00f2 in maniera decisiva, nelle fasi della mossa, la favorita Torre, con \"Spillo\" su Zalia.\nNel 1984 l'Onda mont\u00f2 per la prima volta un altro grande protagonista di quegli anni, Salvatore Ladu detto \"Cianchino\". In groppa a Benito, tra i pi\u00f9 forti cavalli del Novecento, \"Cianchino\" conquist\u00f2 per l'Onda il Palio dell'agosto 1985, in un'altra carriera condotta dalle prime battute alla conclusione dal rione di Malborghetto.\nA luglio dell'anno seguente, \"Cianchino\", su Amore, sfior\u00f2 il bis per l'Onda, ma fu beffato a pochi metri dal bandierino dal Drago, con \"Falchino\" su Ogiva.\nPer l'Onda si apr\u00ec un decennio non facile, interrotto dalla carriera di luglio 1995. Fantino ondaiolo era di nuovo \"Cianchino\", protagonista in quegli anni di un acceso dualismo con \"Il Pesse\". L'Onda, con il potente Oriolu de Zamaglia, vinse un Palio condotto in testa sin dalla mossa, vanificando ogni tentativo di recupero della Pantera, con La Fanfara montata proprio dal \"Pesse\".\nFu l'ultimo successo nel Novecento per l'Onda, la quale sarebbe andata incontro ad un periodo sfortunato.\nDuemila.\nL'avvio del nuovo millennio non fu particolarmente felice per l'Onda, che sub\u00ec una beffarda sconfitta nel Palio di luglio 2002. Con \"Salasso\" su Zilata Usa, l'Onda si trovava a un passo dalla vittoria, ma l'urto del fantino con il colonnino, all'ultimo Casato, consent\u00ec all'Istrice di strappare il cencio alla coppia biancoceleste.\nSette cavalli esordienti consecutivi, dal Palio di luglio 2004 a quello di agosto 2009 (di tali soggetti, solo uno, Choci, ricevuto in sorte ad agosto 2005, avrebbe poi vinto un Palio, a luglio 2006, per la Pantera), e la sfortunata carriera del luglio 2010, culminata con l'infortunio del forte Giove Deus (montato da \"Scompiglio\"), in testa per due giri, a vantaggio della Selva, costrinsero l'Onda ad un difficile prosieguo del XXI secolo.\nIl digiuno fu interrotto, in occasione del Palio del 2 luglio 2012, dalla coppia formata da Luigi Bruschelli detto \"Trecciolino\" e Ivanov, che conquist\u00f2 la trentottesima vittoria ufficiale e mezza per l'Onda, al termine di una carriera condotta sin dalla mossa.\nPoco pi\u00f9 di un anno dopo, al Palio del 16 agosto 2013, l'Onda ricevette in sorte la quotata Morosita Prima e ne affid\u00f2 la monta a Giovanni Atzeni detto \"Titt\u00eca\", che aveva portato alla vittoria l'Oca in occasione della carriera del 2 luglio precedente. Alla mossa, il binomio di Malborghetto part\u00ec attardato, con Morosita Prima che inciamp\u00f2 sul canape, affrontando la prima curva di San Martino in sesta posizione. \"Titt\u00eca\" lanci\u00f2, per\u00f2, la cavalla in una forte rimonta, tanto che l'Onda inizi\u00f2 il secondo giro in terza posizione, per poi superare, in prossimit\u00e0 della seconda curva di San Martino, l'Oca e, davanti al palco delle comparse, la Lupa, fino ad allora in testa. Da quel momento, l'Onda non abbandon\u00f2 pi\u00f9 il comando della corsa, vincendo nettamente, a distanza di un anno dall'ultima affermazione, il suo secondo Palio del XXI secolo.\nSeguirono due anni senza successi, con l'Onda in piazza a luglio nel 2014 e in entrambe le carriere del 2015. A luglio 2015 fu vano il tentativo di Alberto Ricceri detto \"Salasso\", su Osama Bin, di impedire il successo della Torre con Andrea Mari detto \"Brio\" proprio su Morosita Prima, giunti primi all'ultimo bandierino davanti all'accoppiata ondaiola.\nDopo non aver calcato il tufo per alcuna delle carriere del 2016 (anche a causa di una squalifica scontata ad agosto di quell'anno), l'Onda torn\u00f2 in piazza a luglio 2017, affidandosi ancora all'artefice della vittoria di tre anni prima, \"Titt\u00eca\" per montare il quotato Porto Alabe. Partita di rincorsa, tuttavia, la contrada di Malborghetto rest\u00f2 nelle retrovie per l'intera carriera.\nAd agosto, in occasione del Palio dedicato all'artista ondaiolo Giovanni Dupr\u00e8, la contrada biancoceleste ricevette in sorte nuovamente Porto Alabe, alla sua decima carriera consecutiva ma ancora a secco di successi, e ne affid\u00f2 la monta a Carlo Sanna detto \"Brigante\". Partita al terzo posto tra i canapi, l'accoppiata ondaiola lott\u00f2 per gran parte della carriera contro la favorita Valdimontone, all'inseguimento della battistrada Chiocciola. All'inizio del terzo giro, \"Brigante\" lanci\u00f2 Porto Alabe all'attacco, distanziando il Valdimontone e superando, prima della curva di San Martino, la Chiocciola. Il binomio di Malborghetto, a quel punto imprendibile per le inseguitrici, regal\u00f2 all'Onda il terzo successo del XXI secolo.\nRapporti con le altre contrade.\nRivalit\u00e0.\nL'Onda riconosce come propria avversaria la Torre. Quest'ultima, tuttavia, non fa altrettanto, rendendo cos\u00ec quella fra i rioni di Malborghetto e di Salicotto l'unica rivalit\u00e0 unilaterale nell'attuale compagine contradaiola senese.\nSi tratta comunque dell'inimicizia fra Contrade pi\u00f9 antica di tutte, risalente al XVI secolo.\nComplici la vicinanza territoriale, la condivisione di Piazza del Mercato, tradizionale luogo di scontro fra i due popoli, nonch\u00e9 la forte alleanza (durata oltre tre secoli e conclusasi nel 1966) fra Onda e Oca (storica avversaria della Torre), la rivalit\u00e0 fra Onda e Torre raggiunse l'apice fra la met\u00e0 del XVII e l'inizio del XVIII secolo.\nNel 1641, in occasione dell'asinata indetta per il 15 agosto dal principe Mattias de' Medici, l'Onda sub\u00ec un grave smacco da parte dei torraioli. Ricevuto, infatti, l'asino, l'Onda lo affid\u00f2 alla Torre, che ne promise la restituzione in tempo per la corsa. Ma la Contrada di Salicotto non fece fede alle proprie promesse e, al danno di non poter partecipare, si aggiunse per l'Onda la beffa della vittoria proprio della Torre.\nIn risposta, tempo dopo, un gruppo di ondaioli sottrasse un tamburo di ottone alla Torre, che ne avrebbe chiesto, invano, per molti anni la restituzione.\nNei decenni successivi la rivalit\u00e0 tra le due Contrade raggiunse livelli preoccupanti. Al Palio del 2 luglio 1688, l'Onda fu duramente ostacolata dalla Torre, il cui fantino ne trattenne per le redini il cavallo al Casato, consegnandolo poi a un alfiere torraiolo. Per vendetta, al termine della carriera un monturato ondaiolo impugn\u00f2 un'alabarda, con cui colp\u00ec l'alfiere torraiolo, uccidendolo. Mentre l'ondaiolo scamp\u00f2 all'arresto, dandosi alla fuga, i rapporti tra i due popoli si fecero tesissimi, con i proprietari delle case e i datori di lavoro di una Contrada che procedettero a sfratti e a licenziamenti degli inquilini e dei dipendenti dell'altra.\nL'avvento del nuovo secolo non produsse alcun miglioramento nelle relazioni tra Onda e Torre, che nel 1713 furono protagoniste di un nuovo gravissimo episodio. Il 26 luglio di quell'anno, in occasione della Festa titolare della Torre, scoppi\u00f2 un alterco tra un ondaiolo e il capitano della Torre. Seguito l'ondaiolo fino alla sua abitazione, il torraiolo fu da questi colpito a morte con una pugnalata. Anche in tal caso l'ondaiolo si dette alla fuga, mentre diversi torraioli invasero Malborghetto, cercando di farsi giustizia. L'intervento della polizia granducale (che condusse all'arresto di diverse persone) non fu sufficiente a riportare la calma. Dovettero attivarsi le due dirigenze, le quali, consapevoli che era stato oltrepassato ogni limite, decisero di porre fine alla rivalit\u00e0, ufficializzando la riconciliazione con un rogito notarile del successivo 10 agosto e con un gesto simbolico: la restituzione del tamburo di ottone dall'Onda alla Torre.\nMalgrado alcuni contrasti a livello prettamente paliesco, i rapporti tra Onda e Torre furono decisamente migliori nei due secoli a seguire.\nIl massimo attrito tra le due Contrade si registr\u00f2 in occasione del Palio del 2 luglio 1811. L'Onda, con \"Caino\", giunse al secondo posto, dietro alla Torre con \"Pettiere\". Al termine della carriera sorse un nutrito diverbio tra i popoli delle due Contrade, sostenendo gli ondaioli che la Torre avesse compiuto solo due giri. Ambedue le Contrade si recarono in Provenzano per il \"Te Deum\" e solo l'indomani la Torre pot\u00e9 ricevere il Drappellone.\nIl XIX secolo prosegu\u00ec in tono di normalit\u00e0 per le due Contrade, che sovente ricorsero ai medesimi fantini nello stesso anno.\nSolo nell'agosto del 1897 Onda e Torre ebbero un nuovo contrasto, sempre a livello meramente paliesco, con \"Beppino\", fantino ondaiolo, che super\u00f2 con decine di nerbate il favorito \"Scansino\", che difendeva i colori di Salicotto.\nAi primi del Novecento, dopo i fatti del 1909 e del 1925, che portarono alla momentanea fine dell'alleanza tra Oca e Onda, quest'ultima si avvicin\u00f2 decisamente alla Torre. L'inattesa alleanza \"de facto\" culmin\u00f2 con l'aiuto che i torraioli prestarono agli ondaioli in occasione dell'allestimento della Festa della vittoria del Palio del 28 settembre 1928.\nAl Palio di luglio 1930 si present\u00f2 l'occasione per rinsaldare i rapporti tra l'Onda e la Torre. Quest'ultima, a secco di vittorie dal 1910, aveva ricevuto in sorte il veloce Burattino e per tornare al successo confidava sull'aiuto dell'Onda, che poteva contare su un'altra cavalla molto quotata, Lina. Al fine di scongiurare la vittoria torraiola, intervenne l'Oca, la quale, con il proprio storico dirigente Ettore Fontani, propose all'Onda uno scambio di fantini. La dirigenza ondaiola accett\u00f2 e Romolo Maggi detto \"Sgonfio\", fantino che aveva portato l'Onda al successo nel 1928, pass\u00f2 all'Oca, da cui giunse il blasonatissimo Angelo Meloni detto \"Picino\".\nLo scambio di monte non fu preso bene dai torraioli e un banale diverbio durante la Prova Generale scaten\u00f2 un violento scontro tra i due popoli.\nL'Onda vinse quel Palio ed entr\u00f2 a far parte della rete di alleanze comprendente Oca, Tartuca e Nicchio e denominata \"TONO\" (dalle iniziali delle quattro Contrade). Ma, soprattutto, da quel momento l'Onda torn\u00f2 a riconoscere la Torre quale propria nemica. A tale dichiarazione non ha per\u00f2 fatto seguito nulla di analogo da parte della Torre. La Contrada di Salicotto infatti non ha pi\u00f9 considerato l'Onda quale propria avversaria ufficiale, concentrandosi esclusivamente sulla rivalit\u00e0 con l'Oca.\nTale situazione ha prodotto una rivalit\u00e0 dai connotati del tutto particolari. Da un lato, l'Onda d\u00e0 molta rilevanza alla rivalit\u00e0 con la Torre: ne ha fornito dimostrazione, tra gli altri episodi, con il durissimo ostacolo di \"Mezz'etto\", fantino ondaiolo, al torraiolo \"Vittorino\" durante la mossa del Palio straordinario del 4 settembre 1960; o, ancor pi\u00f9, con il decisivo impedimento compiuto da \"Marasma\" su \"Spillo\" durante la mossa del Palio di agosto del 1980, a seguito del quale il territorio dell'Onda fu perfino invaso da centinaia di irati contradaioli della Torre.\nDall'altro lato, invece, la Torre ha pressoch\u00e9 sempre snobbato la rinata rivalit\u00e0 con l'Onda, trattando la Contrada di Malborghetto al pi\u00f9 alla stregua di una \"vicina molesta\". Nel Numero Unico edito dalla Torre in occasione della propria vittoria dell'agosto 1961 (patita dall'Onda come una vera e propria \"purga\"), per esempio, non appaiono riferimenti all'Onda, venendo unicamente schernita l'Oca. Ancor pi\u00f9 eloquente fu quanto accadde in occasione del Palio dell'agosto 1972, quando l'Onda vinse approfittando della caduta al terzo San Martino del fantino ocaiolo \"Aceto\": sollevati per la sconfitta degli arcirivali, i torraioli celebrarono la vittoria dei biancocelesti.\nAlleanze.\nL'Onda intrattiene attualmente rapporti di alleanza con tre Contrade: sono il Valdimontone, il Nicchio e la Tartuca.\nAntichissime sono le alleanze con il Nicchio, in auge dal 1684, e con il Valdimontone, risalente al 1781. Particolare \u00e8 il fatto che queste due Contrade siano tra loro avversarie, pur non essendolo all'epoca in cui divennero alleate dell'Onda. Anzi, allorch\u00e9 la Contrada di Malborghetto si alle\u00f2 con il Valdimontone, fra quest'ultimo e il Nicchio vigeva un'alleanza nata nel settembre 1685.\nIl deterioramento dei rapporti tra la Contrada dei Pispini e quella dei Servi, intensificatosi nell'Ottocento e soprattutto nella seconda met\u00e0 del Novecento, non ha influito sulle relazioni fra i due rioni e l'Onda.\nL'alleanza con la Tartuca \u00e8 invece molto pi\u00f9 recente, essendo stata formalizzata nel 1933, anche se, \"de facto\", esistente sin dal 1930, quando l'Onda, insieme al rione di Castelvecchio, al Nicchio e all'Oca, dette vita al formidabile patto d'alleanza passato alla storia come TONO.\nInoltre, fino al 1966, l'Onda ha intrattenuto una forte alleanza con l'Oca. Trattavasi, peraltro, di un legame molto antico, risalendo almeno al 1643, anno in cui l'Onda vinse il Palio alla tonda del 7 maggio, e, subito dopo, il popolo si rec\u00f2 per i festeggiamenti nel territorio dell'alleata Oca.\nDopo oltre due secoli e mezzo di ininterrotta alleanza, le relazioni tra le due Contrade si raffreddarono notevolmente in occasione del Palio a sorpresa del 17 agosto 1909. L'Onda aveva ricevuto in sorte il veloce storno di Adamo Mattii e il fantino pi\u00f9 quotato del lotto, Angelo Meloni detto \"Picino\", fantino di Contrada dell'Oca. La carriera di \"Picino\" fu per\u00f2 mediocre e mai l'Onda insidi\u00f2 la corsa della vittoriosa Oca. I sospetti di un previo accordo tra \"Picino\" e l'Oca condussero la dirigenza ondaiola a vibranti proteste contro il rione di Fontebranda.\nSedici anni dopo, al Palio di agosto 1925, l'Onda, che aveva ricevuto in sorte la fortissima Lola, chiese \"Picino\" all'Oca. Da Fontebranda giunse un secco rifiuto e, mentre la Chiocciola vinse il Palio, l'Onda dichiar\u00f2 la rottura della plurisecolare alleanza con l'Oca.\nNuovamente \"Picino\" sarebbe stato protagonista, nel luglio 1930, stavolta del ravvicinamento tra le due Contrade, con il citato scambio di monte tra Oca e Onda e la seguente vittoria biancoceleste.\nLa fine del TONO nel 1934 e la conseguente rivalit\u00e0 tra Oca e Nicchio non guastarono i rapporti dell'Onda con l'Oca. Le due Contrade, condividendo anche la rivalit\u00e0 con la Torre, proseguirono in una proficua collaborazione, tuttavia terminata bruscamente al Palio di agosto 1966.\nI fatti di quel Palio affondano le proprie radici in quello di agosto del 1961, quando vinse la Torre, entrata di rincorsa approfittando dell'Oca, che si fece sorprendere tra i canapi rigirata con \"Ciancone\" su Capriola. A fine Palio, \"Ciancone\" fu malmenato dagli ocaioli e non os\u00f2 ripresentarsi pi\u00f9 a Siena per molto tempo.\nMa, nel 1966, fu proprio l'Onda a richiamare \"Ciancone\" (a tredici anni dall'ultimo Palio corso da Gentili per l'Onda), per montare la favorita Sambrina. Il fantino di Manziana giunse alla Provaccia e il barbaresco dell'Oca, quando lo riconobbe nell'Entrone, lo schiaffeggi\u00f2. Lo screzio suscit\u00f2 la reazione del barbaresco ondaiolo e di l\u00ec a poco uno scontro tra ocaioli e ondaioli, che indusse l'Onda a chiudere definitivamente l'alleanza con l'Oca.\nVittorie.\nVittorie ufficiali.\nLe seguenti sono le vittorie riconosciute ufficialmente all'Onda dal Comune di Siena ed attestate nell'\"Albo delle vittorie del Palio di Siena\".\nVittorie attribuite.\nL'Onda si attribuisce 46 vittorie e mezza, sei in pi\u00f9 rispetto a quelle riconosciutele dal Comune:\nAltre vittorie.\nSeguono le vittorie, documentate, dell'Onda in manifestazioni diverse dal Palio alla tonda disputato in Piazza del Campo a Siena o da quello alla lunga.\nMasgalani.\nL'Onda ha vinto per quattro volte il Masgalano, ovvero il premio destinato alla Comparsa ritenuta, dall'apposita giuria, la migliore per eleganza, dignit\u00e0 di portamento e coordinazione nella Passeggiata che precede ciascuno dei due Palii disputati nello stesso anno.\nSqualifiche.\nL'Onda ha subito due squalifiche nella propria storia.\nLa prima le fu inflitta nel 1988, a seguito di un tafferuglio scoppiato tra ondaioli e torraioli in occasione della Prova Generale del Palio dell'agosto di quell'anno, durante il quale un ondaiolo colp\u00ec un vigile urbano intervenuto per sedare lo scontro. La squalifica riguardava un solo Palio e l'Onda la scont\u00f2 nella carriera di luglio del 1990, quando avrebbe dovuto correre di diritto.\nLa seconda fu motivata sulla base di un tafferuglio scoppiato tra ondaioli e torraioli in occasione del Palio del 17 agosto 2015. La sanzione fu di un Palio di squalifica, che l'Onda scont\u00f2 in occasione della carriera del 16 agosto 2016, quando pure era stata estratta."}
{"id": "73117", "revid": "827882", "url": "https://it.wikipedia.org/wiki?curid=73117", "title": "Biota", "text": ""}
{"id": "73118", "revid": "2166030", "url": "https://it.wikipedia.org/wiki?curid=73118", "title": "Ferdinando III di Castiglia", "text": "Biografia.\nOrigine.\nEra il figlio del re del Le\u00f3n, Alfonso IX, e della sua seconda moglie Berenguela di Castiglia. I suoi nonni paterni erano Ferdinando II di Le\u00f3n e Urraca del Portogallo mentre quelli materni erano Alfonso VIII di Castiglia ed Eleonora Plantageneto. In realt\u00e0 non \u00e8 certa la sua citt\u00e0 natale: da una parte, alcune fonti collocano la sua nascita a Zamora, mentre altre la collocano a Bola\u00f1os de Calatrava, una citt\u00e0 che era stata concessa dal nonno Alfonso VIII di Castiglia a sua madre, dopo la vittoria nella battaglia di Las Navas de Tolosa.\nInfanzia.\nA Peleas de Arriba, una cittadina tra Zamora e Salamanca, c'era un ostello fondato da un religioso di nome Martin Zamorano Cid, per aiutare i viandanti e pellegrini sulla Via de la Plata. Ferdinando nacque in quel luogo, mentre i genitori erano accampati nella boscaglia quando si stava creando un percorso da Salamanca a Zamora.\nNel 1204, papa Innocenzo III, annull\u00f2 il matrimonio dei suoi genitori, a causa del loro grado di parentela. Esauriti tutti i ricorsi contro il papa, sua madre ritorn\u00f2 alla corte di suo padre, con tutti i suoi figli, tranne Ferdinando, che rest\u00f2 alla corte del padre a Le\u00f3n.\nDopo la prematura morte del re Alfonso VIII di Castiglia nel 1216, sal\u00ec al trono suo figlio Enrico, ma a causa della sua minore et\u00e0, Berenguela presiedette la reggenza. Tuttavia, Alvaro N\u00fa\u00f1ez de Lara usurp\u00f2 il potere reale e conquist\u00f2 diversi castelli. Berenguela cerc\u00f2 sostegno in Gonzalo Rodr\u00edguez Gir\u00f3n, signore di Frechilla e maggiordomo maggiore del Re, e si rifugi\u00f2 nel suo castello ad Antillo Campos. Tuttavia, questo posto venne assediato da Lara e perci\u00f2 Berenguela chiese l'aiuto di suo figlio che le mand\u00f2 un esercito di 1500 uomini, facendola fuggire da Lara.\nRe di Castiglia.\nSempre, nel 1214, in ottobre, il fratello di Berenguela, Enrico I, di circa 10 anni, sal\u00ec sul trono di Castiglia e la reggenza fu affidata alla sorella che dovette affrontare un periodo di scontri con Alvaro Nu\u00f1ez de Lara, della potente famiglia dei Lara.\nAlla morte di Enrico, nel 1217, la successione tocc\u00f2 a Berenguela, che rinunci\u00f2 quasi immediatamente al trono in favore del proprio figlio Ferdinando che, dal Le\u00f3n si trasfer\u00ec in Castiglia divenendo cos\u00ec il nuovo re di Castiglia come Ferdinando III.\nSuo padre, Alfonso IX (ambiva alla corona di Castiglia, perch\u00e9 nipote di Alfonso VII di Castiglia e anche per il suo diritto di marito nei riguardi di Berenguela), appoggiato dalla famiglia Lara e dagli altri nobili castigliani che avevano governato per conto di Enrico I di Castiglia, dichiar\u00f2 guerra al figlio, Ferdinando, non riconoscendolo re di Castiglia.\nNon essendo riuscito a conquistare la Castiglia, Alfonso IX, nel 1218, fu costretto a patteggiare una tregua con l'ex moglie Berenguela, dove Alfonso si impegn\u00f2 a non portare pi\u00f9 guerra alla Castiglia e nel contempo per\u00f2 disered\u00f2 il figlio Ferdinando della corona del Le\u00f3n.\nIl 30 novembre 1219, Ferdinando, a Burgos, si spos\u00f2 con Elisabetta Hohenstaufen (detta Beatrice di Svevia alla corte di Castiglia) figlia del duca di Svevia e re di Germania, Filippo di Svevia (1179-1208, figlio del Barbarossa) e di Irene Angelo (1181-1208, figlia dell'imperatore di Costantinopoli, Isacco II Angelo) e, rimasta orfana, educata alla corte del cugino, il re di Sicilia, Federico II.\nNel 1220, Ferdinando ottenne dal papa Onorio III il permesso di pagare i maestri della Scuola di Palencia, la pi\u00f9 antica della penisola iberica (che ebbe per\u00f2 breve durata, dal 1175 al 1250), con un quarto dei proventi destinati alla manutenzione dei fabbricati di propriet\u00e0 ecclesiastica.\nFerdinando si dedic\u00f2 allora alla Reconquista, combinando abilmente le azioni diplomatiche con interventi bellici che sfruttavano le discordie esistenti tra i diversi pretendenti al trono almohade.\nNel 1225 attacc\u00f2 la regione di Cordova, dove occup\u00f2 alcune citt\u00e0 tra cui And\u00fajar, poi, tra il 1227 e il 1228, si alle\u00f2 con il califfo almohade, Ab\u016b al-\u02bfAl\u0101\u02be Idr\u012bs al-Ma\u02bem\u016bn, e quando quest'ultimo venne detronizzato da una insurrezione mand\u00f2 in Maghreb un esercito in suo soccorso e, nel 1229, al-Ma\u02bem\u016bn riebbe il trono. In cambio Ferdinando ottenne un insediamento in Maghreb.\nSuo padre, il re di Le\u00f3n, Alfonso IX, mor\u00ec nel 1230 e lasci\u00f2 il regno alle figlie di primo letto, Sancha e Dolce, che salirono al trono insieme, con l'appoggio della nobilt\u00e0, mentre il clero e l'aristocrazia erano contrari, avrebbero preferito che il regno di Le\u00f3n fosse riunificato alla Castiglia di Ferdinando III.\nL'accordo fu raggiunto dalle due ex mogli di Alfonso IX, Berenguela e Teresa del Portogallo, che a nome dei rispettivi figli, firmarono il \"Tratado de las Tercer\u00edas\", dove dietro un cospicuo indennizzo la due regine abdicarono a favore del fratellastro, che, finalmente e definitivamente pot\u00e9 riunire sotto un'unica corona i regni di Le\u00f3n e di Castiglia.\nNel 1235 rimase vedovo e il 20 novembre del 1237, spos\u00f2, a Burgos, l'erede delle contee di Aumale e di Ponthieu, Giovanna di Dammartin (1220-16 marzo 1279), figlia di Simone de Dammartin, conte d'Aum\u00e2le e di Maria, contessa di Ponthieu.\nNel 1236, conquist\u00f2 la citt\u00e0 di Cordova e nel 1241, il re di Murcia, Muhammad ibn Ali chiese aiuto a Ferdinando, offrendo in cambio il vassallaggio del suo regno; Ferdinando accett\u00f2 e la Murcia, da Alicante ad Alhama fu soggetta al regno di Castiglia.\nTra il 1243 ed il 1245, Ferdinando III assieme al re d'Aragona, port\u00f2 a termine l'occupazione del territorio valenziano e vennero stabiliti i limiti territoriali con il Trattato di Almizra del 1244, firmato da Giacomo I ed il figlio di Ferdinando, Alfonso (futuro Alfonso X di Castiglia) per delimitare le aree di espansione sul territorio musulmano compreso tra la Corona di Castiglia e la Corona di Aragona, che confermava il trattato, del 1179, siglato tra Alfonso VIII di Castiglia ed Alfonso II d'Aragona, a Cazorla. Le terre a sud della linea Biar-Villajoyosa rimasero nelle mani castigliane (incluso il Regno di Murcia), mentre il regno di Valencia, che sarebbe spettato all'Aragona, venne consegnato definitivamente agli aragonesi solo dopo il 1305 con i trattati di Torrellas ed Elche, quando sul trono sedeva gi\u00e0 Giacomo II.\nNel 1245, il sultano di Granada Muhammad ibn Nasr chiese un aiuto militare a Ferdinando, ed in cambio gli cedette la citt\u00e0 di Ja\u00e9n (1246) e gli promise un contingente di soldati musulmani per la conquista cristiana dell'Andalusia. Sempre nel 1246 per commemorare le sue conquiste fond\u00f2 l'Ordine della Concordia investendo 154 cavalieri tra i pi\u00f9 nobili di Spagna. Nel 1247 occup\u00f2 Carmona e, mentre la flotta cristiana al comando dell'ammiraglio castigliano Raimondo Bonifaz distruggeva la flotta musulmana che difendeva il Guadalquivir, pot\u00e9 assediare Siviglia che, dopo circa quindici mesi di resistenza, cadde il 22 dicembre 1248.\nDopo Siviglia caddero Medina-Sidonia, Arcos, Cadice, Sanlucar e tutte le altre citt\u00e0 a sud della capitale. Riconquistato tutto il territorio dell'Andalusia, eccetto il Sultanato di Granada ed un territorio del sud ovest nei pressi di Huelva, Ferdinando progett\u00f2 una spedizione in Nordafrica, per eliminare qualsiasi possibilit\u00e0 di reazione da parte dei musulmani.\nMentre stava preparando la programmata spedizione, e trattava per avere l'appoggio del re d'Inghilterra, Enrico III, per\u00f2 Ferdinando mor\u00ec, a Siviglia, il 30 maggio del 1252, e con lui termin\u00f2 il periodo delle grandi conquiste dei territori musulmani. Gli succedette il figlio Alfonso X di Castiglia, detto il Saggio. Fu inumato a Siviglia nella Cattedrale.\nDiede impulso alle Scuole di \"Estudio General del Reino de Le\u00f3n\", che suo padre, Alfonso IX, tra il 1218 ed il 1220, aveva fondato a Salamanca, e che poi suo figlio Alfonso il Saggio avrebbe chiamato \"Universidad\".\nOrdin\u00f2 la pubblicazione di un codice (Sentenario) che non aveva forza di legge ma che prepar\u00f2 la strada alle grandi riforme di suo figlio, Alfonso il Saggio.\nPapa Clemente X, nel 1671, canonizz\u00f2 Ferdinando III, noto come il \"re delle tre religioni\", primo re spagnolo elevato alla gloria degli altari.\nPatronati.\nSan Ferdinando \u00e8 il patrono della citt\u00e0 di Siviglia e di varie citt\u00e0 spagnole. \u00c8 anche patrono dell'Arma del Genio dell'Esercito spagnolo.\nDopo la costituzione nel 1819 della Diocesi di San Crist\u00f3bal de La Laguna, chiamata anche \"Diocesi di Tenerife\" (Isole Canarie), san Ferdinando \u00e8 il compatrono di questa e della cattedrale diocesana come stabilito dalla bolla di papa Pio VII. Questo perch\u00e9 questa diocesi dipende dall'arcidiocesi di Siviglia, la cui capitale ha per patrono. San Ferdinando \u00e8 anche il patrono della Universit\u00e0 di La Laguna, dal momento che questa istituzione \u00e8 stata fondata con il nome di \"Universit\u00e0 letteraria di San Fernando\".\n\u00c8 anche patrono di un paese italiano in provincia di Barletta-Andria-Trani chiamato appunto San Ferdinando di Puglia, cui statua \u00e8 presente nell'altare maggiore della Chiesa Madre, la festa patronale si festeggia il 30 maggio.\nIn Calabria \u00e8 patrono San Ferdinando (Italia), cittadina fondata dopo la bonifica del diciottesimo secolo voluta dai regnanti Borbone. Una statua lignea \u00e8 presente nell'altare maggiore della Chiesa principale.\nMatrimoni.\nPrimo Matrimonio.\nNel novembre 1219 nel Monastero di San Zoilo di Carri\u00f3n de los Condes, situato nella provincia di Palencia, spos\u00f2 Beatrice di Svevia, figlia di Filippo di Svevia e di Irene Angelo. Ebbero dieci figli:\nSecondo Matrimonio.\nNel 1237 spos\u00f2 Giovanna di Dammartin. Ebbero cinque figli:"}
{"id": "73122", "revid": "228446", "url": "https://it.wikipedia.org/wiki?curid=73122", "title": "Alessandro III di Russia", "text": "In politica interna prese decisioni autocratiche su amministrazione locale, ordine pubblico e istruzione, che in gran parte annullarono le riforme progressiste del padre Alessandro II. L'assassinio del padre lo indusse, infatti, a condurre una dura politica reazionaria.\nIn politica estera si distinse per un marcato nazionalismo che lo port\u00f2 ad un conflitto politico con l'Austria (crisi bulgara) e ad un allontanamento anche dalla Germania. Nel 1885 rischi\u00f2 inoltre una guerra con la Gran Bretagna per una disputa territoriale in Asia centrale.\nPer motivi economici e strategici si avvicin\u00f2 sempre pi\u00f9 alla Francia con la quale, nel 1894, la Russia concluse un accordo difensivo (alleanza franco-russa). Tale accordo fu la base della coalizione che nella prima guerra mondiale port\u00f2 il nome di Triplice intesa.\nLa famiglia e la giovent\u00f9.\nAlessandro nacque nel 1845, terzogenito di Aleksandr Nikolaevi\u010d Romanov, che diventer\u00e0 Zar (Alessandro II) nel 1855, e da Maria Aleksandrovna, da nubile principessa d'Assia. La nonna paterna di Alessandro, Carlotta di Prussia, era sorella del re di Prussia (e futuro imperatore di Germania) Guglielmo I, che era quindi prozio di Alessandro.\nLa prima figlia dei genitori di Alessandro III, Aleksandra, mor\u00ec bambina, e il secondogenito, Nikolaj, l'erede al trono di Russia, mor\u00ec anch'egli prematuramente nel 1865. Alessandro a vent'anni divenne cos\u00ec il nuovo erede dei Romanov.\nFino a quel momento aveva ricevuto un'istruzione solamente occasionale. Gli furono impartite lezioni di storia da Sergej Michajlovi\u010d Solov'\u00ebv e di diritto da Konstantin Petrovi\u010d Pobedonoscev che rafforzarono il suo spirito patriottico e il suo conservatorismo, ma limitarono la sua conoscenza della vita reale e del pensiero russo. Interrotti presto gli studi regolari, sebbene avviato verso l'amministrazione superiore, la sua partecipazione a questa attivit\u00e0 non fu sistematica n\u00e9 di pregio. Alessandro pi\u00f9 che per la vita intellettuale si rivel\u00f2 portato per l'attivit\u00e0 fisica e preferiva il convivio alle discussioni riguardanti gli affari dello Stato.\nIl matrimonio e l'ascesa al trono.\nIl 9 novembre 1866 spos\u00f2 Dagmar di Danimarca, la fidanzata di suo fratello maggiore Nikolaj che era morto un anno prima. Dagmar era sorella di Alessandra di Danimarca che tre anni prima aveva sposato l'erede al trono di Gran Bretagna Edoardo. Quest'ultimo e Alessandro erano quindi cognati.\nLa consorte di Alessandro, il padre di costei Cristiano IX e l'ambiente di corte di Copenaghen erano ostili a Berlino. Non molto tempo era infatti trascorso dalla seconda guerra dello Schleswig nella quale la Danimarca era stata sconfitta dalla Prussia. Tale ambiente influenz\u00f2 il giovane Alessandro contribuendo a formare le sue idee in politica estera, sostanzialmente anti-prussiane. Cos\u00ec che quando l'erede al trono tedesco Federico di Hohenzollern visit\u00f2 San Pietroburgo alla fine del 1871, Alessandro si rifiut\u00f2 di riceverlo.\nAlessandro era di idee nazionaliste e anche per questo si allontan\u00f2 dalla politica filo-germanica del padre. Rispetto a lui era meno propenso a seguire l'Europa e gi\u00e0 all'inizio della seconda met\u00e0 degli anni 70 ostentava modi e sentimenti prettamente russi. Sebbene non si fosse distinto per abilit\u00e0 militare nella guerra russo turca del 1877-1878, come gli altri Romanov, nutriva un forte interesse per le questioni militari, specialmente per le uniformi, che adatt\u00f2 ad una pi\u00f9 confacente immagine nazionale. Il 13 marzo 1881, improvvisamente, lo zar Alessandro II mor\u00ec in un attentato e il figlio Aleksandr Aleksandrovi\u010d sal\u00ec al trono con il nome di Alessandro III.\nPolitica interna.\nFortemente colpito dall'assassinio del padre, il nuovo monarca si dimostr\u00f2 deciso a reprimere i movimenti rivoluzionari per salvaguardare il regime zarista. Tali intenzioni furono esplicitate in un manifesto dell'11 maggio 1881 in cui Alessandro proclam\u00f2 la sua fede nella salvaguardia della \u00abforza e verit\u00e0 dell'autocrazia\u00bb. Il documento port\u00f2 alle dimissioni dei funzionari pi\u00f9 riformisti: lasciarono i loro incarichi il ministro dell'Interno Michail Tarielovi\u010d Loris-Melikov, lo zio di Alessandro III Konstantin e il ministro delle Finanze Aleksandr Ageevi\u010d Abaza (1821-1895).\nI \"Regolamenti temporanei\".\nCi vollero per\u00f2 diversi mesi prima che il governo imboccasse la strada della reazione. Fra i promotori del nuovo corso si distinsero l'ex tutore di Alessandro Pobedonoscev, Dmitrij Andreevi\u010d Tolstoj (1823-1889), dal 1882 ministro dell'Interno, e Ivan Davydovi\u010d Deljanov (1818-1898), dallo stesso anno titolare del ministero della Pubblica istruzione. Nella tarda estate del 1881 furono emanati i \"Regolamenti temporanei\" intesi a garantire la sicurezza dello Stato. Essi prendevano di mira soprattutto l'organizzazione terroristica \"Narodnaja volja\", che aveva ordito l'assassinio di Alessandro II, ma venne perseguito chiunque costituisse una potenziale minaccia per l'ordine pubblico. Della validit\u00e0 di tre anni, i \"Regolamenti temporanei\" vennero rinnovati e il governo di Alessandro III si affid\u00f2 ad essi per tutto il resto della propria esistenza.\nNonostante ci\u00f2 Alessandro III non sub\u00ec quell'offensiva di attentati che contrassegn\u00f2 la vita del padre. Uno dei pochi episodi rivoluzionari del suo regno fu l'attentato ordito contro di lui per il 1\u00ba marzo 1887 da un gruppo di studenti di San Pietroburgo che si consideravano gli eredi del movimento rivoluzionario \"Zemlja i Volja\". La polizia zarista arrest\u00f2 i cospiratori prima che potessero realizzare il piano. Cinque di loro furono impiccati. Fra questi figurava Aleksandr Il'i\u010d Ul'janov, fratello maggiore di Vladimir Il'i\u010d che in futuro prender\u00e0 lo pseudonimo di Lenin.\nL'istruzione.\nSotto il regno di Alessandro III furono varate controriforme volte ad annullare i vasti cambiamenti promossi da Alessandro II e a sostenere il carattere centralizzato, burocratico e classista del sistema russo. Il regolamento universitario del 1884, emanato in sostituzione di quello pi\u00f9 liberale del 1863, abol\u00ec l'autonomia universitaria vietando agli studenti la possibilit\u00e0 di fondare organizzazioni o rappresentanze collettive. Fu anche ridotto drasticamente l'accesso alle donne all'istruzione superiore. Le scuole ecclesiastiche furono invece oggetto di speciali attenzioni: dal 1884 Alessandro III e Pobedonoscev affidarono quanto pi\u00f9 possibile l'istruzione primaria alla Chiesa, e il numero di scuole parrocchiali aument\u00f2 dalle 4.500 del 1882 alle 32.000 del 1894.\nI ceti sociali e la russificazione.\nAlessandro III e i suoi funzionari sfruttarono ogni occasione per sostenere la nobilt\u00e0 e accentuarne la posizione di predominio. Nel 1885 venne fondata la Banca agricola statale della nobilt\u00e0. Contestualmente vennero imposte nuove restrizioni ai contadini che nel 1889 videro sostituiti i loro rappresentanti a capo dei \"zemstvo\" provinciali con funzionari del ministero dell'Interno. Un'ulteriore controriforma si attu\u00f2 sulle amministrazioni cittadine. Nel 1892 vennero infatti aumentati in misura cospicua i limiti di propriet\u00e0 che consentivano il diritto di voto. Conseguentemente a San Pietroburgo gli elettori scesero da 21.000 a 8.000 e a Mosca da 20.000 a 7.000.\nInoltre Alessandro III fu il primo zar a dimostrarsi apertamente nazionalista. Sotto il suo regno furono aumentate le misure repressive nei confronti delle confessioni non ortodosse e fu incrementata la politica di russificazione, non solo nei confronti dei polacchi ribelli, ma anche dei georgiani degli armeni e, seppure in maniera graduale, dei finlandesi.\nPolitica estera.\nIl contesto della politica internazionale di quel periodo vedeva la Germania e l'Austria gi\u00e0 unite nella duplice alleanza, la Francia avversaria della Germania dopo la sconfitta subita nella guerra franco-prussiana, la Russia vicina alle potenze conservatrici della Duplice, e la Gran Bretagna autonoma con il suo impero.\nGi\u00e0 il 16 marzo 1881 (tre giorni dopo l'ascesa al trono di Alessandro) la Russia, in un dispaccio alle potenze, rassicur\u00f2 che il nuovo zar avrebbe concentrato la propria attenzione sullo sviluppo interno del Paese, che la sua politica estera sarebbe stata improntata alla pace e che \u00abla Russia si sarebbe occupata soprattutto di se stessa. Solo il dovere di difendere il proprio onore e la propria sicurezza possono distoglierla dalle proprie occupazioni interne\u00bb. Nonostante queste premesse la politica estera di Alessandro III fu molto attiva e determin\u00f2 scelte decisive per gli equilibri europei. Per tutto il corso del suo regno lo Zar fu coadiuvato dal cauto e filogermanico ministro degli Esteri Nikolaj Karlovi\u010d Girs, con il quale si trov\u00f2 spesso in contrasto.\nL'alleanza dei tre imperatori (1881).\nNell'ottica di un iniziale bisogno di quiete per il suo Paese, il 18 giugno 1881, dopo vari indugi, Alessandro firm\u00f2 l'alleanza dei tre imperatori. L'accordo difensivo, le cui trattative erano iniziate nell'ultimo periodo di vita del padre, fu stipulato con Francesco Giuseppe d'Austria e Guglielmo I di Germania. Sebbene nazionalista e panslavista, lo Zar decise di firmare l'alleanza mettendo da parte la sua diffidenza per la Germania.\nIl \"Grande gioco\" in Asia centrale (1881-1891).\nFuori dal contesto europeo, una delle questioni che Alessandro III eredit\u00f2 dai suoi predecessori fu quella dell'Asia centrale, dove, nonostante la resistenza della diplomazia britannica, l'esercito di Alessandro II era riuscito a conquistare vasti territori. Gli inglesi, che temevano un'espansione russa verso l'India britannica, avevano soprannominato questo conflitto politico \u201c\"The Great Game\"\u201d (il \u201cGrande gioco\u201d).\nA tale proposito, fra le prime questioni che Alessandro III dovette affrontare ci fu quella di Merv che, a differenza delle altre citt\u00e0 del Turkmenistan, non era ancora caduta in mani russe. Per non rischiare una guerra con la Gran Bretagna, la Russia adott\u00f2 una strategia che non prevedeva l'uso delle armi. La stessa, fastosa, cerimonia di incoronazione di Alessandro III fu utilizzata per condizionare i capi turkmeni. Essi tornarono infatti a Merv persuasi che opporsi alla Russia sarebbe stata una follia e nel febbraio 1884 la citt\u00e0 si arrese senza colpo ferire.\nSull'orlo della guerra con la Gran Bretagna.\nLa Gran Bretagna ne fu contrariata e quando i russi tentarono il colpo successivo fu sul punto di aprire le ostilit\u00e0 con la Russia. Oggetto del contendere questa volta era l'oasi di Pandjeh (oggi Serchetabad, nella Provincia di Mary, Turkmenistan), localit\u00e0 strategica sulla strada dell'India fra Merv ed Herat (Afghanistan). Allarmati da movimenti di truppe russe, gli inglesi ottennero che gli afgani occupassero l'oasi. Il 16 marzo 1885 il ministro degli Esteri Girs comunic\u00f2 al governo di Londra che Alessandro III era d'accordo con la linea del governo di non attaccare Pandjeh, purch\u00e9 gli afgani si astenessero da atti ostili. Lo Zar, fra l'altro, aveva ricevuto un telegramma della regina Vittoria che lo pregava di impedire la calamit\u00e0 di un conflitto.\nSecondo la versione russa i soldati dello zar il 31 marzo avanzarono verso Pandjeh senza sparare e i primi a farlo furono gli afgani. La battaglia si risolse in una schiacciante vittoria dei russi che occuparono l'oasi. La Gran Bretagna mobilit\u00f2 le sue forze in Asia e minacci\u00f2 la guerra se l'avanzata fosse continuata. Ci vollero diversi anni per far rientrare la crisi che tutto sommato si risolse a favore dei russi, i quali conservarono Pandjeh. All'apice della tensione internazionale, Girs consigli\u00f2 ad Alessandro III di cedere o prepararsi ad una grande guerra, lo Zar rispose: \u00abIo non ceder\u00f2, e non si far\u00e0 guerra!\u00bb.\nLa ferrovia Transcaspiana.\nAlessandro III sostenne l'industrializzazione del Paese, cosa per la quale riscuoteva l'ammirazione del ministro delle Finanze del suo ultimo periodo di regno, Sergej Jul'evi\u010d Vitte. Soprattutto in campo ferroviario il governo dello Zar dimostr\u00f2 un notevole dinamismo che in Asia centrale si concretizz\u00f2 in un altro episodio del \u201cGrande gioco\u201d.\nSi tratt\u00f2 della costruzione della ferrovia Transcaspiana che, dal porto sul Mar Caspio di Krasnovodsk (oggi T\u00fcrkmenba\u015fy) nei primi anni del regno di Alessandro III avanz\u00f2 verso l'Afghanistan; raggiunse Merv nel 1885 e a met\u00e0 del 1888, dopo aver deviato verso nord-est, arriv\u00f2 a Bukhara e Samarcanda; mentre si cominciava a lavorare anche al tratto finale per Tashkent. Nel XIX secolo l'asprezza delle condizioni climatiche e del terreno di luoghi come quelli dell'Asia centrale faceva di una ferrovia un supporto logistico di grande valore militare. La Gran Bretagna ne fu come al solito allarmata ma nessuna decisione fu presa al riguardo.\nLa crisi del Pamir.\nConseguenza indiretta della realizzazione della ferrovia Transcaspiana fu la cosiddetta crisi del Pamir. Essa inizi\u00f2 nel luglio 1891, quando giunse notizia a Londra che i russi avevano in progetto di occupare la vasta regione del Pamir, tra l'Afghanistan, l'India britannica e la Cina. In effetti un reparto di 400 cosacchi era entrato nel varco del Pamir da nord, con l'ordine di impadronirsene in nome dello zar Alessandro III. Il 13 agosto quei russi, comandati dal colonnello Janov incontrarono l'esploratore britannico Francis Younghusband, a Bozai Gumbaz (oggi nella provincia afgana del Badakhshan). I cosacchi reputavano la localit\u00e0 in territorio russo, l'inglese in territorio afgano. A costui, che qualche giorno dopo fu da Janov malamente espulso dal territorio, i cosacchi dissero per giunta che avevano appena attraversato la regione del Chitral (oggi nel nord del Pakistan), al confine con l'India britannica e sotto la protezione inglese, dove avevano fatto dei rilevamenti cartografici.\nLa crisi scoppi\u00f2 quando a Londra arrivarono le prime notizie degli avvenimenti. Questa volta la protesta fu molto energica e la minaccia di guerra della Gran Bretagna apparve reale. Alessandro III fu costretto a fare marcia indietro e a rinunciare al Pamir, mentre la responsabilit\u00e0 dell'incidente fu fatta gravare sul colonnello Janov, accusato di non aver rispettato gli ordini. Quest'ultimo tuttavia, come ricompensa per aver fatto da capro espiatorio, fu nominato generale e Alessandro in persona gli don\u00f2 un anello d'oro.\nLa crisi bulgara e le sue conseguenze (1885-1887).\nCon il congresso di Berlino del 1878 la Russia aveva visto ridotte le su aspirazioni sull'intera Bulgaria ottomana, ma le era stato consentito di organizzare il governo e l'esercito del Principato di Bulgaria. Di quella parte cio\u00e8 del territorio della Bulgaria che il congresso aveva posto sotto l'influenza russa. Il padre di Alessandro III, Alessandro II, era riuscito inoltre a far eleggere suo nipote Alessandro di Battenberg principe di Bulgaria.\nCostui, sotto il regno di Alessandro III, si allontan\u00f2 gradualmente dall'influenza della Russia e nel 1883 ripristin\u00f2 la costituzione. Quando, nel settembre 1885, scoppi\u00f2 nella parte della Bulgaria ancora ottomana (Rumelia orientale) una rivolta antiturca, Battenberg, ignorando gli avvertimenti di San Pietroburgo si mise a capo dei rivoltosi e unific\u00f2 il Paese. Ci\u00f2 che alla Russia non ero riuscito con la diplomazia, era invece riuscito ad un principe tedesco che aveva l'appoggio dei liberali e l'assenso di Austria e Gran Bretagna.\nAlessandro III accolse gli eventi bulgari e l'operato di suo cugino Battenberg come un affronto alla propria persona e alla Russia. Diede pertanto il suo appoggio ad una cospirazione di ufficiali bulgari che organizz\u00f2 il rapimento di Battenberg, il quale, dopo alterne vicende, fu costretto ad abdicare. Ma l'azione di Alessandro fu controproducente poich\u00e9 aument\u00f2 il sentimento antirusso in Bulgaria e in Europa, rendendo impossibile l'ascesa al trono di Bulgaria di un candidato russo. Nel 1887 infatti fu eletto principe Ferdinando di Coburgo dell'alta nobilt\u00e0 austriaca.\nAlessandro III escluse l'idea di un'occupazione militare della Bulgaria e dichiar\u00f2 che entrare in guerra contro la Turchia e rischiare un conflitto pi\u00f9 ampio sarebbe stato imperdonabile e, riguardo alla Russia, criminale. Il suo ministro degli Esteri Nikolaj Karlovi\u010d Girs e il suo capo di stato maggiore furono d'accordo. La crisi bulgara ebbe serie conseguenze nei rapporti fra Austria e Russia. Alessandro, bench\u00e9 gi\u00e0 intenzionato a non rinnovare l'alleanza dei tre imperatori dal 1886, non se la sent\u00ec di lasciare anche la Germania, n\u00e9 era pronto a valutare la possibilit\u00e0 di un'alleanza con la Francia. Dopo difficili trattative, nel giugno 1887, fu firmato cos\u00ec un accordo segreto fra le sole Russia e Germania, il cosiddetto trattato di controassicurazione.\nL'intesa assicurava la neutralit\u00e0 dei due firmatari nel caso che uno dei due si fosse trovato in guerra con una terza potenza; ma la Russia sarebbe potuta intervenire contro la Germania se questa avesse attaccato la Francia, e la Germania sarebbe potuta intervenire contro la Russia se questa avesse attaccato l'Austria. Il 28 luglio dello stesso anno il cancelliere tedesco Otto von Bismarck scrisse: \u00abI nostri rapporti con la Russia dipendono esclusivamente dai sentimenti personali dello zar Alessandro III\u00bb.\nL'alleanza con la Francia (1888-1894).\nNonostante il trattato e al contrario del suo ministro degli Esteri Girs, Alessandro III era sempre pi\u00f9 insofferente nei confronti della Germania. Nell'ottobre 1888, la Russia, in difficolt\u00e0 economiche, ebbe la possibilit\u00e0 di emettere sul mercato francese un importante prestito, e nel gennaio successivo ordin\u00f2 un cospicuo numero di fucili francesi dopo essersi impegnata a non farne uso contro la Francia. L'alleanza fra le due potenze, cos\u00ec diverse fra loro, era ormai all'orizzonte.\nAd accelerare i tempi ci pens\u00f2 il nuovo imperatore tedesco Guglielmo II che nell'agosto 1889 dichiar\u00f2 che se l'Austria avesse per qualunque motivo mobilitato l'esercito, lo avrebbe fatto anche la Germania. Nell'ottobre dello stesso anno Alessandro III si rec\u00f2 a Berlino. Si mostr\u00f2 sostenuto verso le personalit\u00e0 tedesche e all'ambasciatore di Parigi raccomand\u00f2 di rafforzare l'esercito. In pi\u00f9, suscitando l'imbarazzo generale, declam\u00f2 il brindisi a Guglielmo II in francese.\nLa Francia si muoveva all'unisono: con grande soddisfazione di Alessandro, il 30 maggio 1890, quattordici nichilisti russi furono arrestati a Parigi. Intanto la Gran Bretagna sembrava indirizzarsi verso la triplice alleanza, mentre la Russia aveva sempre maggior bisogno del danaro francese e la Germania rifiutava di rinnovare il trattato di controassicurazione. Ci\u00f2 nondimeno Girs, conservatore e filotedesco, appariva ancora contrario ad un'intesa con la Francia. Alessandro III consigli\u00f2 allora al suo ministro di ascoltare il parere del loro ambasciatore a Parigi Artur Pavlovi\u010d Morengejm (1824-1906), ben sapendo che questi era favorevole all'alleanza e probabilmente al soldo degli industriali francesi. Girs alla fine si convinse e Morengejm il 27 agosto 1891 invi\u00f2 una nota al governo francese con la quale si proponeva formalmente un'intesa con la Francia.\nLa svolta nelle trattative.\nUn mese prima intanto (23 luglio 1891), Alessandro III aveva accolto una squadra navale francese a Kronstadt e aveva visitato l'ammiraglia \"Marengo\". Nella stessa occasione, ad un pranzo al palazzo del Peterhof in onore dei marinai francesi, lo Zar brind\u00f2 al presidente della Repubblica francese e sulle note della \"marsigliese\" (l'inno della rivoluzione francese) si alz\u00f2 scoprendosi il capo.\nIl ministro degli Esteri francese Alexandre Ribot e i suoi colleghi di governo erano decisi, per\u00f2, ad evitare che l'intesa assumesse un carattere antibritannico. Volevano anche impegnare la Russia sulle risorse da impiegare in caso di guerra contro la Germania. Girs cerc\u00f2 di evitare proprio questo, ma Alessandro III si impose:\nRibot tuttavia fu coinvolto nell'autunno del 1892 nello scandalo finanziario di Panama e dovette lasciare il potere. Ci fu una battuta d'arresto nelle trattative che ripresero nell'estate dell'anno dopo. Anche Morengejm fu coinvolto nello scandalo e Alessandro III pretese le scuse formali dal presidente della Repubblica francese Carnot per le accuse (probabilmente fondate) rivolte all'ambasciatore russo. Ottenutole, lo Zar consent\u00ec che una squadra navale russa si recasse in visita a Tolone, quale segno di amicizia.\nIl 27 dicembre 1893 Girs inform\u00f2 l'ambasciatore francese in Russia, Gustave Lannes de Montebello (1838-1907), che Alessandro III aveva approvato la convenzione militare dell'alleanza. Il 4 gennaio 1894 il governo francese diede a sua volta l'approvazione. Lo Zar non riteneva l'accordo un rischio per la Russia, confidando nel fatto che mai la Francia l'avrebbe trascinato in una guerra di rivincita contro la Germania. A Montebello il 16 dicembre aveva detto: \u00abVoi non sareste buoni patrioti e neppure buoni francesi se non foste convinti che verr\u00e0 il giorno in cui potrete rientrare in possesso delle vostre province perdute [dell'Alsazia e della Lorena]; ma vi \u00e8 un abisso tra questo sentimento naturale e l'idea di una provocazione per poterlo realizzare, cio\u00e8 l'idea di una rivincita, e voi avete spesso dimostrato di amare la pace sopra ogni cosa e di saper aspettare con dignit\u00e0\u00bb.\nGli ultimi tempi.\nNell'autunno del 1893 si riscontrarono in Alessandro che era appena tornato da un viaggio in Danimarca, i primi sintomi di problemi di salute. Era dimagrito e soffriva di epistassi, per cui i medici gli diagnosticarono patologie al fegato. Durante l'inverno gli fu imposto il riposo assoluto e non gli fu negata la gravit\u00e0 della situazione. Fu stabilito quindi di accelerare i preparativi per il fidanzamento e il matrimonio dell'erede al trono Nicolaj. Lo Zar partecip\u00f2 alla cerimonia di fidanzamento del figlio con Alice d'Assia avvenuta l'8 aprile 1894, ma tutti i presenti furono colpiti dal suo aspetto emaciato. Il suo stato peggior\u00f2 ancora e si tent\u00f2 un miglioramento delle sue condizioni facendolo partire per un periodo di cure a Livadija, in Crimea. Ma non ci fu nulla da fare.\nAlessandro III si ammal\u00f2 di nefrite e mor\u00ec il 1\u00ba novembre 1894 a neppure 49 anni presso il Palazzo di Livadija. Le sue spoglie furono sepolte nella fortezza Pietro e Paolo a San Pietroburgo. Gli successe il suo figlio maggiore, Nikolaj, come Nicola II di Russia.\nDiscendenti.\nDal matrimonio di Alessandro con Dagmar di Danimarca, poi Marija F\u00ebdorovna, nacquero sei figli:\nOnorificenze.\nOnorificenze straniere.\nAlessandro III fu insignito di varie onorificenze straniere. Queste quelle di cui si ha riscontro in fonti accreditate:"}
{"id": "73126", "revid": "124123", "url": "https://it.wikipedia.org/wiki?curid=73126", "title": "Konstantin Veli\u010dkov", "text": "Biografia.\nNel 1874 studi\u00f2 nel Liceo di Costantinopoli. Insegn\u00f2 lingua bulgara e francese, storia e geografia a Pazard\u017eik (1874-1876), e fu presidente del \u010ditali\u0161te \"Vyzraghdane\" nella citt\u00e0 natale, dove fu membro del comitato rivoluzionario. Insieme a Todor Kable\u0161kov partecip\u00f2 attivamente alla preparazione dell'Insurrezione di Aprile del 1876. Venne arrestato e condannato a morte dai turchi. Rimase per diversi mesi in prigione; venne salvato dalla commissione europea, che stava indagando sulle violazioni di legge durante la repressione dell'insurrezione. \nFu quindi scrivano nell'Esarcato bulgaro nel periodo 1876-1877. Dopo la guerra di liberazione Russo-turca ritorna a Pazardzhik. Viene eletto membro, e dopo, presidente del Consiglio provinciale amministrativo a Pazard\u017eik nel 1878 e divenne rappresentante popolare nel Consiglio regionale fino al 1885; in seguito fu direttore dell'istruzione pubblica in Rumelia Orientale. \nSi trasfer\u00ec in Francia per studiare giurisprudenza. In seguito divenne deputato nel IV Parlamento nel 1886. Durante il regime di Stefan Stambolov emigr\u00f2 a Firenze, Italia (1887-1889), dove studi\u00f2 pittura; divenne professore di lingua francese nel ginnasio bulgaro di Odrin (odierna Adrianopoli) e Istanbul. Ritorn\u00f2 in Bulgaria all'inizio di giugno 1894 e venne eletto presidente della direzione del Partito Popolare e deputato nel VIII parlamento. \nRicopr\u00ec le cariche di ministro dell'edilizia pubblica e delle comunicazioni, della pubblica istruzione (1894-1897), del commercio e dell'agricoltura (1897-1898). Nel 1898 pass\u00f2 al Partito Progressista Liberale. Fu quindi rappresentante diplomatico a Belgrado (1902-1904). Per decisione di R. Petrov venne richiamato dalla carica prima del tempo e mandato in pensione. Deluso dalla realt\u00e0 politica e sociale e con la salute peggiorata, Veli\u010dkov emigr\u00f2 di nuovo. Mor\u00ec a Grenoble; dopo due anni i suoi resti vennero riportati a Sofia. \u00c8 stato membro effettivo dell'Accademia delle Scienze bulgara (1884).\nAttivit\u00e0 letteraria.\nL'attivit\u00e0 pubblica di Konstantin Veli\u010dkov fin dall'inizio era legata alla cultura ed alla letteratura. Ancora diciassettenne, tradusse insieme a G. Nicolov l'opera di Victor Hugo \"Lucrezia Borgia\". Tradusse anche il dramma di Aleksandr Pu\u0161kin \"La sirenetta\". Il dramma di K. Veli\u010dkov \"Nevianka e Svetoslav\" venne portata in scena nel 1872; pubblic\u00f2 la sua prima poesia nel 1874 nella rivista \"\u010citali\u0161te\". Dopo la fine del liceo Veli\u010dkov fece conferenze nella citt\u00e0 natale, organizz\u00f2 rappresentazioni teatrali, in cui partecip\u00f2 come attore.\nVeli\u010dkov \u00e8 uno degli organizzatori e sostenitori dell'Associazione della ginnastica fisica, venne eletto membro del loro Comitato superiore con sede a Filippopoli (1879). Nello stesso periodo divent\u00f2 capo redattore del giornale \"Naroden glas\" (La voce popolare). A Filippopoli Veli\u010dkov si dedic\u00f2 ad un'attivit\u00e0 letteraria frenetica: scriveva drammi, novelle e racconti, articoli, poesie ed altro. Per sua iniziativa insieme ad Ivan Vazov redasse \"L'antologia bulgara\" nel 1884, che per la prima volta fece conoscere ai lettori i capolavori della letteratura europea; gran parte delle traduzioni era opera di Veli\u010dkov. \nPartecip\u00f2 insieme a Vazov nella redazione (1881-1884) della rivista \"Nauka\" (Scienza); dopo che questa rivista venne soppressa i due fondarono una delle prime pubblicazioni esclusivamente letterarie in Bulgaria - la rivista \"Zora\" (L'alba) nel 1885. Quando Vazov divenne redattore della rivista \"Dennizta\" (La stella mattutina), Veli\u010dkov gli sped\u00ec da Istanbul le prime otto poesie dalla raccolta \"Lettera da Roma\" e un articolo di critica letteraria su Ljuben Karavelov. Compose due antologie per le scuole elementari e le superiori, che uscirono nel 1890 a Solun (attuale Tessalonica). \nPrepar\u00f2 un corso di storia generale della letteratura, che venne stampato pi\u00f9 tardi a Pazard\u017eik. Particolarmente fruttuoso fu il periodo dall'estate 1891 fino alla met\u00e0 del 1892, quando ritorna a Istanbul. Qui cre\u00f2 gran parte dei suoi \"Carigradski soneti\" (Sonetti da Costantinopoli) e poesie per bambini, termin\u00f2 \"Lettere da Roma\", tradusse il dramma di Shakespeare \"Macbeth\" e \"La Divina Commedia\" di Dante, cominci\u00f2 a scrivere le memorie \"V t\u0103mnica\" (In prigione). Lavor\u00f2 per le riviste letterarie \"Mis\u0103l\", \"B\u0103lgarski pregled\", \"L\u0103\u010da\". Fond\u00f2 la rivista \"U\u010deni\u010deska beseda\" (1900-1904), pubblic\u00f2 e fu redattore della rivista \"Letopisi\" (Cronache) (1899-1905). \nSu iniziativa di Konstantin Veli\u010dkov venne aperta la Scuola Statale d'arte a Sofia, istituisce il Consiglio supremo d'istruzione presso il Ministero della pubblica istruzione. Veli\u010dkov fond\u00f2 (1896) la rivista \"U\u010dili\u0161ten pregled\", cre\u00f2 la legge per depositare due esemplari di tutte le opere pubblicate nella Biblioteca Nazionale di Sofia e Filippopoli. Veli\u010dkov \u00e8 uno dei fondatori e presidente onorario dell'Associazione di arte e cultura; partecip\u00f2 ad organizzazione di biblioteche scolastiche e sale di lettura ed altro. \nConosceva il francese, l'italiano e la lingua russa e fa tantissime traduzioni, spinto dalla nobile idea di allargare gli orizzonti del lettore bulgaro. Oltre alla \"Divina Commedia\" di Dante Alighieri, Veli\u010dkov tradusse le opere di Sofocle, Teocrito, Orazio, Francesco Petrarca, Torquato Tasso, Giosu\u00e8 Carducci, Lorenzo Stecchetti, William Shakespeare, Moli\u00e8re, Heinrich Heine, Aleksandr Pu\u0161kin, Nikolaj Nekrasov, Jazikov ed altri. Come critico letterario scrisse le biografie degli scrittori risorgimentali Georghi S. Rakovski, Vasil Drumev, Petko Slavejkov, Dobri Vojnikov, Grigor P\u0103rlichev, Ljuben Karavelov e Hristo Botev; scrisse recensioni delle opere di Vazov, Pejo Javorov, Anton Stra\u0161imirov, Kiril Hristov, Elin Pelin, Canko C\u0103rkovski, Trifon Kunev ed altri. Veli\u010dkov dipingeva ed i suoi dipinti sono esposti nella Galleria Nazionale d'arte, Galleria d'arte di Sofia, Galleria d'arte a Filippopoli, Pazard\u017eik e nelle collezioni private.\nLe opere di Kostantin Veli\u010dkov sono state prodotte nelle pause tra i suoi molteplici impegni politici. Tanti suoi libri vennero pubblicati dopo la sua morte. Persona di erudizione europea, Veli\u010dkov fu un entusiasta risorgimentale nell'attivit\u00e0 di elevare il livello culturale della popolazione. I drammi che scriveva e traduceva ed a volte metteva personalmente in scena, hanno lo scopo di elevare il livello del teatro bulgaro. La poesia di Veli\u010dkov esprime lirismo e toni nostalgici, dedicati alla patria. Questi motivi caratterizzano anche le sue poesie per i bambini. Arricchiva la lingua bulgara, soprattutto con le traduzioni. La stilistica del \"V t\u0103mnicata\" (In prigione) intreccia immagini realistiche dei fatti e un sentito lirismo. Veli\u010dkov era autore di tante opere a sfondo memorialistico. Le novelle e i racconti di Veli\u010dkov introdussero nuovi momenti nella prosa bulgara. \"Lettere da Roma\" fu un libro eccezionale non solo per i suoi tempi. Ancora oggi stupisce la grande erudizione culturale dell'autore."}
{"id": "73129", "revid": "1318658", "url": "https://it.wikipedia.org/wiki?curid=73129", "title": "Classificazione decimale universale", "text": "La classificazione decimale universale, in acronimo CDU (nota anche con la denominazione inglese \"Universal Decimal Classification\", UDC e con la denominazione tedesca \"Universelle Dezimalklassifikation\", UDK) \u00e8 uno schema di classificazione sviluppato dai bibliografi belgi Paul Otlet ed Henri La Fontaine alla fine del secolo XIX e pubblicato nel 1905. \u00c8 un'espansione e potenziamento della classificazione decimale Dewey. Essa si serve di segni ausiliari per indicare gli aspetti particolari di un soggetto nonch\u00e9 le relazioni fra soggetti. In tal modo contiene un elemento significativo faccettato o analitico-sintetico che la rende adatta soprattutto nelle biblioteche specialistiche. Nel corso degli anni la CDU \u00e8 stata ulteriormente elaborata per adattarla alla crescita delle pubblicazioni nei vari settori dello scibile ed \u00e8 tuttora sottoposta a revisioni continue per tener conto di tutti i nuovi sviluppi.\nDescrizione.\nLa CDU consente di classificare documenti di ogni genere: innanzi tutto i documenti scritti, ma anche le illustrazioni, le mappe, documenti su supporti non cartacei come registrazioni su pellicola, video, registrazioni sonore e artefatti, come ad esempio i reperti conservati nei musei.\nPer gli identificatori dei soggetti la CDU si serve dei numeri arabi e di notazioni del sistema decimale. Ogni identificatore va considerato come scrittura decimale di un numero frazionale (con l'omissione di un eventuale punto decimale iniziale) che determina l'ordinamento degli insiemi di sigle. Per facilit\u00e0 di lettura di solito un identificatore CDU viene completato con un punto ogni tre cifre. In tal modo dopo l'identificatore 61 (\"Scienze mediche\") vengono le suddivisioni da 611 a 619; sotto il 611 (\"Anatomia\") vengono le suddivisioni da 611.1 a 611.9; sotto 611.1 vengono tutte le sue suddivisioni che precedono 611.2 e cos\u00ec via; dopo 619 viene l'identificatore 62. Un vantaggio di questo sistema sta nella sua illimitata ramificabilit\u00e0 (ed estensibilit\u00e0): infatti per introdurre nuove suddivisioni non si devono modificare gli identificatori preesistenti.\nLe undici classi principali.\nTali classi sono:\nUn documento pu\u00f2 essere classificato sotto una combinazione di pi\u00f9 categorie servendosi di simboli addizionali. Per esempio:\nLa CDU funziona bene con il computer, come riusciva bene prima degli anni sessanta con le apparecchiature meccanografiche. Attualmente \u00e8 disponibile una versione base della CDU che presenta 60.000 suddivisioni come base-dati specifica chiamata Master Reference File (MRF). L'attuale versione completa della UDC presenta 220.000 suddivisioni."}
{"id": "73130", "revid": "161374", "url": "https://it.wikipedia.org/wiki?curid=73130", "title": "Universal Decimal Classification", "text": ""}
{"id": "73132", "revid": "599013", "url": "https://it.wikipedia.org/wiki?curid=73132", "title": "Lcc", "text": ""}
{"id": "73133", "revid": "486946", "url": "https://it.wikipedia.org/wiki?curid=73133", "title": "Library of Congress Classification", "text": ""}
{"id": "73135", "revid": "116364768", "url": "https://it.wikipedia.org/wiki?curid=73135", "title": "Patrizio (storia romana)", "text": "I patrizi (singolare patrizio, in latino patricius) erano in origine la classe d'\u00e9lite dell'antica societ\u00e0 romana. Il nome \"patricius\" rimanda alla parola di origine indoeuropea \"patres,\" i 'padri fondatori' o i capi delle trib\u00f9 (\"gentes\") che danno origine alla civilt\u00e0 romana. \nOrigini.\nSecondo Plutarco i patrizi, creati al tempo di Romolo erano:\nErano anche sempre secondo lo stesso Plutarco, quei cittadini pi\u00f9 illustri e potenti della nuova citt\u00e0, che dovevano prendersi cura dei pi\u00f9 deboli e indifesi, con premura paterna.\nPer Dionigi di Alicarnasso Romolo suddivise il popolo romano in patrizi e plebei, contando tra i primi quelli notevoli per nascita, virt\u00f9 e danaro e tra i secondi gli altri.\nSecondo Tito Livio i patrizi erano i discendenti di quei cento \"Patres\" che formarono il primo Senato romano al tempo di Romolo.\nStoria.\nEpoca monarchica.\nInizialmente, Romolo riserv\u00f2 ai patrizi tutte le magistrature romane, come l'ingresso al Senato, l'investitura alle cariche religiose e giudiziarie. Romolo avrebbe anche creato il rapporto di patronato tra i clientes e i patroni, ponendo i plebei in posizione giuridicamente dipendente dai patrizi.\nIl numero dei \"patres\" raddoppi\u00f2 quando ai cento Romani furono affiancati cento Sabini, al tempo di Romolo e Tito Tazio. L'appartenenza a questa classe era dunque fissata dalla nascita piuttosto che dall'agiatezza economica la quale, soprattutto a seguito dell'afflusso di ricchezze dalle colonie, caratterizz\u00f2 anche altri strati sociali (come gli equites). Essi avevano tutti i diritti e i privilegi dell'epoca, fra i quali alcuni anche unici, come per esempio l'accesso alle cariche senatorie e molti sacerdozi. Facevano parte, dunque, della classe degli \"optimates\", i \"migliori\", cio\u00e8 gli aristocratici. I patrizi erano ovviamente conservatori, anche se alcuni nobili (come nientemeno che Gaio Giulio Cesare) erano pi\u00f9 aperti e arrivavano ad abbracciare la causa dei populares, la gente non-nobile.\nEpoca repubblicana.\nAll'inizio della Repubblica romana, i patrizi formavano su base ereditaria l'\u00e9lite di potere all'interno dello stato e a essi era riservata la possibilit\u00e0 di rivestire le magistrature e di governare lo stato. La chiusura del gruppo era sottolineata dalla proibizione dei matrimoni con i non-patrizi, o plebei. Tale situazione comport\u00f2 ben presto un conflitto e si andarono facendo sempre maggiori concessioni in direzione di un allargamento del potere anche ai plebei. In seguito al celebre episodio della secessione della plebe sul Montesacro, nel 494 a.C. fu istituita una nuova magistratura, quella dei tribuni della plebe, che poteva essere rivestita solo da plebei, con ampi poteri a tutela della classe. Negli anni 320 a.C. tutte le magistrature erano aperte anche ai plebei. Lo status dei due gruppi si and\u00f2 parificando e nel frattempo il numero delle famiglie patrizie inizi\u00f2 a diminuire. Il patriziato venne ampliato con l'immissione di nuove famiglie nel Senato, che pi\u00f9 tardi provennero anche dalle \u00e9lite provinciali dei popoli conquistati e pi\u00f9 profondamente romanizzati.\nTra le pi\u00f9 importanti famiglie patrizie della storia repubblicana si possono citare i Cornelii, i Valerii, gli Iulii, i Claudii, gli Emilii e i Fabii.\nNel I secolo a.C. la magistratura del tribunato era divenuta un importante strumento della lotta politica e nel 59 a.C. il patrizio Clodio si fece adottare da un plebeo (sebbene il padre adottivo fosse pi\u00f9 giovane di un anno) per poter essere eletto tribuno della plebe.\nAnche la massima carica religiosa romana, quella del Pontefice massimo rimase per lungo tempo appannaggio esclusivo dei patrizi, fino a che nel 254 a.C., questa magistratura fu assunta per la prima volta da un plebeo, Tiberio Coruncanio.\nEt\u00e0 imperiale e post-imperiale.\nIn epoca imperiale il patriziato cess\u00f2 progressivamente di avere importanza pratica (lo stesso Senato con il passare del tempo vide i suoi poteri esautorati dal potere imperiale), ma conservava ugualmente grande prestigio. Sotto l'imperatore Costantino I il termine divenne un titolo onorifico, attribuito ai collaboratori pi\u00f9 fedeli, e riservato a pochissimi personaggi. \nNel V secolo indicava prevalentemente il comandante dell'esercito (\"magister militum\"), spesso di origine barbarica, che reggeva in sostanza il governo dello Stato e a volte giunse a creare e deporre gli imperatori a suo piacimento. Uno dei primi fu il generale Stilicone, a cui Teodosio I aveva affidato alla sua morte il figlio Onorio, a cui era stato lasciato l'Impero d'Occidente. Altri patrizi furono Ezio, Ricimero e Odoacre, il quale nel 476 depose quello che viene tradizionalmente considerato l'ultimo imperatore romano d'occidente, Romolo Augusto.\nA partire dal 700 d.C. il titolo di patrizio venne utilizzato in sud-Europa occidentale per indicare quella classe nobiliare che governava su di un comune, quindi un municipio, o su una repubblica aristocratica mentre nell'impero bizantino indicava una dignit\u00e0 di corte."}
{"id": "73136", "revid": "439868", "url": "https://it.wikipedia.org/wiki?curid=73136", "title": "Biota (ecologia)", "text": ""}
{"id": "73137", "revid": "2161050", "url": "https://it.wikipedia.org/wiki?curid=73137", "title": "Patrizio", "text": ""}
{"id": "73138", "revid": "155634", "url": "https://it.wikipedia.org/wiki?curid=73138", "title": "Contrada della Pantera", "text": "La contrada della Pantera \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"nuova divisione dei confini delle Contrade\" il territorio della Contrada della Pantera \u00e8 delimitato dalle seguenti vie e palazzi:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nLa Pantera nel Palio.\nAlla Pantera sono riconosciute 26 vittorie (29 secondo l'Archivio interno della Contrada), l'ultima delle quali riportata il 2 luglio 2006 con il fantino Andrea Mari detto \"Brio\" sul cavallo Choci.\nIl periodo pi\u00f9 lungo senza vittorie della Pantera \u00e8 di 42 anni, durato dal 2 luglio 1702 al 16 agosto 1744. In quel periodo la Pantera fu anche la \"nonna\", a partire dal 1731, quando torn\u00f2 alla vittoria il Nicchio.\nLa Pantera \u00e8 stata la \"nonna\" anche in altre due occasioni: dal 3 luglio 1892 al 3 luglio 1904 e dal 16 agosto 1962 al 2 luglio 1963.\nGli aneddoti.\nNel luglio del 1930 alla Pantera tocc\u00f2 un cavallo di non eccelso valore, persino leggermente zoppo (un baio di propriet\u00e0 di Adamo Lunghi). Considerata anche la recente vittoria del 2 luglio 1926 la dirigenza di Stalloreggi decise di puntare su un fantino di modeste pretese.\nLa scelta iniziale fu per Primetto Cortigiani detto \"Ciambella\", il quale corse le prime tre prove. Egli era per\u00f2 talmente inviso ai contradaioli panterini, che la contrada cambi\u00f2 monta optando per Alfredo Iacopini detto \"Grattapassere\". Egli era un fantino inesperto, che fino ad allora aveva corso un solo - deludente - Palio (16 agosto 1925, per il Drago); pur tuttavia risultava molto simpatico ai contradaioli panterini.\n\"Ciambella\" protest\u00f2 molto per l'esclusione, e spinse la contrada all'effettuazione di un sorteggio che stabilisse quale fantino dovesse correre il Palio. Ma l'incaricato del sorteggio, al fine di favorire \"Grattapassere\", scrisse il suo nome su entrambi i biglietti; per lui sarebbe stata la seconda presenza in Piazza, sebbene stavolta con l'inganno.\nDurante la corsa la Pantera rimase sempre in coda; tuttavia \"Grattapassere\" venne celebrato ugualmente, ed entr\u00f2 nel cuore dei panterini. Il ricordo \u00e8 cos\u00ec forte che dal 1974 il periodico della Contrada porta proprio il suo soprannome.\nRivalit\u00e0.\nLa rivalit\u00e0 con la Selva.\nLa prima vicenda rilevante si lega al Palio straordinario del 4 ottobre 1745: la cavalla della Selva, che era prima, fu fermata dalle bastonate della Grifa, una panterina scesa in pista per favorire la sua Contrada, che infatti si aggiudic\u00f2 la vittoria con il fantino Musino. La Grifa fu arrestata e i rapporti tra le due contrade rimasero immutati fino al 1786: in quell'anno sorsero dei problemi riguardanti l'utilizzo della Chiesa dei Tessitori, sede della Selva dal 1778, che si trovava per\u00f2 in territorio panterino. Nel luglio 1786 accadde che la Pantera fu costretta ad abbandonare la propria sede presso la Cappella di San Giovanni Decollato (inglobata nel nuovo cimitero).\nLe autorit\u00e0 cittadine decisero di attribuire alla contrada la nuova sede della Chiesa dei Tessitori, sottraendola pertanto alla Selva, alla quale fu assegnata la Chiesa di San Desiderio.\nL'inimicizia fra le due contrade divenne accesa; nel 1813 la Pantera lasci\u00f2 volontariamente la Chiesa dei Tessitori trasferendosi presso San Quirico. Nonostante ci\u00f2 la Chiesa dei Tessitori non venne riassegnata alla Selva, ma fu sconsacrata e allestita a magazzino.\nNegli anni successivi la rivalit\u00e0 fu spesso molto accesa anche sul tufo di Piazza del Campo. L'inimicizia non si plac\u00f2: nel 1867 nacque uno scontro molto violento presso il \"Fosso di Sant'Ansano\", che port\u00f2 a una serie di vendette e ripicche. Quattro anni pi\u00f9 tardi, un tale Antonio Mancianti, calzolaio selvaiolo, venne assassinato da un certo Bifino, contradaiolo della Pantera. Lo stesso Bifino fu trovato morto tre anni pi\u00f9 tardi.\nDopo questi eventi tragici le acque si placarono: la fine del secolo fu caratterizzata dall'attenuarsi graduale della rivalit\u00e0, della quale rimane traccia ormai nei racconti dei contradaioli pi\u00f9 anziani.\nLa rivalit\u00e0 con l'Aquila.\nL'Aquila e la Pantera sono divise da un'accesa rivalit\u00e0, anche se recente e alquanto anomala. Non \u00e8 infatti nata per le classiche questioni di confine, bens\u00ec per motivi palieschi, e nemmeno riconducibili a incidenti fra le Contrade, ma addirittura a un'inimicizia tra fantini.\nIn occasione del Palio del 16 agosto 1936 la Pantera ebbe in sorte il portentoso Ruello e ne affid\u00f2 la monta a Corrado Meloni detto \"Meloncino\": la Contrada di Stalloreggi ambiva ovviamente alla vittoria e contava sull'appoggio dell'Aquila, che all'epoca le era addirittura alleata. La Contrada del Casato aveva ricevuto in sorte Rondinella e aveva chiamato a montarla il blasonato Fernando Leoni detto \"Ganascia\". Il problema era che i due fantini nutrivano un forte odio reciproco. Nel palio di luglio del 1933 infatti \"Ganascia\" aveva duramente nerbato il padre di \"Meloncino\", il grande fantino Angelo Meloni detto \"Picino\", ormai vecchio e al suo ultimo Palio. Per tale motivo (ma anche per una presunta rivalit\u00e0 in amore) \"Meloncino\" non sopportava \"Ganascia\", che a sua volta ricambiava il forte astio. Com'era prevedibile \"Ganascia\" ostacol\u00f2 in maniera dura e decisiva \"Meloncino\" e i sogni di gloria della Pantera finirono con una rovinosa caduta.\nDa questo episodio i rapporti fra le due Contrade si fecero tesi, anche se continuava a sussistere sulla carta la preesistente alleanza: ma i contrasti continuarono anche nel 1939 e nel 1946. Fino ad arrivare all'episodio decisivo avvenuto durante la festa titolare dell'Aquila, l'8 settembre 1947: da un altoparlante qualcuno rivolse delle pesanti offese nei confronti della Contrada della Pantera, i cui dirigenti, non soddisfatti dalle mancate scuse dalla controparte, decisero di sciogliere l'alleanza dando vita alla rivalit\u00e0 che ancora oggi contrappone le due Contrade.\nUn episodio eloquente di quanto aspra sia la rivalit\u00e0 tra le due Contrade si ebbe in occasione del Palio del 2 luglio 1992. L'Aquila aveva ricevuto in sorte il miglior cavallo, Galleggiante, e aveva deciso di affidarsi all'esperienza del grande Andrea Degortes detto \"Aceto\". Per ostacolare la nemica la Pantera si affid\u00f2 invece a Sebastiano Deledda detto \"Legno\": al fantino la dirigenza di Stalloreggi spieg\u00f2 che la priorit\u00e0, pi\u00f9 ancora che tirare a vincere, era ostacolare \"Aceto\" e farlo perdere. \"Legno\" segu\u00ec alla lettera le indicazioni impartitegli e fin dalle fasi dell'ingresso in pista, prima ancora della mossa, provoc\u00f2 ripetutamente \"Aceto\". I due in breve si scambiarono furiose nerbate: era la prima volta che due fantini si nerbavano prima della mossa, anche perch\u00e9 proibito dal regolamento (infatti a Palio concluso \"Aceto\" verr\u00e0 punito con un Palio di squalifica e \"Legno\" addirittura con cinque). Alla mossa \"Legno\" ostacol\u00f2 duramente \"Aceto\", facendolo partire ultimo. Grazie a tale episodio e a un pizzico di fortuna il fantino panterino riusc\u00ec addirittura a rimontare portandosi in testa. Nelle retrovie per\u00f2 la classe di \"Aceto\" fece la differenza e l'Aquila riusc\u00ec a portarsi in seconda posizione, lanciandosi all'inseguimento della Pantera. Al secondo giro tuttavia \"Legno\" commise una grave ingenuit\u00e0, cadendo clamorosamente in prossimit\u00e0 della Fonte Gaia a causa di uno spettatore che si sporgeva troppo e permettendo il sorpasso di \"Aceto\", che vinse cos\u00ec con l'Aquila il suo quattordicesimo e ultimo Palio.\nIl riscatto panterino si \u00e8 avuto nel Palio del 2 luglio 2006, con il Capitano Andrea Mori Pometti. Le due contrade parevano sulla carta sfavorite, avendo ricevuto in sorte due giovani cavalli alla loro seconda esperienza in piazza (entrambi avevano esordito l'anno prima con l'Onda): la Pantera affidava la monta di Choci ad Andrea Mari detto \"Brio\", mentre l'Aquila chiamava Virginio Zedde detto \"Lo Zedde\" per guidare la cavalla Ellery. Sovvertendo i pronostici, alla mossa l'Aquila \u00e8 partita nettamente prima conducendo la gara con grande tranquillit\u00e0. Per contro la Pantera era partita ultima, ma una rimonta di Choci l'ha catapultata in terza posizione, dietro Aquila e Oca. Superata anche l'Oca la Pantera si \u00e8 lanciata all'inseguimento della nemica e, complice la stanchezza di Ellery ma soprattutto la grande determinazione di Andrea Mari detto Brio, la riusc\u00ec a sopravanzare a pochi metri dal Bandierino.\nVittorie.\nLa Pantera si attribuisce altre tre vittorie, non riconosciute dal Comune:"}
{"id": "73139", "revid": "9", "url": "https://it.wikipedia.org/wiki?curid=73139", "title": "Processo triplo-alfa", "text": ""}
{"id": "73140", "revid": "2225", "url": "https://it.wikipedia.org/wiki?curid=73140", "title": "Alla ricerca dell'isola che non c'\u00e8", "text": ""}
{"id": "73141", "revid": "155634", "url": "https://it.wikipedia.org/wiki?curid=73141", "title": "Contrada della Selva", "text": "La Contrada della Selva \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada della Selva \u00e8 delimitato dalle seguenti vie e palazzi:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nNel suo territorio si trova parte di quello anticamente incluso nelle Contrada dell'Orso e quello incluso nella Contrada del Gallo, due delle contrade soppresse.\nIl rione si trova a ridosso della Piazza del Campo e si estende fino alla valle retrostante il Complesso museale di Santa Maria della Scala. Ciononostante ha mantenuto una struttura poco contaminata dal flusso turistico: le strade sono strette, la densit\u00e0 abitativa \u00e8 alta e non vi sono molti negozi, se non intorno al Battistero di San Giovanni.\nLa storia.\nLa Selva era la contrada dei cacciatori e per questo si trovano nel suo stemma degli attrezzi da caccia.\nLa Selva nel Palio.\nLa Selva ha collezionato trentanove vittorie ufficiali. La pi\u00f9 recente \u00e8 quella del 16 agosto 2019.\nGli aneddoti.\nLa Selva fu suo malgrado protagonista di un Palio assai cruento, quello del 16 agosto 1919, che culmin\u00f2 con l'accoltellamento del fantino Aldo Mantovani detto \"Bubbolo\" da parte di un contradaiolo della Selva, contrada per la quale il fantino aveva corso il Palio.\nIl prologo del fattaccio si ebbe, con tutta probabilit\u00e0, nel Palio di luglio di quell'anno, vinto dal Leocorno con \"Cispa\" su \"Giacca\". Avendo vinto una contrada piccola, i soldi giunti alle consorelle furono pochi: e infatti la mancia data da \"Bubbolo\" al barbaresco della Selva, tale Calvani, fu alquanto misera e suscit\u00f2 il malcontento del selvaiolo, che non credette alla buona fede del fantino, ritenendo che si fosse tenuto per s\u00e9 la maggior parte della somma.\nAl Palio dell'Assunta i migliori cavalli toccarono alla Selva ed alla Tartuca. La dirigenza selvaiola cerc\u00f2 di ingaggiare nuovamente \"Bubbolo\" il quale, probabilmente per gli screzi con il Calvani, prefer\u00ec accettare l'offerta della Tartuca, provocando le ire dei selvaioli. Dopo la prima prova, corsa da un giovane, nella Selva arriv\u00f2 il blasonato \"Nappa\", il quale per\u00f2 fu subito sostituito perch\u00e9 ritenuto venduto alla Tartuca. Alla \"provaccia\" a vestire il giubbetto arancio-verde fu cos\u00ec il giovane \"Randellone\". Questi, forse per precise indicazioni della dirigenza selvaiola, durante la corsa provoc\u00f2 in maniera palese \"Bubbolo\".\nI due, scesi da cavallo, se le diedero di santa ragione scatenando una rissa che coinvolse molti contradaioli della Selva e della Tartuca. In seguito a questi fatti, per evitare ulteriori tumulti, le autorit\u00e0 decisero di squalificare immediatamente i due fantini. Le due contrade furono costrette a cercare in fretta una nuova monta. Nella Selva arriv\u00f2 subito Domenico Leoni detto \"Moro\", a conferma che il lavoro fatto da \"Randellone\" era ben studiato e finalizzato ad estromettere dalla \"carriera\" il temibile \"Bubbolo\". La Tartuca ingaggi\u00f2 \"Picino\". La notizia della squalifica fu presa molto male da \"Bubbolo\", che era sicuro di vincere. Poco prima dell'ingresso in Piazza del corteo storico, il fantino si rec\u00f2 insieme ad alcuni congiunti nella Selva. Arrivato a destinazione, il piccolo gruppo si trov\u00f2 di fronte un manipolo di selvaioli, tutti ben conosciuti dallo stesso \"Bubbolo\".\nLa discussione presto degener\u00f2: volarono pugni, calci, bastonate, fino al momento in cui sbuc\u00f2 l'ex barbaresco Calvani, il quale sferr\u00f2 una coltellata al fantino, forse per vendicarsi dei fatti del luglio precedente. Ben presto la rissa si plac\u00f2, anche perch\u00e9 il Palio incombeva. Mentre \"Bubbolo\" si trovava in ospedale in gravi condizioni, la Selva vinse il Palio davanti alla Tartuca. Ma insieme con il Drappellone, arrivarono in contrada anche i carabinieri, i quali arrestarono il Calvani e prelevarono alcuni dirigenti selvaioli, che furono sentiti come testimoni dei fatti. Il Calvani rest\u00f2 per qualche tempo in carcere; in seguito gli fu riconosciuta l'attenuante della provocazione.\nForse il conto pi\u00f9 salato di questa vicenda lo pag\u00f2 proprio la Selva che torn\u00f2 al successo solo nel 1953, dopo ben trentaquattro anni dalla maledizione di \"Bubbolo\".\nUna contrada senza rivali.\nLa Selva non ha attualmente una nemica ufficiale. Ebbe in passato un'accesissima rivalit\u00e0 con la confinante Pantera, e le cause furono di carattere territoriale.\nLa prima vicenda rilevante si lega al Palio straordinario del 4 ottobre 1745: la cavalla della Selva, che era prima, fu fermata dalle bastonate della \"Grifa\", una panterina scesa in pista per favorire la sua Contrada, che infatti si aggiudic\u00f2 la vittoria col fantino \"Musino\". La \"Grifa\" fu arrestata, e i rapporti tra le due contrade rimasero immutati fino al 1786: in quell'anno sorsero dei problemi riguardanti l'utilizzo della Chiesa dei Tessitori, sede della Selva dal 1778, che si trovava per\u00f2 in territorio panterino. Nel luglio 1786 accadde che la Pantera fu costretta ad abbandonare la propria sede presso la Cappella di San Giovanni Decollato (inglobata nel nuovo cimitero).\nLe autorit\u00e0 cittadine decisero di attribuire alla contrada la nuova sede della Chiesa dei Tessitori, sottraendola pertanto alla Selva, alla quale fu assegnata la Chiesa di San Desiderio.\nL'inimicizia fra le due contrade divenne accesa; nel 1813 la Pantera lasci\u00f2 volontariamente la Chiesa dei Tessitori trasferendosi presso San Quirico. Nonostante ci\u00f2, la Chiesa dei Tessitori non venne riassegnata alla Selva, ma fu sconsacrata ed allestita a magazzino.\nNegli anni successivi, la rivalit\u00e0 fu spesso molto accesa anche sul tufo di Piazza del Campo. L'inimicizia non si plac\u00f2: nel 1867 nacque uno scontro molto violento presso il \"Fosso di Sant'Ansano\", che port\u00f2 ad una serie di vendette e ripicche. Quattro anni pi\u00f9 tardi, un tale Antonio Mancianti, calzolaio selvaiolo, venne assassinato da un certo Bifino, contradaiolo della Pantera. Lo stesso Bifino fu trovato morto tre anni pi\u00f9 tardi.\nDopo questi eventi tragici, le acque si placarono: la fine del secolo fu caratterizzata dall'attenuarsi graduale della rivalit\u00e0, della quale rimane traccia ormai nei racconti dei contradaioli pi\u00f9 anziani."}
{"id": "73142", "revid": "286641", "url": "https://it.wikipedia.org/wiki?curid=73142", "title": "Musicologia", "text": "Con il termine musicologia s'intende lo studio della musica di carattere teorico, diverso dall'approccio tecnico-pratico (ossia della pratica musicale svolta dai musicisti). Il termine \u00e8 derivato dal tedesco \"Musikwissenschaft\", entrato in uso nel corso del sec. XIX. Secondo l'articolazione proposta a fine Ottocento dal musicologo austriaco Guido Adler e perfezionata da altri studiosi, la musicologia si divide sommariamente in tre grandi aree: \nLa corrente musicologia tende tuttavia a non considerare rigidamente separate queste tre aree, ma a sfruttarne le interrelazioni. La musicologia ha sviluppato forti relazioni con altre discipline umanistiche (letteratura, filosofia, filologia, pedagogia, arti visive, teatro, cinema) e con altre scienze (psicologia, sociologia, acustica, acustica applicata).\nLa musicologia ha carattere scientifico: in campo storico la ricerca si fonda sullo studio delle fonti, sia musicali, sia archivistiche. Attraverso lo studio, la critica e l'analisi delle fonti, edite o inedite, il musicologo presenta nelle sue pubblicazioni elementi di novit\u00e0, relative sia all'acquisizione di nuovi dati, sia ad una diversa interpretazione di essi.\nIn questo senso appare chiara la differenza tra lo scopo e gli esiti della musicologia, da quelli di tipo critico-giornalistico o saggistico-divulgativo, normalmente di carattere compilativo e condotti su dati talvolta non verificati, se non addirittura smentiti dagli studi musicologici.\nLa moderna musicologia si \u00e8 gradualmente sviluppata a partire dalla seconda met\u00e0 dell'Ottocento in diversi paesi dell'Europa occidentale: Germania, Austria, Gran Bretagna, Paesi Bassi, Belgio, Francia, Italia e Spagna, approdando poi negli Stati Uniti d'America gi\u00e0 nella prima met\u00e0 del XX secolo. In tempi pi\u00f9 recenti gli studi musicologici si sono diffusi anche in paesi dell'Europa orientale e dell'estremo Oriente.\nLa moderna musicologia nacque in Germania e in Austria, e si svilupp\u00f2 nella seconda met\u00e0 del XIX secolo in ambiente tedesco e francese, per influenza del positivismo. Ebbe il carattere di un complesso di discipline che si occupavano dei diversi aspetti dei fenomeni musicali, riprendendo a modello altre discipline umanistiche e scientifiche, denominando \"Musikwissenschaft\" (\"scienza della musica\") la nuova disciplina. In pratica, i musicologi adottarono i criteri e le metodologie derivate dalle scienze naturali, con tutte le dovute riserve possibili, per descrivere e classificare i fenomeni musicali, assumendo criteri come, per esempio, gli stili, i generi e le forme, la modalit\u00e0 e la tonalit\u00e0, al fine di classificare e ordinare qualunque espressione della musica. Di rilievo anche gli studi di carattere filologico finalizzati alla ricostruzione e all'edizione critica dei testi musicali che hanno mantenuto un costante interesse fino ad oggi. In tempi pi\u00f9 recenti la musicologia si \u00e8 aperta al dialogo con altri settori delle scienze umane, come sociologia, antropologia, psicologia.\nLa musicologia \u00e8 notevolmente coltivata soprattutto nei paesi europei (Germania, Austria, Gran Bretagna, Francia, Svizzera, e americani (Stati Uniti d'America, Canada). Solo in tempi relativamente recenti essa ha conosciuto un notevole sviluppo anche in Italia, cos\u00ec come in quelle nazioni europee ed extraeuropee dove il patrimonio della musica colta ha avuto notevole importanza anche nel passato, come Spagna, Ungheria, Romania, Repubblica Ceca, Polonia, Belgio, Paesi Bassi, Danimarca, Svezia, Grecia, Turchia, Messico, Argentina, Brasile e altri.\nIn campo universitario, a confronto con altri paesi europei (Germania, Austria, Gran Bretagna) e americani (Stati Uniti, Canada), in Italia la musicologia, pur annoverando rare figure di studiosi in attivit\u00e0 presso alcuni atenei dagli anni Sessanta-Settanta del Novecento, come Massimo Mila a Torino, Nino Pirrotta all'Universit\u00e0 di Roma La Sapienza, Luigi Rognoni, prima a Palermo e poi a Bologna, ha conosciuto un radicamento in ambito universitario solo a partire dagli anni Settanta del Novecento, per raggiungere un massimo di docenti all'inizio del sec. XXI; sono circa un centinaio i musicologi di ruolo (professori ordinari, associati e ricercatori) nelle universit\u00e0 italiane distribuiti in diverse sedi.\nEsiste un dipartimento di Musicologia e Beni culturali dell'Universit\u00e0 di Pavia con sede a Cremona, che ha origine da una preesistente Scuola di Paleografia e Filologia musicale. In altre sedi la musicologia viene studiata e insegnata all'interno di dipartimenti comprendenti discipline storico-artistiche, letterarie, filologoche. Corsi laurea musicologici, triennali e magistrali, sono attivati all'universit\u00e0 di Pavia (sede di Cremona), all'universit\u00e0 di Palermo, in collaborazione con la Sorbona di Parigi, all'Universit\u00e0 di Bologna, all'Universit\u00e0 di Roma - La Sapienza, all'Universit\u00e0 di Firenze. Dottorati di ricerca, con curriculum in musicologia, sono attivati in alcuni atenei in consorzio con altre discipline umanistiche.\nLe discipline che si occupano dei diversi aspetti dei fenomeni musicali e sono comprese nella musicologia possono essere indicate come:\nDi recente, gli studi musicologici si sono inoltre allargati ad aree extra-antropologiche, nella convinzione (sostenuta da un numero sempre maggiore di studiosi) che la musica sia un fenomeno \"transpecifico\" (proprio cio\u00e8 anche delle altre specie e non solo dell'uomo), con forte matrice biologica, non solo culturale. Espressioni di questa tendenza teorica sono la biomusicologia e soprattutto la zoomusicologia nonch\u00e9 la pi\u00f9 universale etnomusicologia.\nL'origine della musica.\nIl problema dell'origine della musica e dei suoni appassion\u00f2 studiosi di varie discipline nella seconda met\u00e0 del XIX secolo e all'inizio del seguente.\nFurono sviluppate due principali teorie, che vedevano rispettivamente l'origine della musica nella melodia oppure nel ritmo.\nQueste teorie erano tutte basate sul presupposto che l'origine della musica fosse un processo unico e uguale. Pi\u00f9 tardi si ritenne invece impossibile che una realt\u00e0 ricca e varia quale \u00e8 la musica possa aver avuto origini monogenetiche. Nelle ricerche successive, pur nell'obiettiva incertezza, si \u00e8 quindi cercato di determinare un'origine \"assoluta\" della musica, indipendente da questa o quella civilt\u00e0: un'origine della musica in sostanza \"naturale\" che ubbidisca a leggi naturali.\nPassi avanti furono compiuti da studiosi come Curt Sachs e altri, che si avvalsero della registrazione delle musiche e dei canti di molti popoli primitivi appartenenti a differenti aree tecniche. Lo studio dei fonogrammi e la loro comparazione ha consentito di formulare alcuni principi della musicologia comparata. Prevale la convinzione che non sia possibile individuare i momenti precisi nei quali sia nata la musica e che lo studio si debba rivolgere alla musica dei popoli primitivi pi\u00f9 arretrati.\nGli strumenti dei popoli primitivi.\nUno studio approfondito degli strumenti dei popoli primitivi e una loro classificazione furono compiuti dal musicologo tedesco Curt Sachs. Gli strumenti furono classificati secondo il corpo vibrante e ne fu illustrata la distribuzione geografica e culturale.\nIdiofoni: sono strumenti che producono suono mediante la vibrazione del materiale stesso di cui sono composti, senza l'ausilio di parti poste in tensione. Si distinguono in idiofoni:\nEsempi di idiofoni primitivi sono tronchi d'albero distesi sul terreno, percossi con i piedi, con le mani o con mazze, mentre tipi pi\u00f9 evoluti di idiofoni sono gli xilofoni di varie fogge, i litofoni, i gong. Furono i pi\u00f9 diffusi perch\u00e9 potevano essere costruiti con oggetti di uso comune.\nMembranofoni: sono strumenti nei quali il suono \u00e8 prodotto per mezzo della vibrazione di una membrana tesa su un'apertura. Si dividono in:\nAerofoni: sono strumenti musicali che producono il suono attraverso la vibrazione primaria dell'aria, indotta da una sollecitazione esterna, quale la pressione del fiato del suonatore, o dell'aria emessa da un mantice.\nTra gli aerofoni, lo strumento pi\u00f9 semplice \u00e8 il bastone sibilante, una tavola di legno fissata ad una corda che, volteggiando in aria, produce sibili di varie altezza, secondo la velocit\u00e0.\nCordofoni: sono strumenti musicali in cui il suono \u00e8 prodotto dalla vibrazione primaria di una corda tesa tra punti fissi. Si distinguono in:\nTra le forme pi\u00f9 arcaiche di essi sono da citare l'arco ad una corda (che viene pizzicata o percossa) tesa fra un'estremit\u00e0 di un bastone elastico e un pezzo di corteccia stesa su una buca o tenuta con un'estremit\u00e0 in bocca; e il salterio di canna, costruito con una (o pi\u00f9) sottile striscia di scorza staccata da una canna di bamb\u00f9.\nSi pose presto il problema di accrescere l'intensit\u00e0 dei suoni prodotti dagli strumenti, e ci\u00f2 diede origine all'ideazione e applicazione di risuonatori. Si tratta di strumenti che, collocati a contatto col corpo sonoro vibrante, ne aumentano la sonorit\u00e0. Ve ne sono due grandi categorie: quelli accordati e quelli liberi. I primi sono quelli in cui la risonanza \u00e8 vincolata ad una determinata frequenza (le varie famiglie di strumenti a fiato); i secondi sono quelli che risuonano senza condizionamenti di frequenza (strumenti a corda). La voce \u00e8 sia un risuonatore accordato che libero, perch\u00e9 l'apparato vocale ha la capacit\u00e0 di adeguare con immediatezza la disposizione delle cavit\u00e0 risonanti in relazione all'altezza e al timbro dei suoni da emettere. \nIl tipo primitivo di risuonatore \u00e8 una buca scavata nel terreno e ricoperta di pelli o altro materiale elastico. Altri risuonatori sono recipienti di tessa ricoperti, tronchi d'albero.\nMusica e mitologia.\nL'importanza della musica nella cultura pu\u00f2 essere dedotta dallo studio delle mitologie, dei riti, delle filosofie di diversi popoli.\nMolti di essi considerano la musica un dono degli dei, che alcuni identificano in strumenti musicali; ritengono che il suono anche quando ha origine da eventi musicali sia la voce degli dei e manifestazione della loro volont\u00e0. In molti miti riguardanti la creazione, \u00e8 da fenomeni acustici che il dio o gli dei vengono a nascere.\nLa musica \u00e8 presente nella mitologia di tutti i popoli primitivi: alcune popolazioni indiane d'America ritenevano che il loro dio avesse creato il mondo cantando tre volte; nella mitologia cinese i primi canti e i primi strumenti erano emanazione delle voci di otto antenati. Pi\u00f9 ricchi di immaginazione sono i racconti della Bibbia: le mura di Gerico furono abbattute dagli squilli delle trombe delle milizie d'Israele; il suono dell'arpa di David placava la follia del re Saul. Fantasioso - e ricorrente - il mito greco di Orfeo, il cui canto plac\u00f2 le potenze infernali. Singolarmente, questa figura \u00e8 coinvolta in numerose svolte della storia della musica occidentale (ad esempio la nascita dell'opera, o la riforma di Gluck e Calzabigi).\nMusicologi.\nAristosseno, compositore e filosofo di scuola pitagorica, allievo di Aristotele, elabor\u00f2 nel IV secolo una delle prime teorie estetiche della musica."}
{"id": "73143", "revid": "74801", "url": "https://it.wikipedia.org/wiki?curid=73143", "title": "Provincia delle Fiandre Occidentali", "text": "Le Fiandre Occidentali (in olandese West-Vlaanderen, in fiammingo \"West-Vloandern\", in francese Flandre Occidentale) sono una provincia delle Fiandre, una delle tre regioni del Belgio. Confinano con il Mare del Nord a nord-ovest, i Paesi Bassi (Zelanda) a nord-est, le province belghe delle Fiandre Orientali a est e dell'Hainaut a sud-est e la Francia (dipartimento del Nord) a sud-ovest. Il capoluogo \u00e8 Bruges (\"Brugge\"). Occupano una superficie di e sono divise in otto distretti amministrativi (\"arrondissementen\" in olandese) che contengono 64 comuni.\nL'intera costa belga sul Mare del Nord, importante destinazione turistica, si trova nelle Fiandre Occidentali. La costa \u00e8 percorsa interamente da una linea tramviaria: De Panne - Ostenda (\"Oostende\") - Knokke-Heist.\nComuni.\nArrondissement di Bruges:\nArrondissement di Courtrai:\nArrondissement di Diksmuide:\nArrondissement di Ostenda:\nArrondissement di Roeselare:\nArrondissement di Tielt:\nArrondissement di Veurne:\nArrondissement di Ypres:"}
{"id": "73149", "revid": "74801", "url": "https://it.wikipedia.org/wiki?curid=73149", "title": "Provincia di Anversa", "text": "La provincia di Anversa (in olandese Provincie Antwerpen, in fiammingo \"Provinsje Antwerpn\", in francese Province d'Anvers) \u00e8 una provincia delle Fiandre, una delle tre regioni del Belgio. Confina con i Paesi Bassi (Zelanda e Brabante Settentrionale) a nord e con le province belghe del Limburgo a est, del Brabante Fiammingo a sud e delle Fiandre Orientali a ovest. Il capoluogo \u00e8 Anversa. Occupa una superficie di ed \u00e8 suddivisa in tre distretti amministrativi (\"arrondissementen\" in olandese) che contengono 70 comuni. Con oltre 1,8 milioni di abitanti \u00e8 la provincia pi\u00f9 popolosa del Belgio.\nParticolarit\u00e0.\nBaarle-Hertog \u00e8 un'enclave in territorio olandese."}
{"id": "73155", "revid": "1003477", "url": "https://it.wikipedia.org/wiki?curid=73155", "title": "Provincia dell'Hainaut", "text": "L'Hainaut /\u025b'no/ (in vallone \"Hinnot\", in piccardo \"H\u00e9nau\", in olandese Henegouwen /'he:n\u0259\u02ccx\u028c\u028a\u032f\u02b7\u0259/, in tedesco \"Hennegau\", in italiano storico \"Annonia\") \u00e8 una provincia della Vallonia, una delle tre regioni del Belgio. Confina con le province belghe delle Fiandre Occidentali, delle Fiandre Orientali, del Brabante Fiammingo e del Brabante Vallone a nord, di Namur a est e con la Francia (dipartimenti delle Ardenne, dell'Aisne e del Nord) a sud-ovest. Il suo capoluogo \u00e8 Mons. Occupa una superficie di ed \u00e8 divisa in sette distretti amministrativi (\"arrondissement\" in francese) che contengono 69 comuni.\nAntica contea imperiale, fu ereditata da Carlo d'Asburgo (il futuro Carlo V) nel 1506. Nel 1556 Filippo II la incorpor\u00f2 alla corona spagnola. Nel 1678, a seguito della Trattato di Nimega, gran parte del suo territorio pass\u00f2 alla Francia di Luigi XIV. Nel 1713, con il Trattato di Utrecht, la contea divenne parte dei Paesi Bassi austriaci, poi della Francia rivoluzionaria (1795) con il nome di dipartimento di Jemappes. Nel 1815 l'Hainaut fu incorporato al Regno dei Paesi Bassi e nel 1839, a seguito del Trattato di Londra, al Belgio."}
{"id": "73159", "revid": "92723", "url": "https://it.wikipedia.org/wiki?curid=73159", "title": "Trasformazione geometrica piana", "text": "Una trasformazione geometrica piana \u00e8 una corrispondenza biunivoca del piano con se stesso che conserva qualche propriet\u00e0 geometrica del piano, associando a ogni punto del piano un punto del piano stesso. In altre parole per trasformazione geometrica piana si intende un'applicazione dei punti del piano in punti dello stesso piano (cio\u00e8 un'endofunzione del piano) che risulti invertibile e che non modifichi determinati elementi del piano o determinate funzioni dei punti del piano. Si pu\u00f2 anche definire come una funzione biiettiva del piano in s\u00e9. \nNello studio di una trasformazione piana risulta particolarmente utile la conoscenza degli eventuali punti che non vengono modificati. Un tale punto viene chiamato punto unito della trasformazione; si tratta di un punto fisso dell'endofunzione costituita dalla trasformazione, ovvero di un punto invariante per l'applicazione. L'individuazione degli insiemi di trasformazioni geometriche piane che non modificano determinate propriet\u00e0 geometriche risulta sempre collegata all'individuazione di propriet\u00e0 di simmetria di qualche figura geometrica.\nTrasformazioni geometriche nel piano reale.\nIsometrie piane.\nTra le principali trasformazioni geometriche del piano reale si annoverano le isometrie, cio\u00e8 le particolari trasformazioni geometriche che conservano la distanza tra punti.\nLe isometrie del piano si possono classificare in:\nTrasformazioni piane non isometriche.\nTra le molte trasformazioni geometriche del piano che non mantengono necessariamente le distanze, si ricordano, in particolare, l'omotetia e la similitudine nel piano, trasformazioni del piano che conservano i rapporti tra le distanze, e l'affinit\u00e0, trasformazione geometrica che conserva il parallelismo di rette.\nDalle definizioni date segue che le isometrie sono particolari similitudini e che queste sono particolari affinit\u00e0.\nTrasformazioni geometriche nel piano complesso.\nLe trasformazioni geometriche introdotte nel piano reale possono essere utilmente riesaminate alla luce della corrispondenza biunivoca tra numeri complessi e punti del piano cartesiano.\nRivisitazione delle isometrie.\nData un'isometria piana, pu\u00f2 essere utile riuscire a stabilire se pu\u00f2 essere considerata:\nLe altre trasformazioni.\nAnche altre trasformazioni geometriche possono essere rilette utilmente nel piano complesso; in particolare si considerano:\nTrasformazioni geometriche piane e produzione artistica.\nLa natura offre molti esempi di trasformazioni geometriche piane: basti pensare alla simmetria di alcune foglie o alle numerose forme che possono assumere i fiocchi di neve.\nLa suggestione e la bellezza della regolarit\u00e0 delle figure ottenibili o caratterizzabili attraverso specifiche trasformazioni geometriche ha da sempre affascinato l'uomo. Questo ha indotto gli uomini, fin dai tempi pi\u00f9 antichi, a riversare l'osservazione delle figure simmetriche nelle produzioni artistiche. Esempi di trasformazioni geometriche piane, utilizzate in modo in genere matematicamente non consapevole, si trovano nelle decorazioni di moltissimi manufatti e nella struttura di numerosi edifici; in particolare nell'arte araba e nelle civilt\u00e0 precolombiane."}
{"id": "73161", "revid": "125246521", "url": "https://it.wikipedia.org/wiki?curid=73161", "title": "Provincia del Brabante Vallone", "text": "Il Brabante Vallone (in francese: \"Brabant Wallon\", in vallone: \"Province do Roman Payis\", in olandese: \"Waals-Brabant\") \u00e8 una provincia della Vallonia, una delle tre regioni del Belgio. Confina con le province belghe del Brabante Fiammingo a nord, di Liegi a est, di Namur a sud e dell'Hainaut a sud-ovest. Il capoluogo \u00e8 Wavre. Occupa una superficie di e contiene un solo distretto amministrativo (\"arrondissement\" in francese) con 27 comuni.\nIl Brabante Vallone venne costituito nel 1995 dalla divisione della provincia del Brabante in tre parti: due nuove province, Brabante Vallone e Brabante Fiammingo; e la regione di Bruxelles. La divisione venne effettuata per sistemare (con ritardo) la divisione del Belgio in tre regioni (Fiandre, Vallonia e Bruxelles).\nComuni.\nArrondissement di Nivelles:\nEducazione.\nLa provincia ospita, presso Louvain-la-Neuve, la sede principale dell'Universit\u00e9 catholique de Louvain."}
{"id": "73164", "revid": "226458", "url": "https://it.wikipedia.org/wiki?curid=73164", "title": "Omotetia nel piano complesso", "text": "Si presenta la generica omotetia nel piano complesso di centro formula_1 e rapporto formula_2 con formula_2 numero reale diverso da zero (si veda numeri complessi e punti del piano cartesiano).\nDefinizione.\nSia formula_4 il punto corrispondente al numero complesso formula_5, e sia formula_6 un numero reale diverso da formula_7 e da formula_8.\nL'omotetia formula_9 di centro formula_10 e rapporto formula_6, \u00e8 la trasformazione che associa ad ogni punto formula_12, corrispondente del numero complesso formula_13, il punto formula_14, corrispondente del numero complesso formula_15, tale che:\nDal momento che\nsi ha che \nQuindi, introducendo formula_19, la scrittura complessa dell'omotetia \u00e8:\nIn modo particolare l'omotetia formula_21 di centro l'origine degli assi formula_22 e rapporto formula_2, \u00e8 la trasformazione \nove si \u00e8 posto \nOsserviamo inoltre come opera la trasformazione in base al segno del numero formula_2:\nQuindi:\n\"moltiplicare il numero complesso formula_13 per un numero reale formula_2 non nullo e diverso da formula_8 equivale ad applicare al punto formula_30 l'omotetia di rapporto formula_2.\"\nEsempio.\nSi determina la scrittura complessa dell'omotetia di centro formula_32 e rapporto formula_33.\nIl numero complesso corrispondente a questo punto \u00e8 formula_34.\nQuindi, ricordando che l'omotetia si ottiene con formula_35, si ha che"}
{"id": "73172", "revid": "110157", "url": "https://it.wikipedia.org/wiki?curid=73172", "title": "Museo Francesco Borgogna", "text": "Il Museo Francesco Borgogna \u00e8 un museo situato a Vercelli. Sorto per legato testamentario di Antonio Borgogna nel 1907, filantropo e collezionista d'arte, ospita una vasta collezione di pittura, scultura, arti decorative, lastre fotografiche. Per la quantit\u00e0 e qualit\u00e0 di opere pittoriche italiane ed europee, che spaziano dal Medioevo al Novecento, \u00e8 considerata la seconda pinacoteca del Piemonte dopo la Galleria Sabauda di Torino.\nStoria.\nAntonio Borgogna, filantropo.\nAntonio Giacomo Francesco Borgogna nacque a Stroppiana VC nel 1822, terzogenito di una famiglia borghese di Vercelli. Laureatosi in Giurisprudenza all'Universit\u00e0 di Torino, si occup\u00f2 a lungo, con il fratello Domenico, della gestione delle numerose tenute agricole di propriet\u00e0 del padre agrimensore (Francesco Borgogna, 1797 \u2013 1877). Liberal-progressista, entr\u00f2 nella classe politica vercellese e venne eletto Consigliere comunale nel 1860, rimanendo in carica per un decennio. Attivo filantropo, finanzi\u00f2 la creazione di opere pie, asili, scuole, convitti e di numerosi letti per incurabili presso l'ospedale. Promosse inoltre la formazione professionale dei ceti pi\u00f9 poveri, finanziando borse di studio per le donne desiderose di conseguire la laurea in Medicina e per gli allievi dell'Istituto di Belle Arti di Vercelli, che poterono cos\u00ec perfezionare gli studi accademici a Brera o all'Accademia Albertina. Fu promotore della riqualificazione del lavoro artigianale, fonda la \u201cScuola Professionale e Filologica Francesco Borgogna\u201d, ancora oggi esistente e la Scuola di Pizzi e Merletti.\nLa nascita della collezione.\nDopo essersi ritirato a vita privata nel 1870, inizi\u00f2 a viaggiare tra Europa e Medio Oriente coltivando una grande passione per l'arte. Gli acquisti effettuati in aste nazionali ed internazionali riflettono un interesse sia per l'arte antica che contemporanea. Di una certo valore \u00e8 anche il fondo dei dipinti di scuola fiamminga e olandese che conta circa ottanta tele. In breve tempo la sua collezione di opere d'arte divenne cos\u00ec importante che, alla ricerca di un'idonea collocazione, acquist\u00f2 nel 1882 il Palazzo Ferrero sito in via San Francesco a Vercelli, che si conforma come una vera e propria Casa museo. Costruito in forme neoclassiche nel 1836 per volere di Epaminonda Ferrero, venne su progetto dell'ingegnere Ettore Tartara profondamente modificato. Nel 1899 don\u00f2 alla citt\u00e0 l'immobile con tutta la sua collezione. Borgogna mor\u00ec a Vercelli nel gennaio del 1906 e fu sepolto nella cappella cimiteriale della famiglia presso il Cimitero di Biliemme. Su suoi lasciti testamentari furono inoltre realizzati diversi monumenti che ornano le piazze cittadine: quello a Carlo Alberto di piazza Sant'Eusebio (opera di Guido Bianconi di Siena, 1909), quello a Umberto I (di fianco al Sant'Andrea), 1907) e la fontana dell'Agricoltura (opera di Attilio Gartmann,1909).\nLa nascita del museo ed il primo ampliamento.\nL'anno successivo nacque la Fondazione che port\u00f2 avanti il progetto di trasformare il suo palazzo e la sua collezione di opere d'arte in un museo dedicato alla memoria del padre Francesco. La Fondazione, che ancor oggi gestisce l'istituzione museale, venne istituita nel 1907, per legato di Antonio Borgogna. Nel 1908 apr\u00ec le porte al pubblico il museo, situato al piano terra dell'attuale sede e con circa duemila oggetti esposti. Tra gli elementi pi\u00f9 importanti vi sono i quadri risalenti agli ultimi decenni del XIX secolo: si consolid\u00f2 in quegli anni il fondo di dipinti del Rinascimento e del Barocco italiano, nonch\u00e9 delle scuole fiamminghe ed olandesi che costituiscono la parte pi\u00f9 significativa delle opere in esposizione nel museo. Nel maggio del 1915 viene inaugurato il primo ampliamento, realizzato dall'ingegnere vercellese Giuseppe Leblis, secondo i pi\u00f9 moderni criteri museografici. Un vasto ambiente al piano terreno contiguo al palazzo, illuminato con luce zenitale, rende pi\u00f9 fruibili e leggibili le opere. \nIl secondo ampliamento e l'opera di Vittorio Viale.\nSar\u00e0 sempre l'ing. Leblis a progettare nel 1932 un secondo ampliamento. Nello stesso anno il trinese Vittorio Viale, importante museografo ed archeologo (Direttore dei Musei Civici di Torino), divenne direttore dei musei cittadini che riallest\u00ec completamente in base ad un ampio progetto museografico. Su sua iniziativa vennero acquistati i numerosi dipinti dell'Istituto di Belle Arti, insigni esempi di pittura piemontese del XV e XVI secolo prevalentemente di scuola vercellese. Il museo viene destinato a essere sede della pinacoteca cittadina, accogliendo in deposito numerosi dipinti e gli affreschi staccati da varie chiese del territorio. Per contro, mobili, arredi vari, bronzi e sculture vengono o assegnati al Museo Leone oppure finiscono in deposito. La pinacoteca cos\u00ec realizzata diviene un importante esempio di allestimento museale razionalista. \nIl periodo bellico ed il dopoguerra.\nPer tutelare le opere esposte il museo viene disallestito nel periodo bellico. Nel dopoguerra diviene sede ideale per importanti mostre (ad esempio nel 1950 una mostra sul Sodoma), e negli anni Sessanta viene riaperto il secondo piano con l'esposizione delle opere fiamminghe e dell'Ottocento. Ancora nel 1985 viene aperto il secondo piano del palazzo e vengono esposti molti oggetti della casa-museo. \nGli anni duemila.\nCon l'inizio del nuovo Millennio oltre ad un progressivo riordino e restauro delle opere c'\u00e8 stato anche un rinnovato utilizzo degli spazi che ha visto un restauro di molti ambienti del palazzo ed un riallestimento di parte della casa-museo originaria. Il museo conobbe successivi ampliamenti degli spazi espositivi, fino ad arrivare agli attuali circa 3000\u00a0m\u00b2, disposti sul piano terra e sugli altri due piani di Palazzo Borgogna.\nCollezione.\nL'allestimento della collezione segue l'ordine cronologico e per scuole artistiche, gi\u00e0 proposto dal Viale nel 1934."}
{"id": "73173", "revid": "203463", "url": "https://it.wikipedia.org/wiki?curid=73173", "title": "Basilica di San Simpliciano", "text": "La basilica di San Simpliciano (il cui nome originario paleocristiano \u00e8 basilica virginum) \u00e8 una chiesa di Milano che sorge in piazza San Simpliciano, su un lato di corso Garibaldi. La costruzione della chiesa viene tradizionalmente attribuita al vescovo di Milano Sant'Ambrogio che nel IV secolo d.C. la eresse fuori dalla \"Porta Cumensis\" su una delle sei vaste aree cimiteriali esistenti in epoca romana. \u00c8 una delle basiliche paleocristiane di Milano.\nInsieme alla \"basilica prophetarum\", alla \"basilica martyrum\" ed alla \"basilica apostolorum\", la \"basilica virginum\" \u00e8 annoverata tra le quattro basiliche ambrosiane, ovvero quelle fatte costruire, come gi\u00e0 accennato, da sant'Ambrogio. Successivamente dedicata a san Simpliciano, venne edificata in epoca romana tardoimperiale nel periodo in cui la citt\u00e0 romana di \"Mediolanum\" (la moderna Milano) era capitale dell'Impero romano d'Occidente (ruolo che ricopr\u00ec dal 286 al 402).\nAttorno alla basilica fu costruito nel IX secolo un monastero benedettino, di cui sopravvive il chiostro grande di San Simpliciano.\n&lt;br&gt;Modifiche alla struttura furono apportate tra l'XI ed il XIII secolo; furono costruite le attuali volte e la cupola, in sostituzione dell'originaria copertura a capriate lignee. Furono tamponati i grandi finestroni di epoca romana per rafforzare la struttura. Fu riedificata l'abside, con dimensioni ridotte. L'interno dell'attuale chiesa pertanto appare oggi definito in grandi linee dalla costruzione romanica. \nNel 1176 la basilica divenne famosa per la vittoria milanese nella battaglia di Legnano, perch\u00e9 secondo la tradizione che i tre martiri, in forma di colombe, si posarono sul Carroccio annunciando la vittoria.\nAlla fine del Quattrocento, grazie al consistente lascito dell'abate commendatario Gian Alimento Negri, fu costruito il chiostro quattrocentesco e affrescato il catino absidale con la celebre \"Incoronazione della Vergine\", capolavoro rinascimentale di Ambrogio Bergognone. \nFra il 1838 e il 1841 su iniziativa del parroco per via di un generale deperimento dell'edificio, la chiesa fu sottoposta a pesanti interventi in stile neoclassico e neo-gotico dell'architetto Giulio Aluisetti. Dell'antica basilica paleocristiana sono giunti sono a noi solo i resti di un sacello situato a nord dell'abside che oggi si trova in corrispondenza della moderna sacrestia.\nStoria.\nL'antica basilica paleocristiana.\nCon sant'Ambrogio inizi\u00f2 un programma di costruzione di basiliche dedicate alle varie categorie di santi: una basilica dedicata ai profeti (la \"basilica prophetarum\", in seguito ridenominata basilica di San Dionigi), una agli apostoli (la \"basilica apostolorum\", che poi prese il nome di basilica di San Nazaro in Brolo), una ai martiri (la \"basilica martyrum\", che divenne in seguito la basilica di Sant'Ambrogio), una dedicata alle vergini (la \"basilica virginum\", ridenominata poi basilica di San Simpliciano). \n&lt;br&gt;Erano infatti dedicate ciascuna ad una diversa famiglia di santi, dato che non esisteva ancora l'usanza di intitolare le chiese a un solo santo. Queste quattro basiliche sono conosciute con il nome di \"basiliche ambrosiane\".\nLa basilica di San Simpliciano sorse nel IV secolo sulla lunga arteria che, attraverso la Porta Comasina romana, si irradiava dalla citt\u00e0 romana di \"Mediolanum\" (la moderna Milano) a Nord verso Como (\"Novum Comum\") e poi, attraverso le valli del passo del San Bernardino e del passo del Settimo, conduceva in Germania. Venne quindi costruita in epoca romana tardoimperiale nel periodo in cui \"Mediolanum\" era capitale dell'Impero romano d'Occidente (ruolo che ricopr\u00ec dal 286 al 402). Nei pressi della Porta Comasina romana era presente sul luogo dell'attuale chiesa un precedente cimitero pagano documentato da are votive rinvenute in loco e pubblicate da Giovanni Labus nel 1841-1842; su quell'area cemeteriale la tradizione vuole che sant'Ambrogio abbia costruito la \"basilica Virginum\", una delle quattro erette dal santo lungo le vie principali di uscita dalla citt\u00e0; la basilica era intitolata a Maria e tutte le Sante Vergini. \nLa questione dell'origine della basilica rimane per\u00f2 ancora oggi irrisolta: non viene infatti citata n\u00e9 nell'epistolario di Ambrogio n\u00e9 nella cronaca della vita del santo lasciata dal suo biografo diacono Paolino. Neppure Agostino, di cui Simpliciano fu precettore nella fede e che ci ha tramandato molte indicazioni anche sulla vita di Ambrogio, ha lasciato testimonianze sull'erezione della basilica. Alcuni studiosi negano che la basilica sia stata voluta da Ambrogio e preferiscono invece l'ipotesi che la sua erezione sia stata voluta e cominciata dallo stesso Simpliciano, che qui abitava nella sua vita ritirata e qui fu sepolto alla morte. Altri invece (si confronti , 1934) propendono per individuare nella basilica una delle quattro costruite da Ambrogio intorno all'abitato di Milano come a creare una sorta di cerchio sacro a protezione della citt\u00e0. Non ci sono quindi notizie certe su come l'originario luogo di sepoltura di Simpliciano nel cimitero di Porta Comasina si sia poi mutato in basilica, ma vi sono ipotesi e congetture diverse ognuna suffragata da indizi e ricerche raccolti nei secoli.\nVi \u00e8 invece certezza, attraverso studi compiuti nel 1944 dallo storico dell'arte Wart Arslan, che la basilica si sia ampliata in epoca romanica sulla struttura di un edificio precedente poi inglobato nelle strutture successive: le alte esili pareti originarie, costituite da una successione di arcate e aperte da ampie finestre oggi tamponate, rendono infatti San Simpliciano affine alla basilica palatina di Treviri in Germania, e suggeriscono una datazione all'epoca costantiniana. Si pu\u00f2 quindi concludere che la basilica abbia avuto una prima erezione nel IV secolo e che sia poi stata ampliata nella struttura da anonimi architetti di epoca romanica.\nA supporto di questa teoria vi \u00e8 il ritrovamento di alcuni tegoloni in terracotta recanti il sigillo di Agilulfo (\"Agilulfus Rex\"), re dei Longobardi e d'Italia fra il 591 e il 616 d.C. che furono rinvenuti in alcuni muri e nella copertura della volta dell'abside durante i restauri del 1841; nel 1893 ne venne rinvenuto un altro mentre si provvedeva a isolare l'affresco del Bergognone; i rinvenimenti sarebbero quindi la prova che in epoca longobarda la chiesa fu oggetto di riparazioni eseguite tra il 590 e il 615 su un edificio gi\u00e0 esistente dopo le devastazioni gote operate durante l'assedio di Milano del 538-539.\nAlla morte di Ambrogio avvenuta nel 397 d.C. gli successe nella carica di vescovo il briviese Simpliciano (circa 320-401 d.C.) che depose nella basilica i corpi dei martiri Martirio, Sisinnio ed Alessandro e che vi fu poi a sua volta sepolto. I tre martiri erano chierici originari della Cappadocia (Turchia) inviati da Ambrogio a evangelizzare la regione dell'Anaunia (odierna Val di Non), dove furono poi uccisi dai pagani locali il 29 maggio dell'anno 397. Il vescovo Vigilio di Trento si fece propagatore del loro culto e le loro reliquie vennero inviate al nuovo vescovo di Milano. Morto poi Ambrogio e Simpliciano suo successore la basilica, intitolata alla Santissima Maria e alle sante vergini, vide per devozione popolare cambiato il titolo in San Simpliciano.\nIl rifacimento medievale.\nNel IX secolo presero possesso della chiesa i monaci benedettini cluniacensi, che fondarono l'attiguo monastero urbano. Nel 1176 la chiesa divenne famosa per la vittoria nella battaglia di Legnano, perch\u00e9 racconta la tradizione che i tre martiri, in forma di colombe, si fossero posati sul Carroccio annunciando la vittoria.\nModifiche alla struttura furono apportate tra l'XI ed il XIII secolo; Furono costruite le attuali volte e la cupola, in sostituzione dell'originaria copertura a capriate lignee. Furono tamponati i grandi finestroni di epoca romana per rafforzare la struttura. Fu riedificata l'abside, con dimensioni ridotte. L'interno dell'attuale chiesa pertanto appare oggi definito in grandi linee dalla costruzione romanica.\nAlla fine del Quattrocento, grazie al consistente lascito dell'abate commendatario Gian Alimento Negri, fu costruito il chiostro quattrocentesco e affrescato il catino absidale con la celebre \"Incoronazione della Vergine\", capolavoro rinascimentale di Ambrogio Bergognone. \nNel 1517 la chiesa e il monastero passarono su disposizione di Leone X ai benedettini cassinesi che vi eressero nello stesso anno il convento; restarono sino al 1798, anno in cui il monastero fu trasformato in caserma. Nel XVI secolo il campanile fu fatto abbassare di circa 25 metri dal Governatore di Milano don Ferrante I Gonzaga, come la gran parte di quelli che sorgevano nelle vicinanze del castello sforzesco, affinch\u00e9 dall'esterno delle mura non fosse possibile vederne l'interno. La cupola ed i bracci laterali vennero modificati nel 1582.\nFra il 1838 e il 1841 su iniziativa del parroco per via di un generale deperimento dell'edificio, la chiesa fu sottoposta a pesanti interventi in stile neoclassico e neo-gotico dell'architetto Giulio Aluisetti (\u00ab\"sciagurato rinnovamento\"\u00bb lo definisce l'Arlsan nel 1947): l'architetto, gi\u00e0 noto per lunghe vicende legate alla progettazione del Cimitero Monumentale di Milano, eresse nel 1839 l'attuale altare maggiore in dimensioni consistentemente superiori al precedente, tanto da oscurare l'affresco absidale del Bergognone; anche con l'intento di cancellare le aggiunte operate nel 1582 rimosse gli intonaci e i capitelli originali, intonac\u00f2 pareti e volte con vivaci decorazioni neoromaniche e infine demol\u00ec quattro piloni romanici. La cupola venne adormata di affreschi del pittore Giovan Battista Zali e furono riposizionati gli organi. Il rinnovamento fu oggetto di aspre critiche gi\u00e0 durante i lavori anche per via del costo complessivo delle opere. In definitiva il restauro, per la critica moderna, falsific\u00f2 del tutto l'aspetto della parte romanica della basilica.\nLa facciata, che mantiene ancora gran parte dell'impianto originale, fu ricostruita nel 1870-1871 dall'architetto Maciachini (1818-1899), autore di molti interventi simili su chiese milanesi; nel 1932 alle finestre della facciata furono apposte otto vetrate realizzate da Carlo Forni su cartoni di Aldo Carpi, raffiguranti episodi della vita di San Benedetto.\nDopo la seconda guerra mondiale la chiesa venne liberata dalle sovrapposizioni ottocentesche dando origine a un restauro conservativo. Gli ultimi imponenti lavori di restauro, che hanno riportato alla luce parte delle strutture paleocristiane e reso alla chiesa i caratteri romanici, sono terminati nell'anno 2004.\nLa traslazione dei Corpi Santi (1517 e 1582).\nNel giugno dell'anno 1517 i monaci benedettini della congregazione cassinese avevano preso possesso del monastero e della basilica della quale ampliarono il coro, per cui si rese necessario lo spostamento dell'altare maggiore che si trovava addossato alla parete della nicchia del coro. Durante lo spostamento i frati rinvennero le casse contenenti le reliquie di Simpliciano, dei santi Sisinio, Martirio, Alessandro e Vigilio di Trento e dei vescovi milanesi Benigno, Ampelio e Geronzio; non potendo assicurare una traslazione adatta all'importanza di quelle reliquie, il 21 agosto esse vennero raccolte nel nuovo altare in casse di piombo separate; nella cassa di Simpliciano fu posta una tavoletta di cipresso con l'iscrizione: . In occasione di quella traslazione racconta Ignazio Cant\u00f9 che un fulmine scoppi\u00f2 nel campanile mentre vi era radunata un gran folla che era raccolta intorno alle reliquie esposte dei tre santi; il popolo diede colpa di quel fulmine allo sdegno dei Santi per essere stati disturbati. La folla invase quindi il convento per punire i benedettini ma subito circol\u00f2 la voce che il fatto fosse opera di stregoneria. Vennero subito effettuati degli arresti dall'amministrazione francese che in quegli anni governava Milano (era Governatore nel 1517 Odet de Foix) e diverse donne, giudicate streghe, furono bruciate sul rogo a Ornago e Lampugnano.\nNel 1582 i monaci operarono una nuova trasformazione dell'altare maggiore e per permetterne lo spostamento nella nuova posizione, che \u00e8 quella attuale, fu necessario rimuovere i Corpi Santi custoditi nel vecchio altare. La ricognizione e il riconoscimento ufficiale delle reliquie furono affidati al vescovo di Milano Carlo Borromeo che il 7 marzo 1581 le riconobbe come erano state disposte nel 1517. La traslazione solenne dal vecchio al nuovo altare avvenne il giorno 27 maggio del 1582, domenica parima della Pentecoste, con una cerimonia alla quale tutta la citt\u00e0 di Milano concorse. Furono eretti altari e archi effimeri in diverse luoghi della citt\u00e0 e di fronte alla chiesa. Nella grande processione chi si concluse a San Simpliciano sfilarono anche numerosi vescovi delle diocesi lombarde: Cesare Gambara di Tortona, Nicola Sfondrato di Cremona e futuro papa Gregorio XIV, Gerolamo Ragazzoni di Bergamo, Gabriele Paleotti di Bologna, Giovanni Dolfin di Brescia, Domenico Della Rovere di Asti, Guarnero Trotti di Alessandria, Vincenzo Marino di Alba, Francesco Galbiati di Ventimiglia e Alessandro Andreasi di Casale Monferrato.\nOggi \u00e8 spesso sede di concerti di musica barocca e di mostre d'arte sacra.\nI resti paleocristiani.\nDell'antica basilica paleocristiana sono giunti sono a noi solo i resti di un sacello situato a nord dell'abside e che oggi si trova in corrispondenza della moderna sacrestia. Il sacello ha una volta a botte; forse in origine era distaccato ed indipendente dal corpo architettonico della basilica e non fu costruito quando la basilica fu innalzata, ma poco dopo e comunque in un periodo antecedente il V secolo In origine serviva come luogo di sepoltura di illustri personalit\u00e0 religiose o come \"cella memoriae\" per la venerazione delle reliquie dei santi.\nDescrizione.\nEsterno.\nLa facciata \u00e8 una delle meno alterate dagli interventi di fine XIX secolo e mantiene ancora in parte il suo aspetto originario romanico. Nella parte inferiore, le arcate che incorniciano i portali denunciano l'esistenza in antico di un portico, detto nartece. Il portale centrale conserva gli originali rilievi romanici, mentre i due portali laterali sono aggiunte moderne del Maciachini. La parte superiore, che appare invece pi\u00f9 rimaneggiata, mostra due trifore laterali, due bifore centrali, una trifora in alto ed archetti decorativi.\nSul fianco della chiesa vi \u00e8 il campanile, che risulta tozzo a causa della mutilazione cinquecentesca. La cella campanaria d\u00e0 verso l'esterno con quattro bifore rinascimentali.\nInterno.\nL'interno della basilica \u00e8 a sala: le tre navate, separate da quattro pilastri circolari in mattoni, sono di uguale altezza, anche se le due navate laterali, come la centrale coperte con volta a crociera, appaiono pi\u00f9 strette di quella maggiore. Questa peculiarit\u00e0 della grande sala composta da tre navate di eguale altezza che fanno perno sui pilastri della navata centrale creano un effetto luminoso distribuito assai peculiare, una soluzione analoga verr\u00e0 poi ripresa in tutt'altro contesto dal Gotico Catalano. Le navate sono illuminate da sei grandi monofore a tutto sesto con vetrate policrome moderne.\nL'altare maggiore in forme classiche scolastiche fu eretto dall'Aluisetti nel 1839; ai lati due statue in marmo raffiguranti \"Sant'Ambrogio\" e \"Carlo Borromeo\", entrambe di Alessandro Puttinati. In prossimit\u00e0 del presbiterio, sotto il tiburio ottagonale e nella campata precedente, vi \u00e8 l'innesto del transetto a due navate. Al suo interno, due piccole cantorie in muratura fiancheggiano l'imbocco dell'abside e sorreggono gli organi e vi sono rappresentati Santi e Sante affrescati da Aurelio Luini, figlio di Bernardino Luini. Nel transetto destro, inoltre, vi \u00e8 il dipinto \"Sconfitta del Cammolesi\" di Alessandro Varotari, detto \"il Padovanino\". Sulla parete del transetto opposto, invece, vi sono lo \"Sposalizio della Vergine\", di Camillo Procaccini ed un affresco con la \"Deposizione dalla Croce\" di un maestro lombardo del XVI secolo. \nIl presbiterio, affiancato da due pulpiti lignei barocchi, accoglie il grande altar maggiore neoclassico in marmi policromi. Nel catino absidale, vi \u00e8 l'affresco dell\"Incoronazione della Vergine\", capolavoro rinascimentale di Ambrogio da Fossano detto il Bergognone (1508). L'affresco occupa la volta su una superficie di circa 7 mq; nel centro della composizione spicca la figura del Padre Eterno, alta 4,25 m. L'affresco fu restaurato una prima volta intorno al 1840 dal pittore Knoeller in occasione della ristrutturazione dell'Aluisetti. Poi nel 1890, per via di gravi infiorescenze di salnitro che avevano reso quasi illeggibile la figura della Vergine, fu rifatta la copertura dell'abside per assicurare maggiore impermeabilit\u00e0; nel 1892, infine, l'intero affresco fu sottoposto a ripulitura completa.\nIl coro ligneo, con legni intarsiati, fu disegnato dall'architetto e ingegnere milanese Giuseppe Meda e realizzato dai maestri Anselmo del Conte e il figlio Virgilio nell'anno 1588, quando il monastero era governato dal benedettino Serafino Fontana.\nLungo le navate si aprono varie cappelle con decorazioni barocche, rococ\u00f2 e neoclassiche; fra queste la cappella del Rosario, costruita all'inizio del XVIII secolo. Dalla porta sotto la cantoria di sinistra, si accede al \"Sacello dei Martiri dell'Anaunia\", basilichetta a croce latina con abside semicircolare, minuscolo transetto e cupoletta; la piccola costruzione potrebbe risalire al IV secolo.\nOrgani a canne.\nNella basilica si trovano tre organi a canne:"}
{"id": "73175", "revid": "1543377", "url": "https://it.wikipedia.org/wiki?curid=73175", "title": "Cristianit\u00e0", "text": "La parola cristianit\u00e0 indica il modo in cui, in un determinato periodo storico, si presenta concretamente la religione cristiana, non tanto per i contenuti della fede dei singoli credenti, quanto come fenomeno sociale e insieme di strutture e istituzioni.\nPer cristianit\u00e0, dunque, si pu\u00f2 intendere l'insieme delle diverse Chiese che si definiscono cristiane, con i loro fedeli e le loro caratteristiche.\nIl concetto di cristianit\u00e0 coincide perci\u00f2 soltanto in parte con quello di cristianesimo, perch\u00e9 il primo si riferisce ad un fenomeno sociale, mentre il secondo ad una religione.\nDistribuzione geografica della cristianit\u00e0 e numero di aderenti.\nIl cristianesimo \u00e8 la religione predominante in Europa, Russia, America, Oceania, le Filippine, la parte orientale dell'Indonesia, l'Africa meridionale, centrale e orientale. Ci sono anche grandi comunit\u00e0 cristiane in altre parti del mondo, come l'Asia centrale, dove il cristianesimo \u00e8 la seconda religione pi\u00f9 grande, dopo l'Islam. Gli Stati Uniti d'America sono cos\u00ec il pi\u00f9 popoloso Paese a maggioranza cristiana, seguiti dal Brasile e dal Messico.\nIn alcuni Paesi una delle diverse confessioni cristiane ha lo status di religione di Stato: Argentina (Chiesa cattolico-romana), Armenia (Chiesa apostolica armena), Bolivia (Chiesa cattolico-romana), Costa Rica (Chiesa cattolico-romana), Danimarca (Chiesa del Popolo Danese), El Salvador (Chiesa cattolico-romana), Inghilterra (Chiesa anglicana), Grecia (Chiesa ortodossa greca), Islanda (Chiesa nazionale d'Islanda), Liechtenstein (Chiesa cattolico-romana), Malta (Chiesa cattolico-romana), Monaco (Chiesa cattolico-romana), Romania (Chiesa ortodossa rumena), Norvegia (Chiesa di Norvegia), Citt\u00e0 del Vaticano (Chiesa cattolico-romana), Svizzera (Chiesa cattolico-romana, Chiesa riformata svizzera e Chiesa cattolica cristiana svizzera) e Georgia (Chiesa ortodossa georgiana).\nIl numero stimato di cristiani nel mondo si attesta tra 1,5 miliardi e 2,2 miliardi\nOrganizzato in circa il cristianesimo \u00e8 cos\u00ec la pi\u00f9 numerosa religione del mondo. Da circa un secolo i cristiani rappresentano circa un terzo della popolazione mondiale.\nStoriografia.\nIn ambito storiografico, in particolare, si parla di cristianit\u00e0, o \"stato di cristianit\u00e0\", in riferimento ad ogni realizzazione concreta e politica della religione cristiana in un contesto sociale organizzato. Nell'Europa occidentale l'unica forma del tutto compiuta di cristianit\u00e0 \u00e8 stata la teocrazia che \u00e8 andata consolidandosi progressivamente a partire dalla cristianizzazione dell'Impero romano e dei popoli \"barbari\", fino al suo sfaldamento con la Riforma protestante: in questo periodo storico, che a grandi linee coincide con il cosiddetto Medioevo, si registra una pi\u00f9 o meno completa sovrapposizione tra Chiesa e \"Stato\", religione e politica, autorit\u00e0 religiosa e potere civile.\nIn qualche modo analoga a questa \"cristianit\u00e0 medievale\" \u00e8 stata la condizione di alcuni regni esterni ai confini dell'Impero romano e bizantino, quali l'Armenia o l'Etiopia, che molto presto fecero del cristianesimo la propria religione di Stato e il principale fattore unificante della societ\u00e0: \"cristiano\" e \"suddito\" divennero cos\u00ec due concetti sovrapponibili, e due condizioni irrinunciabili per essere considerato membro della comunit\u00e0 sociale e detentore dei diritti e doveri del suddito.\nLa cosiddetta \"cristianit\u00e0 medievale\".\nNel contesto europeo, l'unica forma compiuta di cristianit\u00e0 fu la cosiddetta \"cristianit\u00e0 medievale\", i cui inizi si possono far coincidere con l'editto di Tessalonica (con cui il cristianesimo divenne religione ufficiale dell'Impero romano), e il pieno compimento con l'impero carolingio e il Sacro Romano Impero. Lo \u201cstato di cristianit\u00e0\u201d si dissolse con la Riforma protestante e le conseguenti guerre di religione, quando l'obbedienza alla sede romana cess\u00f2 di essere il fattore unificante dell'Europa.\nPer questo motivo, la Chiesa cattolico-romana continu\u00f2 per parecchi secoli a vedere il Medioevo come un'epoca ideale, un vero e proprio modello da imitare o per lo meno cui ispirarsi:\nLa descrizione del Medioevo data da Leone XIII coincide, di fatto, con la visione ideale dello \"stato di cristianit\u00e0\": una civilt\u00e0 in cui \u00abla forza e la sovrana influenza dello spirito cristiano entra bene addentro nelle leggi, nelle istituzioni, nei costumi dei popoli, in tutti gli ordini e ragioni dello Stato\u00bb.\nDi fatto, per\u00f2, \u00e8 evidente che questa descrizione di una cristianit\u00e0 realizzata pu\u00f2 essere sottoposta a due ordini di critiche:"}
{"id": "73179", "revid": "1305772", "url": "https://it.wikipedia.org/wiki?curid=73179", "title": "Politica dei Paesi Bassi", "text": "I Paesi Bassi sono una monarchia costituzionale fin dalla fondazione del regno (1815).\nDal 2013 il sovrano \u00e8 il re Guglielmo Alessandro dei Paesi Bassi, mentre il primo ministro \u00e8 Mark Rutte, capo di una coalizione composta dal Partito Popolare per la Libert\u00e0 e la Democrazia (VVD), il Appello Cristiano Democratico (CDA), il Democratici 66 (D66) ed il Unione Cristiana (CU).\nAssetto istituzionale.\nOggi il sovrano ha un ruolo largamente cerimoniale; i suoi compiti principali sono la scelta del primo ministro dopo le elezioni e la nomina dei giudici. A differenza di quanto accade presso altre monarchie il sovrano pu\u00f2 essere sia un re che una regina (difatti, tutti i sovrani del XX secolo sono stati delle regine).\nIl potere esecutivo \u00e8 affidato al governo, guidato dal primo ministro, che solitamente \u00e8 il capo del partito (o della coalizione di partiti) che ha vinto le ultime elezioni.\nGli Stati Generali (Parlamento) esercitano il potere legislativo. Essi sono composti di due camere:\nLa costituzione prevede anche un \"Consiglio di Stato\" (\"Raad van State\") composto da membri della famiglia reale e da membri esterni nominati dalla Corona (ovvero dal sovrano e dal governo). Il governo deve consultare il Consiglio di Stato prima di sottoporre leggi al parlamento. Inoltre il Consiglio di Stato ha funzioni di controllo sull'esecutivo.\nAmministrazioni locali.\nCiascuna delle 12 province \u00e8 governata da un consiglio provinciale, che ha potere legislativo a livello locale e nomina un esecutivo provinciale, anche se esiste pure un commissario provinciale nominato dalla Corona.\nTutte le province sono al loro volta suddivise in municipalit\u00e0 (\"gemeenten\"), che in totale sono 355. Anch'esse sono governate da un concilio municipale, ma la nomina del sindaco (\"burgemeester\") \u00e8 prerogativa della Corona.\nPer via del ruolo fondamentale che l'uso e la regolazione delle acque riveste per il paese, esso \u00e8 anche diviso in 37 distretti che hanno autorit\u00e0 sulla gestione delle acque; ciascuno \u00e8 retto da un consiglio (\"waterschap\" o \"hoogheemraadschap\") per il quale si svolgono regolari elezioni. Questa forma di divisione amministrativa \u00e8 addirittura pi\u00f9 antica dello stato dei Paesi Bassi, essendo apparsa per la prima volta nel 1196.\nPolitica interna.\nParlamento e governo.\nI gruppi politici al 2018 presenti nel parlamento olandese sono:\nLe ultime elezioni (9 giugno 2010) hanno visto una partecipazione degli elettori pari all'75,4%, rispetto all'80,4% delle precedenti (22 novembre 2006). La nomina dei 75 membri della Camera Alta si sono svolte il 23 maggio 2011. \nDal 26 ottobre 2017 il governo Rutte \u00e8 sostenuto da una coalizione di VVD, CDA, D66 e CU che dispone di 76 voti su 150 nella camera bassa e di 38 voti su 75 nella camera alta.\nTemi politici.\nI temi politici pi\u00f9 importanti della politica interna olandese degli ultimi anni riguardano probabilmente l'integrazione degli immigrati, specialmente quelli di religione musulmana. Fatti drammatici come gli omicidi del politico Pim Fortuyn e del regista Theo van Gogh, o la morte di numerosi immigrati in un incendio in un centro di detenzione all'aeroporto di Schiphol hanno dominato il dibattito, anche per via dei numerosi atti di terrorismo da parte di estremisti islamici che sono avvenuti negli ultimi anni (ad esempio gli attentati dell'11 settembre 2001).\nAnche temi economici sono stati al centro dell'azione del governo, che ha introdotto un'importante riforma del sistema sanitario olandese, che va nella direzione di una maggiore privatizzazione.\nI Paesi Bassi sono anche noti per la legislazione innovativa (alcuni direbbero permissiva) in campo sociale: un primo esempio \u00e8 costituito dall'approccio pragmatico nei confronti della vendita e del consumo di stupefacenti. Altri esempi sono costituiti dalla legislazione concernente la prostituzione, l'aborto, l'eutanasia ed il matrimonio omosessuale.\nPolitica estera.\nDopo essere stati coinvolti nella Seconda guerra mondiale i Paesi Bassi hanno abbandonato la loro tradizionale neutralit\u00e0, proponendosi di favorire l'integrazione europea, le relazioni transatlantiche, lo sviluppo del Terzo Mondo, la diffusione della democrazia ed il rispetto del diritto internazionale e dei diritti umani. I Paesi Bassi generalmente perseguono i propri interessi nel quadro di organizzazioni multilaterali come l'Unione europea, l'ONU, l'OSCE, l'OECD, il WTO, il Fondo Monetario Internazionale e la Banca Mondiale.\nUna tradizione legale secolare ha favorito l'insediamento nei Paesi Bassi (a l'Aia) della Corte internazionale di giustizia, dei tribunali per i crimini di guerra in Ruanda e nella ex-Jugoslavia e del Tribunale penale internazionale.\nLa politica dei Paesi Bassi in materia di sicurezza \u00e8 principalmente basata sulla partecipazione alla NATO, di cui il paese \u00e8 membro dal 1949. Vi sono comunque anche accordi a livello europeo e bilaterale (ad es. in collaborazione con la vicina Germania). I Paesi Bassi hanno inviato truppe per le forze di \"peacekeeping\" dell'ONU in Bosnia. Molto pi\u00f9 controverso \u00e8 il contributo olandese (di oltre 1.000 uomini) alle forze di occupazione dell'Iraq, tanto che esso \u00e8 stato ritirato nella primavera del 2005.\nI Paesi Bassi sono fra i pi\u00f9 generosi elergitori di aiuti economici ai paesi del Terzo Mondo, con un contributo annuale che oscilla fra lo 0,6% e l'1% del proprio PIL (la media dei paesi sviluppati \u00e8 di circa lo 0,25%).\nUno dei principali motivi di attrito fra i Paesi Bassi ed i loro vicini sono le politiche olandesi in materia di droga (vedi sopra), che sono mal viste da tutti quei paesi (la grande maggioranza) che non approvano le politiche di riduzione del danno perseguite dal governo olandese."}
{"id": "73181", "revid": "123527070", "url": "https://it.wikipedia.org/wiki?curid=73181", "title": "Espressionismo", "text": "L'Espressionismo fu un movimento artistico europeo che si diffuse nel primo ventennio del Novecento inizialmente in Germania, come reazione al naturalismo e all'impressionismo e influenzato da artisti come van Gogh, Ensor, Munch e Gauguin e dalla corrente del fauvismo; si svilupp\u00f2 in diverse correnti, accomunate dall'assenza di regole e canoni, come quella del gruppo \"Die Br\u00fccke\" (formato da artisti come Kirchner, Nolde, Kokoschka) o quella dal gruppo \"Der blaue Reiter\" (formato da Kandinskij, Paul Klee, Franz Marc e altri). \nCaratteristiche del movimento.\nL'espressionismo proponeva una rivoluzione del linguaggio che contrapponeva all'oggettivit\u00e0 dell'impressionismo la sua soggettivit\u00e0 infondata.\nL'impressionismo rappresenta una sorta di moto dall'esterno all'interno, cos\u00ec era la realt\u00e0 oggettiva a imprimersi nella coscienza soggettiva dell'artista; l'espressionismo costituisce il moto inverso, dall'interno all'esterno: dall'anima dell'artista direttamente nella realt\u00e0, senza mediazioni. Il senso dell'Espressionismo produce una ribellione dello spirito contro la materia e quindi gli \"occhi dell'anima\" sono la base di partenza della poetica espressionistica.\nL'occhio interno si sostituisce a quello esterno creando, in qualche modo, una sorta di confusione fra etica ed estetica. Il nuovo linguaggio riprende alcuni elementi romantici, come ad esempio l'identificazione romantica fra arte e vita. La natura dell'espressionismo \u00e8 ricca di contenuti sociali e di drammatica testimonianza della realt\u00e0. Ma la realt\u00e0 tedesca dei primi anni del secolo XX \u00e8 la realt\u00e0 amara della guerra, di contraddizioni politiche, di perdita di valori ideali, di aspre lotte di classe, e proprio questi furono i temi principali e dolorosi degli artisti espressionisti. Inoltre gli artisti espressionisti polemizzano contro la societ\u00e0 borghese, contro l'alienazione del mondo del lavoro, contro la visione positivistica del mondo, dello scientismo e delle leggi di causalit\u00e0. Le premesse teorico-culturali dell'Espressionismo stanno nel pensiero di Sigmund Freud (psicanalisi, inconscio) e del filosofo francese Henri Bergson (\"slancio vitale\", \"intuizionismo\").\nL'intento del movimento espressionista era quello di ritrovare il dato comunicativo nell'arte, infatti questi artisti criticheranno le correnti passate: gli impressionisti, perch\u00e9 l'impressione su cui si basavano non creava comunicabilit\u00e0 con lo spettatore; i simbolisti, poich\u00e9 la loro arte piena di simbologie e riferimenti culturali intensi e profondi non offriva una facile lettura allo spettatore, tanto che venne definita \"arte per pochi\"; i neoimpressionisti, per il loro approccio troppo scientifico nei confronti dell'arte; il modernismo o \"Liberty\" (che si muover\u00e0 di pari passo), considerato come puro movimento di gusto e moda dell'epoca. Ma la molteplicit\u00e0 del movimento si evidenzia nella frattura fra la componente cosmica, degli \"eternisti\" a caccia di una fede nuova, quella politico-sociale degli \"attivisti\" e quella astratto-geometrica tendente a ricostruire nuove forme naturali.\nArti figurative.\nSe le basi dell'espressionismo nelle arti figurative sono rintracciabili nell'estetica romantica, che ha assegnato all'opera d'arte non pi\u00f9 il compito di riprodurre, pi\u00f9 o meno fedelmente, la realt\u00e0, bens\u00ec il ruolo intermedio tra l'artista ed il mondo, tra il sentimento e le idee che l'opera manifesta e l'ambiente che rappresenta, le prime avvisaglie dell'espressionismo sono evidenti nel Simbolismo; basta pensare al principio delle linee curve e del colore resi in funzione dello stato d'animo, proposto da Gauguin e ripreso da Van Gogh che fu anche il primo, assieme a Herv\u00e9, a meritarsi la definizione di artista espressionista, attribuitagli da Wilhelm Worringer. Tra gli altri precursori non si pu\u00f2 dimenticare il norvegese Munch con alcune sue deviazioni dal Simbolismo francese verso un'intensit\u00e0 espressiva tipicamente nordica. Uno degli ultimi precursori fu il belga James Ensor, con la sua grottesca ripresa di elementi fiamminghi.\nL'Espressionismo si manifest\u00f2 principalmente in due aree diverse: in Francia, nelle opere dei Fauves (Belve), e in Germania, in quelle del gruppo \"Die Br\u00fccke\" (= il ponte). Gli artisti erano accomunati dalla volont\u00e0 di esprimere tensioni, stati d'animo e sentimenti attraverso la violenza del colore, la sintesi della forma, l'incisivit\u00e0 del segno. I soggetti preferiti furono i nudi, i paesaggi, le scene di vita quotidiana e le citt\u00e0. Recuperarono tecniche da tempo in disuso, come la xilografia (l'incisione sul legno). I pittori detti \"fauves\" presentarono i propri lavori al Salon d'Automne di Parigi nel 1905. Fu un critico del tempo, Louis Vauxcelles, ad affibbiare loro questa definizione, considerando le loro tele opere di \"selvaggi\" per l'uso aggressivo del colore. Tra gli artisti \"fauves\", riuniti nella stanza centrale del Salon del 1905: Henri Matisse, Andr\u00e9 Derain e Maurice de Vlaminck.\nIn area tedesca si formarono i gruppi \"Die Br\u00fccke\" e \"Blaue Reiter\" (Cavaliere azzurro). Il primo nacque per iniziativa di una piccola cerchia di artisti di Dresda, Ernst Ludwig Kirchner, Erich Heckel e Karl Schmidt-Rottluff, i quali vollero rappresentare la sofferenza della condizione umana ed esaltare la spontaneit\u00e0 dell'ispirazione attraverso una violenta deformazione dei corpi, l'esasperazione dei colori e un linguaggio incisivo, immediato, a volte eccessivo. Il linguaggio degli espressionisti tedeschi si fonda sull'uso di colori violenti e innaturali e sull'uso di linee dure e spezzate. Essi non applicano le leggi della prospettiva e non cercano di dare l'illusione del volume e della profondit\u00e0; colori e linee sono sufficienti a comunicare con impetuosa violenza la visione drammatica e pessimistica che questi artisti hanno del mondo e della societ\u00e0 in cui vivono. Le premesse ideologiche del movimento furono chiarite da Ernst Ludwig Kirchner nel manifesto \"Il Ponte\" (\"Die Br\u00fccke\"), una xilografia che accompagnava la prima mostra del gruppo nel 1906 a Dresda; il gruppo fu attivo anche a Berlino, tra il 1911 e il 1913. L'intenso naturalismo primordiale sospinto da pittori quali Emil Nolde (che si aggiunge al gruppo insieme a Max Pechstein, Otto Mueller, C\u00e9sar Klein, Karl Hubbuch), lascer\u00e0 il posto a una tensione sempre pi\u00f9 ossessiva e psicologica, che si rifletter\u00e0 su descrizioni di squallidi e grotteschi ambienti mondani e dopo l'esperienza della prima guerra mondiale sfocer\u00e0 in una satira sociale.\nGli Espressionisti, per una connaturata propensione a rivolgersi ad un pubblico ampio, diedero origine a un fenomeno che sar\u00e0 tipico del XX secolo, cio\u00e8 la pubblicazione di riviste indipendenti e autoprodotte. Organo per eccellenza dell'espressionismo tedesco fu la rivista \"Der Sturm\", fondata e diretta da Herwarth Walden e pubblicata dal 1910 al 1932, ma altre videro la luce, come \"Die Aktion\", del 1911.\nNei decenni successivi questo movimento ha parzialmente influenzato altri artisti. Nel 1911 Kandinskij e Franz Marc fondano a Monaco \"Der Blaue Reiter\" (Il cavaliere azzurro). Questa esperienza, seppur ancora inquadrabile all'interno del movimento espressionista, spesso si risolve in una forma romantica di orfismo, in un tentativo di unione dello spirito del pittore con l'anima pulsante dell'universo.\nIl \"Cavaliere azzurro\" fu un fenomeno di vasta portata, nel quale il linguaggio del colore si fece sempre pi\u00f9 libero e intenso. Sotto l'impulso di Kandinskij, i suoi protagonisti si volsero verso nuovi modi espressivi, verso la creazione di spazi immaginari, verso l'astrazione lirica e fantastica della realt\u00e0.\nTra i maggiori esponenti dall'inizio del XX secolo:\nPer l'espressionismo austriaco:\nItalia.\nAnche in Italia non mancarono artisti che operarono nell'ambito dell'espressionismo e in opposizione alla cultura ufficiale dilagante. Gi\u00e0 nel 1926, a Torino, si riun\u00ec il Gruppo dei Sei di Torino. Fra i protagonisti i pittori Francesco Menzio, Enrico Paulucci, Carlo Levi e, pi\u00f9 isolato, Piero Martina. L'esperienza si deline\u00f2 maggiormente qualche anno pi\u00f9 tardi con il gruppo di Corrente, riunitosi a Milano intorno alla rivista omonima fondata da Ernesto Treccani nel 1938. La loro arte trov\u00f2 il sostegno delle gallerie La Bottega di Corrente, poi La Spiga e Il Milione di Milano.\nPittori come Treccani, Renato Birolli, Renato Guttuso, Bruno Cassinari, Ennio Morlotti, Giuseppe Migneco, Aligi Sassu, Giuseppe Santomaso, Fiorenzo Tomea, Italo Valenti, Emilio Vedova, Elisa Maria Boglino e Lorenzo Viani, e scultori quali Giacomo Manz\u00f9 e Luigi Broggini concentravano la propria ricerca su soggetti eticamente impnati, rappresentati attraverso un realismo sofferto e deformato dal linguaggio espressionista. L'esperienza ebbe seguito anche con la Scuola Romana di Via Cavour a Roma che prese il nome proprio dalla via in cui vi era lo studio dei pittori Mario Mafai, Antonietta Rapha\u00ebl e Scipione.\nPresto si avvicinarono alla nuova tendenza pittori come Renato Guttuso, Mirko Basaldella, Corrado Cagli, Roberto Melli, Gabriele Mucchi. L'espressionismo riaffiora nel corso del XX secolo in varie nazioni ed in vari gruppi con un'interpretazione che si avvicina pi\u00f9 al figurativismo a volte e altre volte all'astrattismo. Negli Stati Uniti, l'artista italiano Emilio Giuseppe Dossena ne fu efficace rappresentante negli anni settanta.\nArchitettura.\nL'influenza espressionista si pu\u00f2 rilevare nelle opere di Van de Velde e soprattutto in quelle di Hans Poelzig, basti citare il Teatro Grande berlinese (1922). Nell'architettura, il lavoro di Erich Mendelsohn appartiene a questa categoria. Un importante esempio della sua opera \u00e8 la \"torre Einstein\" a Potsdam, in Germania. Altrettanto interessante \u00e8 la \"Chilehaus\" di Amburgo, capolavoro del meno conosciuto architetto Fritz H\u00f6ger.\nDal 1919 al 1926 il movimento espressionista divampa fin quasi ad esaurire nuove soluzioni. Negli anni successivi le contraddizioni del linguaggio espressionistico si persero e si stemperarono nelle rigide architetture di Emil Fahrenkamp e di altri minori, dando quasi il sospetto di un inquadramento nello stile reazionario e nazionalista. Nella scultura, si pu\u00f2 citare Ernst Barlach come esempio.\nLetteratura.\nSe il profeta del movimento espressionista in letteratura si pu\u00f2 considerare Max Scheler con la sua filosofia volta alla rivalutazione della sfera affettiva, il caposcuola fu Franz Werfel, esaltatore della liberazione dell'uomo dai ceppi materialistici della vita. Il travolgente dinamismo, il superamento della realt\u00e0, i diritti dell'irrazionale e degli istinti primordiali, l'anelito all'amore universale costituirono la tematica dell'espressionismo in letteratura. Fra i poeti si ricordano:\nFra i prosatori ricordiamo:\nTeatro.\nL'Espressionismo teatrale, partendo da un punto fortemente critico nei confronti dell'ordine sociale, si realizz\u00f2 in opere violentemente satiriche nel genere comico e di negazione totale e spesso pessimistica nel genere tragico. La scenografia tese a strappare lo spettatore dalla concretezza della realt\u00e0 per trascinarlo nella visione interiore del poeta; gli attori ricorsero a effetti di voce e di gesto che cercavano di trasportare i personaggi su un piano mistico e simbolico. Fondamentali furono il rifiuto dell'impressionismo fotografico, l'atteggiamento dinamico anzich\u00e9 statico nei confronti della realt\u00e0, la ricerca dell'essenza assoluta e non del particolare, il perseguimento dell'irrazionalismo e del lirismo estatico.\nL'Espressionismo teatrale si svilupp\u00f2 soprattutto negli anni che vanno tra il 1918 e il 1927.Tra i maggiori esponenti ricordiamo:\nSe il padre dell'Espressionismo in Germania fu Wedekind, all'estero fu soprattutto Strindberg con i suoi calvari spirituali e i drammi da camera a imprimere una guida per un espressionismo puro. L'Espressionismo teatrale inseguir\u00e0 una purificazione dell'uomo, cercando in ogni ambito di vita una certa libert\u00e0. Se le prime rappresentazioni partirono da drammi fiabesco-mitologici e religiosi, in seguito l'Espressionismo affront\u00f2 le tematiche della guerra proponendo opere pacifiste. Nel dopoguerra L'Espressionismo trionf\u00f2 anche se perdette una sua necessit\u00e0 interiore, sfociando nel teatro epico e sociale brechtiano.\nCinema.\nLe stesse caratteristiche di onirismo allucinatorio e distorsione visiva si ritrovano nella cinematografia espressionista; il film pi\u00f9 rappresentativo \u00e8 sicuramente \"Il gabinetto del dottor Caligari\", di Robert Wiene, del 1920. Fondamentale fu pure il capolavoro di Fritz Lang \"Metropolis\".\nMusica.\nLa rivista \"Der Blaue Reiter\" ebbe tra i suoi collaboratori anche tre musicisti: Arnold Sch\u00f6nberg, Alban Berg e Anton Webern (Seconda scuola di Vienna). Ma le origini dell'espressionismo musicale sono di qualche anno anteriore; le sue prime manifestazioni si possono indicare nel \"Secondo quartetto\" (1907), nel \"Buch der h\u00e4ngenden G\u00e4rten\" (1907), su testi di Stefan George, e nel dramma \"Erwartung\" (\"Attesa\", 1909) di A. Sch\u00f6nberg. Comunque il \"melodram\" (melologo) \"Pierrot Lunaire\" del 1912 di Arnold Sch\u00f6nberg \u00e8 ormai universalmente considerato come il manifesto dell'Espressionismo musicale e questa data \u00e8, da alcuni, considerata come data di nascita della atonalit\u00e0, anche se l'archetipo della musica espressionistica viene considerato il \"Wozzeck\" di Berg. Tipici della musica espressionista sono la tecnica atonale o pantonale, l'adozione dello \"Sprechgesang\" o canto parlato, e, specie in \"Erwartung\", la concezione dell'opera d'arte come espressione dell\"Urschrei\", grido originario dell'anima in preda all'orrore e all'angoscia. Nacque per stabilire una corrente artistica che investiva pittura, teatro e musica. Come un rappresentativo dell'espressionismo astratto contemporaneo, l'artista statunitense Todd Williamson cerca di creare un ponte tra la pittura espressionista e l\u2019espressionismo musicale."}
{"id": "73182", "revid": "1543377", "url": "https://it.wikipedia.org/wiki?curid=73182", "title": "Turismo nei Paesi Bassi", "text": "Il turismo nei Paesi Bassi \u00e8 un importante settore economico. Il paese accoglie circa 10 milioni di visitatori stranieri ogni anno, principalmente da Germania, Regno Unito, Stati Uniti e Belgio.\nCitt\u00e0.\nLa principale attrazione turistica dei Paesi Bassi \u00e8 indubbiamente la capitale Amsterdam, detta da alcuni \"la Venezia del nord\" per via del centro storico attraversato da numerosi canali e perch\u00e9 sorge su tante isolette (circa 200). Fra le altre cose (ad es. i suoi musei) Amsterdam \u00e8 famosa anche per attrazioni \"particolari\" come il quartiere a luci rosse di \"De Wallen\" o i suoi \"coffee-shop\".\nFra le altre citt\u00e0, le pi\u00f9 interessanti dal punto di vista turistico sono probabilmente L'Aia (sede del governo e residenza reale), Delft, Rotterdam, Utrecht, Haarlem e Nimega. Fra i centri minori si segnalano Volendam e Marken.\nMonumenti, istituzioni, eventi.\nMusei.\nI musei pi\u00f9 importanti e famosi dei Paesi Bassi sono probabilmente il \"Rijksmuseum\" ed il Museo Van Gogh, entrambi situati ad Amsterdam. Il primo raccoglie soprattutto dipinti della pittura olandese dal XIV al XIX secolo, mentre il secondo raccoglie un gran numero di opere di Vincent van Gogh, oltre a diverse opere di altri pittori suoi contemporanei. Ad Amsterdam si trovano pure altri interessanti musei, quali le case di Anna Frank e di Rembrandt, il museo nanautico ed il museo Stedelijk.\nFuori da Amsterdam, i tre musei pi\u00f9 importanti sono probabilmente il Museo Frans Hals di Haarlem, la Mauritshuis dell'Aia, il Museo Boijmans van Beuningen di Rotterdam ed il Museo Kr\u00f6ller-M\u00fcller, situato nel parco nazionale degli \"Hoge Veluwe\" (vicino al villaggio di Otterlo e non lontano dalle citt\u00e0 di Arnhem ed Apeldoorn). I primi due raccolgono soprattutto opere pittoriche fiamminghe del XVII secolo (noto come il Secolo d'Oro dei Paesi Bassi), il terzo copre gran parte della storia dell'arte olandese ed europea (da Bosch a Dal\u00ed) ed infine l'ultimo comprende soprattutto opere degli ultimi due secoli, ad esempio di Van Gogh.\nEsistono diversi musei dedicati all'arte moderna si segnalano i gi\u00e0 menzionati Stedelijk di Amsterdam, quello di Eindhoven, il Groninger Museum di Groninga ed il Gemeentemuseum dell'Aia.\nNatura e paesaggio.\nIl paesaggio olandese \u00e8 generalmente piatto ed estremamente verdeggiante, percorso da fiumi e canali, e con diversi piccoli laghi poco profondi e spesso paludosi; in questo paesaggio si inseriscono armonicamente i numerosi animali da allevamento (prime fra tutte le vacche, ma anche cavalli e pecore), le dighe (ad es. quelle del progetto Delta, in Zelanda, o la grande \"Afsluitdijk\" che separa l'Ijsselmeer dal Mare del Nord), i campi di tulipani (numerosi soprattutto nella zona di Leida, nell'Olanda meridionale) ed i mulini a vento (famosi quelli della \"Kinderdijk\").\nLe foreste sono state in gran parte abbattute per lasciare spazio all'attivit\u00e0 agricola, e quelle che restano sono generalmente protette. Le poche colline sono concentrate soprattutto nel sud, specie nel Limburgo.\nSono invece numerose le dune, specialmente lungo le coste, ma anche nell'interno (ad es. nel parco degli \"Hoge Veluwe\", in Gheldria).\nLe coste sono generalmente regolari, basse e sabbiose, con ampie spiagge. Nel nord il braccio di mare che separa il continente dalle isole Frisone (noto come \"Waddenzee\", letteralmente \"mare dei guadi\") presenta fondali estremamente bassi, tanto che con la bassa marea \u00e8 possibile camminare dalla costa fino alle isole. Le isole stesse (Texel in Olanda settentrionale; Vlieland, Terschelling, Ameland e Schiermonnikoog in Frisia) sono essenzialmente dei grandi banchi di sabbia che proteggono la costa settentrionale, coperte da dune e da foreste di pini, e sono una meta turistica rilevante.\nParchi nazionali.\nI parchi nazionali olandesi coprono 1.065 km\u00b2, ovvero circa il 3% del territorio dei Paesi Bassi. I parchi sono piuttosto piccoli e non sono pensati per custodire delle grandi meraviglie naturali, ma per preservare aree particolari che sono rimaste relativamente immuni allo sviluppo agricolo ed industriale.\nAl momento esistono 11 parchi nazionali. I pi\u00f9 famosi sono probabilmente il parco degli \"Hoge Veluwe\" (in Gheldria, noto per le dune sabbiose, i boschi ed anche per il museo Kr\u00f6ller-M\u00fcller), il Biesbosch (fra Rotterdam e Dordrecht) ed il parco di Schiermonnikoog (sull'omonima isola della Frisia).\nVi sono anche altre 7 aree (fra cui parte delle dune di sabbia dell'isola di Texel) che probabilmente saranno proclamate parchi nazionali in un prossimo futuro."}
{"id": "73185", "revid": "18323", "url": "https://it.wikipedia.org/wiki?curid=73185", "title": "Diabete", "text": "Diabete (dal greco antico \u03b4\u03b9\u03b1\u03b2\u03ae\u03c4\u03b7\u03c2, \"diab\u00e8tes\", derivato di \u03b4\u03b9\u03b1\u03b2\u03b1\u03af\u03bd\u03c9, \"diab\u00e0ino\", \u00abpassare attraverso\u00bb) \u00e8 un termine che identifica alcune patologie caratterizzate da poliuria (abbondante produzione di urina), polidipsia (abbondante ingestione di acqua) e polifagia (fame eccessiva).\nComunemente il termine \u00e8 utilizzato per indicare una malattia cronica, inquadrabile nel gruppo delle patologie note come diabete mellito, caratterizzata da un'elevata concentrazione di glucosio nel sangue, che viene a sua volta causata da una carenza (assoluta o relativa) di insulina nell'organismo umano, o da un'alterata funzionalit\u00e0 dell'insulina stessa, ormone che stimolando l'assunzione del glucosio nelle cellule muscolari e adipose ne diminuisce la concentrazione nel sangue.\nEtimologia.\nSi \u00e8 universalmente accettato che il termine greco sia stato utilizzato in idraulica, indicando principalmente il sifone attraverso cui passa l'acqua; il termine medico alluderebbe quindi al frequente passaggio di urina provocato dalla malattia.\nA questa spiegazione si \u00e8 opposto il linguista \u00c9mile Benveniste, facendo osservare come il verbo greco significhi s\u00ec \"attraversare\", ma non \u00e8 stato mai riferito ai liquidi, perch\u00e9 ha il senso proprio di \"tenere le gambe allargate, divaricate\" (alludendo alla posizione dell'urinare), tanto \u00e8 vero che con \"diabetes\" si indicano anche vari strumenti come il compasso, la livella perpendicolare o il sifone stesso, fatto appunto a \"U\".\nDa quest'ultima accezione si \u00e8 tratto il nome metaforico della malattia perch\u00e9, \"come lo strumento applicato a un vaso che, quando il recipiente \u00e8 pieno fino all'orlo, fa colare il liquido, cos\u00ec il diabete causa l'impulso intrattenibile a urinare\"; questa metafora viene spiegata in questi termini dal medico greco Sorano d'Efeso, quando la voce entr\u00f2 nel vocabolario greco."}
{"id": "73191", "revid": "767487", "url": "https://it.wikipedia.org/wiki?curid=73191", "title": "Parazoa", "text": "I Parazoi rappresentano un sottoregno animale cui, secondo la classificazione qui seguita, appartiene il solo phylum Porifera (Poriferi o Spugne).\nLa caratteristica principale che distingue i Parazoi dal pi\u00f9 vasto e bio-diversificato sottoregno degli Eumetazoi \u00e8 la mancanza di tessuti, organi ed apparati. Le varie attivit\u00e0 fisiologiche (alimentazione, respirazione, escrezione, ecc.) vengono, infatti, esplicate a livello cellulare e le cellule formano degli aggregati simili a tessuti, ma che differiscono da questi per il ridotto grado di differenziazione. Tra le cellule alcune (gli amebociti) possono avere vita autonoma e, essendo \"totipotenti\", differenziarsi in un qualsiasi tipo cellulare (pinacociti, coanociti, sclerociti ecc.), a seconda delle esigenze dell'organismo.\nAlcuni includono tra i Parazoi anche il phylum dei Placozoa, che secondo la classificazione qui seguita appartiene invece al distinto sottoregno dei Phagocytellozoa. \u00c8 inoltre discussa la possibile appartenenza al sottoregno dei Parazoi di forme estinte e in particolare degli Archeociati"}
{"id": "73192", "revid": "1222", "url": "https://it.wikipedia.org/wiki?curid=73192", "title": "Parazoi", "text": ""}
{"id": "73193", "revid": "671029", "url": "https://it.wikipedia.org/wiki?curid=73193", "title": "Antonio Panciera", "text": "Biografia.\nFiglio di Andrea di Davide, apparteneva a una famiglia della piccola borghesia (il padre era pellicciaio). Il cognome \u00e8 attestato per la prima volta il 1\u00ba settembre 1392, quando papa Bonifacio IX concesse a lui e ai suoi familiari di fregiarsi dello stemma della famiglia Tomacelli (cui aggiunse, nella banda inferiore, una stella a sette punte). In ogni caso, lo stesso cardinale preferiva firmarsi semplicemente come \"A(ntonius) de Portogruario\".\nRicevette una prima formazione probabilmente nella citt\u00e0 natale (o nelle scuole comunali o nella scuola capitolare della diocesi di Concordia), mentre \u00e8 certa, nell'agosto 1379, la sua frequentazione dell'universit\u00e0 di Padova, tappa fondamentale sia per le sue conoscenze giuridiche, sia per la rete di conoscenze che ebbe modo di intessere. Negli stessi anni ricevette alcuni benefici ecclesiastici nel patriarcato di Aquileia, ovvero un canonicato nel capitolo della cattedrale (1378) e un altro nel capitolo della collegiata di Santa Maria Maggiore a Cividale (1380).\nA dare impulso alla sua carriera fu la conoscenza del cardinale Bonaventura Badoer da Peraga, gi\u00e0 priore degli eremitani di Padova. Dopo averlo seguito a Roma, entr\u00f2 al servizio della famiglia del cardinale Pietro Tomacelli, rimanendo al suo seguito quando, nel 1389, venne eletto papa con il nome di Bonifacio IX.\nCos\u00ec, nel 1392, fu eletto vescovo di Concordia, sua terra di origine. Non si dedic\u00f2 molto alla sua giurisdizione e risiedette perlopi\u00f9 a Roma mantenendo incarichi nella Curia papale; l'amministrazione fu affidata al vicario generale Filippo Capellini e al fratello Nicol\u00f2 Panciera. Nel 1400 ottenne in commenda l'abbazia di Moggio.\nLa sua ascesa si riflett\u00e9 anche sulla famiglia di origine: nel 1399 essa ricevette dall'imperatore Venceslao il titolo comitale e poco dopo, trasferitasi a Udine, ottenne la cittadinanza di quella citt\u00e0.\nNel 1402, in seguito alla rinuncia di Antonio Caetani, venne nominato patriarca di Aquileia.\nDurante il periodo alla guida della Patria del Friuli dovette affrontare le sempre maggiori pressioni degli Asburgo e della Serenissima su Bonifacio IX, Innocenzo VII e Gregorio XII perch\u00e9 venisse deposto. Nell'ottobre del 1403, estinto il ramo maschile della famiglia Zoppola, riusc\u00ec ad ottenere per la propria famiglia il possesso del castello di Zoppola e l'annesso titolo di Conte palatino, inserendosi con successo nella disputa che si era aperta fra altre famiglie nobili. Visto lo stato di crisi in cui versava il patriarcato, egli segu\u00ec una politica filo-veneziana suscitando le proteste di Cividale che scrisse a Roma (1407). Avendo rifiutato di presentarsi davanti a papa Gregorio XII alla corte papale, venne da lui deposto (13 giugno 1408) e sostituito da Antonio Da Ponte, ma molti cardinali ostili al papa non appoggiarono per\u00f2 la sua decisione; il patriarca fece ricorso presso il Concilio di Pisa e fu restaurato nell'anno successivo. Trovatosi suo malgrado coinvolto nella disputa fra i vari papi ed antipapa, fu nominato cardinale (6 giugno 1411) dall'antipapa Giovanni XXIII cos\u00ec da poter liberare il trono patriarcale per Ludovico di Teck, candidato sostenuto dall'impero, di cui l'antipapa voleva guadagnarsi le simpatie.\nAntonio Panciera rimase in Friuli esercitando i suoi doveri da patriarca finch\u00e9 gli ormai continui scontri tra fazioni non lo costrinsero a partire, entr\u00f2 cos\u00ec nella Curia Romana il 4 marzo 1412. Partecip\u00f2 al Concilio di Costanza assieme a Gregorio XII nel 1414, ma si schier\u00f2 ben presto dalla parte dei suoi accusatori; nel 1417 prese parte all'elezione di papa Martino V. Fu nominato prima amministratore di Satriano (dal 24 giugno 1419 al 23 dicembre 1420), divenne poi Amministratore di Frascati il 13 agosto 1420; ritorn\u00f2 presso il papa a Tivoli il 25 giugno 1421. Divenuto abate commendatario del monastero di Rosazzo nel 1424, ottenne il trasferimento alla sede di Concordia il 23 luglio 1425 anche se non vi si trasfer\u00ec mai.\nDivenuto abate commendatario del monastero di Summaga nel 1431, nello stesso anno partecip\u00f2 al conclave che elesse papa Eugenio IV.\nIl 22 gennaio 1424 ottenne in commenda il monastero di San Biagio della Pagnotta, non lontano da San Giovanni dei Fiorentini, e vi trascorse gli ultimi anni di vita. Mor\u00ec il 3 luglio 1431 e fu sepolto nelle grotte della Basilica di San Pietro in Vaticano, dove si trovano tuttora alcuni frammenti marmorei del suo monumento funebre.\nFu un personaggio di raffinata cultura, un abile politico, ma in particolare un dotto umanista. Ci ha lasciato pi\u00f9 di mille lettere, di grande interesse per conoscere la civilt\u00e0 e le attivit\u00e0 religiose dell'epoca, che egli visse da protagonista."}
{"id": "73214", "revid": "2225", "url": "https://it.wikipedia.org/wiki?curid=73214", "title": "Gramelot", "text": ""}
{"id": "73216", "revid": "33689", "url": "https://it.wikipedia.org/wiki?curid=73216", "title": "Sinclair QL", "text": "Il Sinclair QL \u00e8 un computer di fascia personal, prodotto dalla Sinclair Research tra il 1984 e il 1986. \nPresentato al pubblico nel febbraio 1984, rappresent\u00f2 il modello di punta della societ\u00e0, il primo con processore a 16 bit con architettura interna a 32 bit (Motorola 68008 a 7,5MHz). La sigla QL sta per \"quantum leap\" (che in inglese sta a significare sia \"salto quantico\", sia metaforicamente \"balzo tecnologico\"). Il QL vinse il premio britannico \"microcomputer dell'anno\" ai British Microcomputer Awards 1985, ma fu un insuccesso commerciale.\nStoria.\nPresentandolo con un prezzo di sole 399 sterline nel gennaio del 1984, in anticipo sul completamento del sistema operativo per contrastare il lancio dell'Apple Macintosh, la Sinclair Research aveva puntato a entrare nel mercato professionale (computer per ufficio di fascia bassa), ma ebbe un cattivo riscontro di mercato, proprio a causa dei numerosi bug che affliggevano il sistema operativo QDOS e per la scarsa affidabilit\u00e0 dell'hardware, in particolare degli ZX Microdrive scelti come memoria di massa.\nSi contava di vendere 200.000 unit\u00e0 nel solo 1985, invece a met\u00e0 anno le vendite totali accumulate fin dal lancio erano di sole 60.000 unit\u00e0. Allora nel settembre 1985 la Sinclair prese la drastica decisione di dimezzare il prezzo nel Regno Unito a 199\u00a3, puntando sulle vendite del periodo natalizio. A questo prezzo il QL si fece pi\u00f9 interessante anche per il mercato degli home computer e si poteva presentare come un passaggio di categoria per i possessori di ZX Spectrum (il precedente successo, molto economico, della Sinclair).\nIl successo del Macintosh, l'avanzata degli IBM PC XT, l'arrivo sul mercato dei nuovi home computer a 16 bit quali Atari ST e Amiga, fecero definitivamente naufragare il progetto.\nClive Sinclair, oberato da debiti e impegnato nel contemporaneo lancio di un televisore a schermo piatto e del futuristico triciclo C5, venne costretto a vendere la divisione computer della sua Sinclair Research nell'aprile 1986 ad Amstrad, che abbandon\u00f2 subito la produzione del QL in favore del ben pi\u00f9 affermato e ancora vendibile ZX Spectrum.\nD&amp;D System verso la fine degli anni 1990 produsse versioni basate sulle CPU Motorola 68040 e 68060 chiamate rispettivamente Q40 e Q60, mentre Qview produsse Minerva, un sistema operativo alternativo che corregge alcuni difetti del Sinclair QDOS.\nCaratteristiche.\nIl Sinclair QL aveva molte caratteristiche originali, come ad esempio il sistema operativo Sinclair QDOS, che \u00e8 multitasking preemptive, accanto al nuovo linguaggio di programmazione SuperBASIC, sebbene il primo non ancora perfettamente sviluppato e con un hardware decisamente spartano; il QL infatti \u00e8 dotato di una tastiera a membrana, che incorpora anche il computer vero e proprio, al posto della tastiera meccanica separata dal corpo macchina solitamente fornita dalla concorrenza professionale. Inoltre come memoria di massa adotta due ZX Microdrive a nastro con una capacit\u00e0 di soli 100\u00a0kByte, nell'epoca in cui tutti i concorrenti si stavano orientando verso i pi\u00f9 capienti e veloci floppy disk (Apple gi\u00e0 verso quelli da 3,5 pollici). \nLa progettazione e l'utilizzo di queste periferiche, nell'ottica del risparmio sui costi, causarono per\u00f2 una scarsa affidabilit\u00e0 del sistema. Solamente pi\u00f9 tardi venne commercializzata da terze parti una scheda di espansione con una porta parallela Centronics e una porta per floppy disk, che permise di collegare al QL delle periferiche pi\u00f9 standard, come il lettore di floppy da 3,5\" Micro Peripheral.\nInvolucro e tastiera del QL vennero progettati da Rick Dickinson, autore del design di tutti i computer della Sinclair. Le versioni \"Plus\" e 128k dello ZX Spectrum, uscite successivamente, riutilizzarono lo stesso stile del QL.\nVideogiochi.\nSebbene il QL fosse stato progettato come macchina da ufficio, senza l'obiettivo dei videogiochi, fin\u00ec per avere una libreria di giochi commerciali non trascurabile. In particolare quando nel 1985 il prezzo del computer scese fortemente, aument\u00f2 la sua attrattiva non professionale e quindi la domanda di giochi.\n\u00c8 difficile fare un conteggio esatto, ma si stima che uscirono circa 100 videogiochi commerciali per QL.\nIl QL dispone di due buone modalit\u00e0 video rispetto allo ZX Spectrum (il computer della Sinclair pi\u00f9 votato al gioco), ma con lo svantaggio di una memoria video relativamente molto elevata (32\u00a0kB) da gestire; questo rende praticamente infattibile lo scorrimento rapido a tutto schermo, per cui la maggior parte dei giochi \u00e8 a schermata statica.\nIl primo titolo notevole fu \"QL Chess\" della Psion, gioco di scacchi uscito a dicembre 1984, che mostrava anche graficamente le potenzialit\u00e0 della macchina, con la sua visuale 3D animata. Fu ben riuscito anche il secondo titolo per QL della Psion, \"Match Point\", conversione migliorata di un veloce gioco di tennis per Spectrum.\nLe maggiori editrici britanniche non si interessarono al QL, per cui spesso produttori minori ne approfittarono per pubblicare le loro imitazioni di titoli famosi; tra i primi esempi \"EVA\" della Westway, clone di \"Jetpac\", e \"Lands of Havoc\" della Microdeal, ispirato a \"Sabre Wulf\". La maggior parte dei giochi, com'era prevedibile, furono cloni di arcade, di qualit\u00e0 generalmente buona, in particolare \"Spook\", fedele versione di \"Pac-Man\".\nUn altro titolo notevole, in questo caso per la grafica 3D vettoriale, fu \"Wanderer\" dell'azienda francese Pyramide.\nIl personaggio che pi\u00f9 si avvicin\u00f2 a essere una mascotte del QL fu \"BJ\", protagonista di tre videogiochi a piattaforme.\nSecondo una selezione fatta dalla rivista \"Retro Gamer\", i dieci pi\u00f9 grandi giochi per QL sono \"Match Point\", \"Karate\" (clone di \"Way of the Exploding Fist\"), \"Jungle Eddi\" (ispirato a \"Underwurlde\"), \"BJ in 3D Land\", \"QL Quboids\", \"Deathstrike\" (clone di \"Scramble\"), \"Speedfreaks\" (clone di \"Super Sprint\"), \"Pudge\", \"Mortville Manor\", \"QL Pawn\". In un'altra occasione la rivista omaggia \"International Cricket\"."}
{"id": "73218", "revid": "308843", "url": "https://it.wikipedia.org/wiki?curid=73218", "title": "Multitasking preemptive", "text": ""}
{"id": "73222", "revid": "879165", "url": "https://it.wikipedia.org/wiki?curid=73222", "title": "Spettro politico", "text": "Uno spettro politico \u00e8 un modo di paragonare e visualizzare diverse posizioni politiche, disponendole su uno o pi\u00f9 assi geometrici.\nDeterminazione degli spettri politici.\nL'individuazione di uno spettro politico parte dall'assunzione che esista una forte correlazione tra le diverse idee politiche di ogni individuo, oppure che (in un certo contesto/paese) esista una questione politica centrale che riassume o domina tutte le altre. Perch\u00e9 abbia senso definire uno spettro politico, \u00e8 anche necessario che sia possibile individuare diverse gradazioni di posizioni intermedie. I sistemi politici all'interno dei quali una gran maggioranza ricade chiaramente all'interno di uno dei due raggruppamenti estremi, come ad esempio le controversie nazionalistiche, non possono essere adeguatamente descritti da un particolare spettro politico.\nPer fare un esempio, in una nazione islamica moderna, uno spettro politico pu\u00f2 essere definito in base alla visione del ruolo del clero nel governo. Quelli che ritengono che il clero debba avere il potere di far applicare integralmente la legge islamica vengono collocati su un estremo dello spettro, mentre quelli che sostengono una societ\u00e0 completamente secolare si trovano all'estremo opposto; tutti quelli che hanno visioni pi\u00f9 moderate possono essere collocati all'interno di questi due estremi.\nUn dato spettro politico pu\u00f2 perdere di significato nel corso del tempo se una delle due visioni estreme prende nettamente il sopravvento sull'altra; per fare un esempio che riguarda l'Italia, si pu\u00f2 citare la contrapposizione tra monarchici e repubblicani, che ha avuto grandissima rilevanza nell'immediato dopoguerra, ma ha perso di importanza dopo l'affermazione della repubblica. In queste situazioni, normalmente, succede che all'interno della visione diventata egemonicamente maggioritaria emergano nuove differenze che portano a divisioni che possono essere classificate su di un nuovo spettro politico.\nIn altri casi, al permanere dello stesso spettro politico possono variare le istanze che identificano lo spettro stesso. Ad esempio, lo spettro politico britannico che permane ancora oggi, a distanza di secoli, venne definito dalla corsa alla successione di Guglielmo d'Orange.\nSpesso, soprattutto nei sistemi democratici che non contemplano un sistema elettorale maggioritario, possono coesistere molteplici spettri politici. Ad esempio, l'Australia, dalla sua fondazione nel 1901 fino al 1909, ha visto permanere due spettri egualmente determinanti: i liberoscambisti opposti ai protezionisti da una parte e la classe lavoratrice contrapposta alla classe padronale. Tuttavia, nel 1909 i due principali partiti politici sostenitori della prima opposizione (il Partito per il Libero Scambio e il Partito Protezionista) diedero vita al Partito Liberale per poter meglio competere col Partito Laburista. Questa seconda contrapposizione \u00e8 rimasta dominante nella politica australiana fino a met\u00e0 degli anni novanta.\nDestra e sinistra.\nNella maggior parte dei Paesi del mondo (specie in quelli occidentali), lo spettro politico \u00e8 solitamente definito sull'asse destra-sinistra. Questo spettro va guardato in due differenti prospettive: la destra contrapposta alla sinistra, e gli estremi contrapposti alla parte centrale dello spettro. Nella prima prospettiva (destra-sinistra) troviamo le posizioni in campo etico e sociale: in tutta la destra troviamo, pi\u00f9 o meno radicali, posizioni conservatrici, patriottiche e legate alla religione, mentre a sinistra prevalgono idee progressiste, internazionaliste e una concezione dello Stato prevalentemente laica. Nella seconda prospettiva (estremisti-moderati), invece sono denotate le posizioni sulla politica economica: gli estremisti, di destra (nazionalsocialisti e corporativisti) in modo meno radicale e di sinistra (comunisti) in modo pi\u00f9 radicale, sostengono una politica economica interventista da parte dello Stato, volta a difendere l'interesse della comunit\u00e0 e a mantenere giustizia sociale limitando il potere del mercato (protezionismo); i moderati (centro-destra e centro-sinistra) favoriscono invece il libero mercato e quindi un minore intervento da parte dello Stato.\nSimilmente, in Cina i termini \"destra\" e \"sinistra\" sono stati associati a differenti posizioni nel corso della sua storia, tuttavia con istanze molto dissimili da quelle utilizzate nei paesi occidentali.\nMolteplicit\u00e0 di interpretazioni dell'asse destra-sinistra.\nEsistono varie e differenti opinioni su ci\u00f2 che effettivamente debba essere misurato lungo questo asse ed i criteri spesso sono sfumati tra i diversi partiti:\nPartiti politici nello spettro politico Sinistra-Destra.\nRicercatori di scienze politiche hanno osservato che le ideologie dei partiti politici possono essere rappresentate su una mappa lungo un singolo asse che si muove da sinistra a destra. Klaus von Beyme ha categorizzato i partiti europei in nove famiglie, che descrivono la maggior parte dei partiti. \u00c8 stato cos\u00ec in grado di unire sette di questi da sinistra a destra: comunisti, socialisti, verdi (ambientalisti), liberali, cristiano-democratici, conservatori e estremisti di destra. La posizione dei partiti agrari e regionali variava. Uno studio condotto verso la fine degli anni sulla base di due argomenti - la posizione sul possedimento dei mezzi di produzione e la posizione sulle problematiche sociali - conferm\u00f2 questo schema.\nC'\u00e8 spesso stata una tendenza delle ideologie partitiche di persistere nel tempo, e i valori e le concezioni che erano presenti alla fondazione del partito sono sopravvissute. Tuttavia questi si sono adattati alla societ\u00e0 in maniera pragmatica, divenendo cos\u00ec sempre pi\u00f9 simili su alcuni punti. Seymour Martin Lipset e Stein Rokkan hanno fatto presente che il sistema dei partiti moderni \u00e8 il prodotto di conflitti sociali che hanno avuto luogo negli ultimi secoli. Argomentando cos\u00ec che le linee di divisione si sono cos\u00ec 'congelate'.\nI primi partiti politici moderni erano liberali, organizzati dalla classe media nel XIX secolo per proteggersi dall'aristocrazia. Sono stati i maggiori partiti politici in quel secolo ma sono successivamente caduti in declino verso il XX secolo quando la classe operaia arriv\u00f2 in supporto ai partiti socialisti, verificandosi cos\u00ec cambiamenti economici e sociali che erosero la base della classe media. I partiti conservatori nacquero in opposizione ai liberali proprio per difendere i privilegi dell'aristocrazia. Ma in ordine per attrarre voti divennero meno dottrinari dei liberali. Tuttavia ebbero insuccesso in diversi paesi e divennero in grado di raccogliere potere attraverso la cooperazione con gli altri partiti.\nI partiti socialisti erano in organizzati in modo da riuscire a raggiungere diritti politici per i lavoratori che erano originariamente alleati con i liberali. Ciononostante ruppero con essi quando scorsero in essi il controllo dei lavoratori dei mezzi di produzione. I partiti cristiano-democratici vennero creati dai cattolici che vedevano nel liberalismo una minaccia per i valori tradizionali. Nonostante nacquero nel XIX secolo, divennero la maggiore forza politica durante la Seconda Guerra Mondiale I partiti comunisti emersero in seguito alla divisione dal socialismo per andare in sostegno della Prima Guerra Mondiale e in seguito alla Rivoluzione Bolscevica.\nGli estremisti di destra sono difficili da definire, oltre ad essere pi\u00f9 di destra rispetto agli altri partiti, ma tra di loro vi sono fascisti e alcuni conservatori estremisti e partiti nazionalisti.\nI partiti verdi sono gli ultimi ad essersi sviluppati. Rifiutano il socialismo e sono molto liberali sulle problematiche sociali.\nQueste categorie possono essere applicate anche a molti altri partiti fuori dall'Europa.\nOrigine storica dei termini.\nI termini \"Destra\" e \"Sinistra\" si riferiscono all'affiliazione politica originata nel primo periodo della rivoluzione francese e corrispondevano alla posizione dei seggi nei vari organi legislativi francesi. Nei confronti del presidente, l'aristocrazia sedeva sulla sua destra, mentre i Comuni sulla sua sinistra.\nOriginariamente, il punto di definizione dello spettro ideologico era l\"'ancien r\u00e8gime\" (\"antico regime\"). La \"Destra\" sosteneva gli interessi del re, dell'aristocrazia e della Chiesa, mentre la \"Sinistra\" vi si opponeva, difendendo principalmente quelli della borghesia, la crescente classe capitalista. A quel tempo, il laissez-faire e il libero mercato erano considerati come istanze di sinistra; oggigiorno, nella maggior parte dei paesi occidentali, queste visioni sono tipiche della destra.\nSpettri alternativi.\nIn molti ritengono che le correlazioni tra questi vari concetti non siano cos\u00ec ovvie e pensano che parlare di destra o di sinistra senza indicare esattamente ci\u00f2 a cui ci si sta riferendo generi molta confusione. Costoro credono che si debba prima stabilire il contesto definendo gli assi attraverso i quali le varie posizioni possano essere misurate. Molti individui o gruppi non si riconoscono in uno spettro cos\u00ec semplicistico.\nBench\u00e9 lo spettro politico destra-sinistra sia molto comune, esistono assi alternativi generalmente sviluppati da chi non si ritiene adeguatamente rappresentato in questo spettro tradizionale.\nLa progettazione dello spettro pu\u00f2 essere in s\u00e9 politicamente motivato.\nUno spettro politico che \u00e8 stato usato da studiosi politologici misura il grado di intervento del governo e identifica gli estremi nel totalitarismo e nell'anarchismo ((potere popolare))\nUn'alternativa molto in voga con l'avvento dell'ambientalismo utilizza un singolo asse che misura ci\u00f2 che \u00e8 bene per l'ambiente contro ci\u00f2 che \u00e8 bene per l'economia, che viene considerata come la forza pi\u00f9 distruttiva nei confronti della Terra.\nNel 1998 l'autrice politica Virginia Postrel nel suo libro \"The Future and Its Enemies\" (trad. it. \"Il futuro e i suoi nemici\") offre uno spettro con un singolo asse che misura la modalit\u00e0 di visione del proprio futuro. Ad un estremo ci sono coloro che temono il futuro e tendono a volerlo controllare, gli \"immobilisti\". All'altro estremo ci sono coloro che non hanno il desiderio di controllare o pianificarlo e che credono che debba svolgersi in maniera spontanea e naturale, i \"dinamisti\". Questa distinzione corrisponde alla spettro utopisti-antiutopisti utilizzato in alcuni trattati teorici liberali e il titolo del libro \u00e8 una citazione del teorico classico liberale e anti-utopista Karl Popper.\nAltri assi possono essere:\nModelli multi-asse.\nUn modello ad un singolo asse \u00e8 altamente semplicistico e raggruppa insieme differenti concetti politici; in particolare, ci sono molti modi per definire lo spettro destra-sinistra che non producono la stessa classificazione.\nMolte delle filosofie politiche che si sono manifestate negli ultimi due secoli non si adattano sul modello unidimensionale destra-sinistra, in particolare l'anarchismo e la dottrina libertaria. L'anarchismo si assume essere di \"sinistra\", mentre la dottrina libertaria, nella sua accezione anglosassone del termine, di \"destra\". Tuttavia, su di uno spettro unidimensionale, l'anarchismo \u00e8 collocato nello stesso spazio delle varie dottrine marxiste, in maniera ovviamente inappropriata: l'anarchismo sottintende il rifiuto dell'esistenza dello stato e della varie forme di controllo sulla societ\u00e0 (come la propriet\u00e0 privata), mentre le varie forme di marxismo applicato implicano il controllo della societ\u00e0 su numerose attivit\u00e0 umane. All'altro estremo, la dottrina libertaria si trova collocata nello stesso spazio politico del fascismo, in maniera allo stesso modo impropria.\nPer risolvere questi problemi sono state proposti numerosi sistemi a due assi, che combinino due modelli di spettri politici.\nModello di Eysenck.\nIl primo ad escogitare un modello a due assi fu Hans Eysenck nel suo libro \"Sense and Nonsense in Psychology\" (trad. it. \"Senso e Nonsenso nella psicologia\") del 1964. Partendo dal tradizionale spettro destra-sinistra Eysenck aggiunse un asse verticale che teneva in considerazione della \"inflessibilit\u00e0 mentale\" (tendenza autoritaria) e della \"elasticit\u00e0 mentale\" (tendenza democratica). Questo nuovo asse permette a coloro che hanno avuto vedute molto differenti riguardo all'autorit\u00e0 ma che sono collocati nello stesso spettro destra-sinistra (come, ad esempio, Stalin e Noam Chomsky) di essere distinti.\nDiagramma di Nolan.\nUn altro modello \u00e8 il diagramma di Nolan, creato dal libertario David Nolan. Questo diagramma mostra ci\u00f2 che considera \"libert\u00e0 economica\" (taglio delle tasse, libero mercato, riduzione della spesa pubblica, privatizzazioni) sull'asse x e la \"libert\u00e0 personale\" (diritti civili e sociali, legalizzazione delle droghe, aborto, eutanasia, ricerca scientifica, abolizione della leva militare) sull'asse y. Questo pone progressisti, socialisti e comunisti nel quadrante a sinistra, in alto i libertari, a destra conservatori e fascisti e in basso autoritari e comunitaristi (che Nolan defin\u00ec originariamente populisti).\nIl tradizionale spettro destra-sinistra forma una diagonale lungo il diagramma di Nolan, con il nazifascismo e il comunismo sovietico entrambi nell'angolo del quadrante populista.\nIl diagramma di Nolan \u00e8 stato riorientato e rappresentato visualmente in molte forme da quando venne ideato ed \u00e8 stato l'ispirazione per moltissimi quiz politici, di cui forse il pi\u00f9 famoso \u00e8 \"World's Smallest Political Quiz\" (in inglese).\nPolitical Compass.\nSeguendo il metodo di Eysenck, il modello utilizzato dall'organizzazione \"Political Compass\" (trad. it. \"Bussola politica\") pone le istanze economiche sull'asse orizzontale e quelle sociali sull'asse verticale. Forse il pi\u00f9 popolare e conosciuto quiz politico online (in inglese).\nDiagramma di Pournelle.\nUn terzo modello bidimensionale, molto differente, fu creato da Jerry Pournelle. Il Diagramma di Pournelle pone la libert\u00e0 (una dimensione similare alla diagonale del diagramma di Nolan) perpendicolare al razionalismo, definito come la convinzione nel progresso sociale attraverso la pianificazione."}
{"id": "73224", "revid": "112509173", "url": "https://it.wikipedia.org/wiki?curid=73224", "title": "Morte accidentale di un anarchico", "text": "Morte accidentale di un anarchico \u00e8 una delle commedie pi\u00f9 note di Dario Fo, vincitore del Premio Nobel per la letteratura nel 1997, rappresentata per la prima volta il 5 dicembre 1970 a Varese da Fo e il suo gruppo teatrale \"La Comune\".\nLa commedia \u00e8 dedicata alla \"morte accidentale\" (come ironicamente ricorda il titolo stesso, sostenendosi nell'opera la tesi dell'omicidio) dell'anarchico Giuseppe Pinelli, avvenuta nella Questura di Milano in circostanze inizialmente non chiare, poi archiviate da un'indagine della magistratura come un caso di \"malore attivo\", il 15 dicembre 1969, cadendo dalla finestra del quarto piano durante il suo interrogatorio. A seguito della violenta campagna politica che ne segu\u00ec fu ucciso il commissario di polizia Luigi Calabresi.\nL'allestimento dello spettacolo cost\u00f2 a Fo pi\u00f9 di quaranta processi in varie parti d'Italia: per evitare problemi di tal genere Fo spost\u00f2 l'azione della commedia dall'Italia agli Stati Uniti d'America, dove negli anni venti, nella citt\u00e0 di New York, era accaduto un fatto di cronaca simile agli avvenimenti accaduti intorno alla morte di Pinelli che aveva come protagonista Andrea Salsedo, amico di Bartolomeo Vanzetti.\nL'opera nacque e si svilupp\u00f2 grazie a materiali reperiti dai coniugi Fo (verbali dei processi, articoli di stampa, interviste) e cambi\u00f2 forma man mano che nuove notizie contribuivano all'approfondimento sul caso Pinelli: fu cos\u00ec che dal 1970 al 1973 si ebbero tre stesure del lavoro.\nTrama.\nL'opera inizia in una stanza della questura milanese, dove il commissario Bertozzo minaccia di arrestare un personaggio che si rivela essere un matto, e che \u00e8 il filo conduttore dell'intera commedia. Il matto \u00e8 stato fermato perch\u00e9 malato di una fantomatica \"istriomania\", ossia il bisogno irrefrenabile di spacciarsi per altre persone. Spazientito dai rocamboleschi ragionamenti del matto, Bertozzo ne ordina il rilascio: il matto si ritrova da solo nella stanza del commissario, venendo in possesso di alcuni importanti documenti relativi alla morte di un anarchico, caduto da una finestra nel corso di un interrogatorio della polizia in circostanze poco chiare.\nNella scena seguente, in un'altra stanza della questura, il Matto fa credere al questore e al commissario Sportivo - trasposizione di Luigi Calabresi - di essere l'ispettore del ministero venuto a riaprire il caso del defenestramento dell'anarchico. Fingendo di cercare una soluzione adatta a tutti, riesce a fare ammettere loro tutte le contraddizioni dei verbali ufficiali, mettendo in ridicolo le dichiarazioni ufficiali dei presenti all'avvenimento.\nAccade per\u00f2 che il questore debba ricevere una giornalista, Maria Feletti, nota per la caparbiet\u00e0 con la quale mette solitamente in dubbio le dichiarazioni riguardanti il caso e per la sua intenzione di scoprire la verit\u00e0. Mentre il questore decide di rinviare l'intervista, il matto suggerisce loro di non farlo: egli si spaccer\u00e0 per il capo della scientifica, il dottor Piccinni, in modo tale che se l'articolo dovesse risultare non gradito al questore, si potr\u00e0 facilmente smentire la veridicit\u00e0 delle affermazioni della giornalista ponendole di fronte il vero Piccinni.\nIl questore ed il commissario appoggiano l'idea del matto, non sapendolo tale, e decidono di affrontare la giornalista.\nL'arrivo di Bertozzo, che riconosce il Matto, genera una situazione da commedia degli equivoci; nessuno infatti crede a ci\u00f2 che dice, mentre il Matto continua a fare il doppio gioco: da una parte, finge di voler salvaguardare la faccia dei rappresentanti dell'ordine, ma in realt\u00e0 fa delle provocazioni di fronte alle incalzanti insinuazioni della giornalista, che \u00e8 convinta che l'anarchico sia stato assassinato.\nBertozzo si fa insistente e la giornalista inizia a sospettare che le si stia mentendo: il matto, allora, si traveste ancora una volta e diventa un vescovo.\nA un certo punto tutti gli altri presenti vengono ammanettati: salta improvvisamente la luce e si sente un urlo del Matto. Le luci si riaccendono, la giornalista riesce a sfilarsi dalle manette e vede che il Matto \u00e8 cascato dalla finestra. Si convince cos\u00ec che anche la caduta dell'anarchico \u00e8 stata accidentale, salvo poi ricredersi dopo che Bertozzo, per farle un baciamano, si sfila anch'egli agevolmente dalle manette.\nL'opera termina con l'arrivo di un uomo con una barba, che tutti credono essere il Matto ma \u00e8 il vero ispettore del ministero: tutti, rassegnati, dicono \"cominciamo da capo\".\nUn altro finale alternativo, pi\u00f9 volte portato in scena, non prevede il salto del matto dalla finestra, ma la declamazione di un epilogo nel quale egli si rivela per ci\u00f2 che \u00e8, spronando i presenti allo svelamento dei reali accadimenti riguardo alla morte dell'anarchico. Solo con l'esplosione dello scandalo la societ\u00e0 italiana potr\u00e0 infatti arrivare allo sdegno e alla repulsione, al \"rutto liberatorio\" reclamando la verit\u00e0 ed avviandosi ad un processo di democratizzazione sociale. \nIl contesto storico.\nLe circostanze della caduta di Giuseppe Pinelli che ne provoc\u00f2 la morte hanno destato continui sospetti per via di alcune circostanze, come il clima di tensione vissuto nel capoluogo lombardo a seguito della strage di piazza Fontana del 12 dicembre 1969, per il quale l'anarchico era stato fermato.\nNel 1975 l'inchiesta del giudice Gerardo D'Ambrosio si concluse identificando la causa della morte dell'anarchico come \"malore attivo\", a causa del quale precipit\u00f2 dalla finestra aperta al quarto piano della questura di Milano."}
{"id": "73226", "revid": "123352967", "url": "https://it.wikipedia.org/wiki?curid=73226", "title": "Consiglio nazionale dell'economia e del lavoro", "text": "Il Consiglio Nazionale dell'Economia e del Lavoro (CNEL) \u00e8 un organo di rilievo costituzionale della Repubblica italiana previsto dall'art. 99 della Costituzione con funzione consultiva rispetto al Governo, alle Camere e alle Regioni.\n\"Ha l\u2019iniziativa legislativa e pu\u00f2 contribuire alla elaborazione della legislazione economica e sociale secondo i principi ed entro i limiti stabiliti dalla legge\u201d.\nDal 1958 ha prodotto oltre 1.000 documenti a supporto dell\u2019attivit\u00e0 parlamentare e dei processi decisionali pubblici tra cui 387 Rapporti, Relazioni, Studi, Indagini e Ricerche, 254 Pareri per il Parlamento e il Governo, 406 Osservazioni e proposte e 38 disegni di legge. Dal 2019 promuove consultazioni pubbliche come strumento di democrazia partecipata per consentire a tutti i cittadini di esprimere il loro parere su temi di particolare interesse, sociali ed economici. \nPresso il CNEL \u00e8 istituito lArchivio Nazionale dei Contratti Collettivi Nazionali di Lavoro.\nOrganismi simili di partecipazione alla gestione del potere, in cui \u00e8 rappresentata l'intera \"societ\u00e0 civile\", sono presenti in tutte le costituzioni democratico-liberali del primo dopoguerra, poi riformati: il \"Volkswirtschaftsrat\" (Bismarck, 1881) riformato nella Costituzione del 1919, il \"Conseil \u00e9conomique social et environnemental\" (Francia, 1919), il Consiglio Nazionale delle Corporazioni (Italia, 1930), il \"Consejo Econ\u00f3mico y Social\" (Spagna, 1991) e il \"National Economic Council\" (Stati Uniti, 1993).\nFunzioni.\nLa Costituzione (art. 99) qualifica il Consiglio Nazionale dell\u2019Economia e del lavoro Organo di consulenza delle Camere e del Governo per le materie e secondo le funzioni che gli sono attribuite dalla legge e gli conferisce il potere di iniziativa legislativa, unitamente alla facolt\u00e0 di contribuire alla elaborazione della legislazione economica e sociale nel rispetto dei principi ed entro i limiti stabiliti dalla legge.\nLa Legge (30 dicembre 1986, n. 936), in attuazione del disposto costituzionale, precisa l\u2019ambito di azione dell\u2019Organo e gli fornisce i necessari strumenti di azione. L\u2019ambito delle materie su cui insiste l\u2019attivit\u00e0 del Cnel \u00e8 enunciato negli articoli 10 e seguenti della Legge e ricomprende:\nIl \"contributo all'elaborazione della legislazione\", e la \"consulenza alle Camere e al Govern\"o, nelle materie sopra elencate, sono espressi dal CNEL attraverso una serie di atti deliberati per iniziativa autonoma, ovvero su richiesta di altri Organi costituzionali.\nIn particolare il CNEL:\nTale disciplina \u00e8 contenuta nella legge n. 936 del 1986. La stessa norma (art. 16) istituisce presso il CNEL l'Archivio unico nazionale dei contratti collettivi di lavoro, firmati in originale dalle parti sociali, sia nazionali sia decentrati, del settore pubblico e privato.\nLa Costituzione si limita a definire due specifiche competenze: la titolarit\u00e0 dell'iniziativa legislativa e la competenza a elaborare \"la legislazione economica e sociale secondo i principi ed entro i principi stabiliti dalla legge\" che sono assai restrittivi.\nComposizione.\nL'art. 99, c. 1 della Costituzione prevede che esso sia composto \u00abdi esperti e di rappresentanti delle categorie produttive, in misura che tenga conto della loro importanza numerica e qualitativa\u00bb. La sua composizione \u00e8 disciplinata dall'art. 2 della legge n. 936 del 30 dicembre 1986 e successive modificazioni.\nSulla base della legge n. 214/2011, esso conta di 65 membri cos\u00ec suddivisi:\nI membri del Consiglio restano in carica per cinque anni e possono essere riconfermati.\nA supporto dell'attivit\u00e0 dell'organo \u00e8 istituito un Segretariato generale, composto da uffici che fanno capo al segretario generale, nominato con decreto del presidente della Repubblica, su proposta del presidente del Consiglio dei ministri, previa deliberazione del Consiglio dei ministri, sentito il presidente del CNEL.\nStoria.\nPrevisto dall'articolo della Costituzione, il Consiglio Nazionale dell\u2019Economia e del Lavoro fu istituito solo dieci anni dopo, con la legge n. 33 del 5 gennaio 1957.\nPer l\u2019attuazione del dettato costituzionale il primo disegno di legge fu predisposto dal Ministro del Lavoro on. Fanfani e presentato dal Presidente del Consiglio dei Ministri on. De Gasperi il 15 marzo 1949.\nL\u2019art. 1 determinava la composizione del Consiglio in 60 membri suddivisi in 3 gruppi: rappresentanti delle categorie economiche e del lavoro; rappresentanti di consigli ed enti pubblici economici; persone particolarmente esperte nei problemi del lavoro o della produzione.\nPrima del 1948.\nIl Consiglio dell\u2019Industria e del Commercio.\nNel 1869 risultavano istituiti due distinti organismi di consulenza presso il Ministero dell\u2019Industria, dell\u2019Agricoltura e del Commercio. Con Decreto del 5 agosto 1869, n. 5210, veniva costituito il Consiglio dell\u2019Industria e del Commercio, col compito di dare pareri al Ministro, in particolare sulle \u201criforme da proporsi nella legislazione commerciale, sui programmi dei congressi delle camere di commercio, sui progetti di trattati di commercio e di navigazione, sulle tariffe ferroviarie; il Consiglio proponeva al Ministro le inchieste e i provvedimenti reputati utili all\u2019incremento dell\u2019industria e del commercio nazionale, ed era composto di 14 consiglieri, scelti fra le persone pi\u00f9 versate nelle dottrine economiche e nella pratica dell\u2019industria e del commercio.\u201d\nLa sua competenza era circoscritta ai problemi economici. Con decreto del 1\u00ba marzo 1896, n. 3736, e con decreti successivi del 22 gennaio 1903, n. 74, 17 aprile 1910 n. 187, e 12 gennaio 1911 n.12 il Consiglio dell\u2019Industria veniva riordinato nella composizione e nel funzionamento. In particolare si scorge nella composizione un timido riferimento al concetto di rappresentativit\u00e0 prevedendosi che, annualmente, con decreto del Ministro siano chiamati a farne parte un rappresentante delle Camere di Commercio ed Arti del Regno, sei membri fra le Associazioni e gli Enti che si adoperano con maggiore efficacia per l\u2019incremento dell\u2019industria e dei commerci; due componenti fra i principali sodalizi operai con personalit\u00e0 giuridica. Il Consiglio dell\u2019Industria e del Commercio, dopo pochi anni, fu diviso in due distinti organismi consultivi: il Consiglio Superiore del Commercio, la cui concreta definizione fu perfezionata con RDLgt 17 ottobre 1919 n. 1107, ed il Consiglio Superiore dell\u2019Industria (RDLgt 15 giugno 1919 n. 1113).\nI due Consigli, la cui attivit\u00e0, peraltro modesta, era stata rigorosamente legata all\u2019iniziativa del Ministro, furono assorbiti con RD 6 settembre 1923 n. 2125 nel Consiglio Superiore dell\u2019Economia Nazionale. Si trattava di organi tecnici e di studio, con il precipuo compito di collaborare con la Pubblica Amministrazione, elaborando proposte utili all\u2019attivit\u00e0 amministrativa e legislativa del Ministero.\nLa Commissione consultiva sulle istituzioni di previdenza e del lavoro.\nPer i problemi previdenziali e del lavoro il decreto del 25.11.1869, n. 5370, istituiva la \u201cCommissione consultiva sulle istituzioni di previdenza e del lavoro\u201d, con il compito di \u201craccogliere gli elementi e preparare i progetti di legge riguardanti le casse di risparmio, le societ\u00e0 di mutuo soccorso, le associazioni popolari di credito, di consumo e di produzione, e tutte le istituzioni di previdenza; studiare le questioni relative alle casse di quiescenza degli operai, alla tutela della sanit\u00e0 loro, particolarmente negli stabilimenti industriali e minerari, ai contratti di tirocinio, ed infine a tutti gli argomenti riguardanti il benessere dei lavoratori.\u201d La Commissione doveva pubblicare periodicamente i suoi atti e predisporre ogni anno un rapporto particolareggiato al Parlamento. La Commissione consultiva per le Istituzioni di Previdenza venne modificata pi\u00f9 volte fino a diventare, con decreto del 22 luglio 1894, Consiglio della Previdenza e delle Assicurazioni sociali. Ma un cambiamento notevole nelle funzioni, nelle attribuzioni e nella composizione fu operato dalla legge 29 giugno 1902 n. 246, che istituiva presso il Ministero dell\u2019Agricoltura, Industria e Commercio l\u2019Ufficio del Lavoro e il Consiglio Superiore del Lavoro.\nL\u2019Ufficio del Lavoro.\nL\u2019Ufficio doveva raccogliere, coordinare e pubblicare notizie e informazioni relative al lavoro nel Regno, e nei paesi esteri dove a preferenza si dirige l\u2019emigrazione, principalmente per quanto riguarda le condizioni e lo svolgimento della produzione nazionale; l\u2019ordinamento e la remunerazione del lavoro; i rapporti di questo col capitale; il numero e le condizioni degli operai, anche nei riguardi della disoccupazione, gli scioperi, le loro cause e i loro risultati; il numero, le cause e le conseguenze degli infortuni degli operai; gli effetti delle leggi che pi\u00f9 specialmente interessavano il lavoro e le condizioni comparate del lavoro in Italia e all\u2019estero; di seguire e far conoscere lo svolgimento della legislazione sul lavoro in Italia; di compiere tutti gli studi e le ricerche che, nelle materie indicate, fossero ordinati dal Ministero di Agricoltura, Industria e Commercio di propria iniziativa ovvero in seguito a voti o proposte del Consiglio Superiore del Lavoro (art. 1). L\u2019Ufficio del Lavoro pubblicava mensilmente un bollettino che conteneva le informazioni e le notizie di cui all\u2019art. 1; ed, in particolare, quelle dei paesi verso i quali era diretta l\u2019emigrazione italiana. L\u2019Ufficio pubblicava anche monografie su tutte le questioni che interessano il lavoro (art. 7).\nIl Consiglio Superiore del Lavoro.\nCon l\u2019art. 2 della legge Zanardelli veniva istituito il Consiglio Superiore del Lavoro, composto di 43 membri, in parte eletti e in parte nominati. \u201cSono presenti membri del Parlamento, dirigenti delle Pubblica Amministrazione, esponenti eletti delle Camere di Commercio, dei Consorzi Agrari, delle Societ\u00e0 di Mutuo soccorso, della Lega delle Cooperative, dell\u2019Associazione fra le Banche Popolari; 14 membri sono nominati con Regio Decreto, sopra proposta del Ministro, e sono scelti: 2 fra i cultori delle discipline economiche e statistiche; 5 fra i produttori e capi di aziende agrarie, industriali e commerciali; 2 far gli operai e capimastri delle miniere della Sicilia e della Sardegna; 1 fra i lavoratori dei porti e del mare; 4 fra i contadini e operai\u201d. Il Consiglio Superiore del Lavoro era chiamato \u201cad esaminare le questioni concernenti i rapporti fra padrone ed operai; a suggerire i provvedimenti da adottarsi per il miglioramento delle condizioni degli operai; a proporre gli studi e le indagini dall\u2019Ufficio del Lavoro; ad esprimere parere sopra i Disegni di legge attinenti alla legislazione del lavoro e sopra ogni altro oggetto, che il Ministro sottoponga al suo studio\u201d (art. 4).\nL\u2019attivit\u00e0 del Consiglio, quindi non era solo strettamente tecnica, ma prefigurava un modello di partecipazione istituzionale delle forze sociali alla elaborazione di una legislazione e di una politica del lavoro. Il clima politico instauratosi dopo la costituzione del Governo Zanardelli-Giolitti consent\u00ec la rapida approvazione di un progetto \u2013 la legge del 1902 - vanamente proposto negli anni precedenti. La relazione del Presidente Zanardelli sottolineava \u201ci doveri nuovi che incombono allo Stato moderno e che corrispondono alle condizioni sociali profondamente mutate.\u201d\nIl Consiglio Superiore del Lavoro nasceva s\u00ec per un ausilio tecnico del Governo e del Parlamento, ma soprattutto per intervenire nella realt\u00e0 economico-sociale, favorendone l\u2019evoluzione, dando la possibilit\u00e0 alle forze vive del lavoro di esprimersi e di partecipare alla attivit\u00e0 delle pubbliche istituzioni. Singolarmente importante il discorso che Filippo Turati pronunci\u00f2 all\u2019apertura dei lavori del nuovo organismo, e che provoc\u00f2 reazioni notevoli. Turati infatti affermava che i delegati operai entravano nel Consiglio senza atteggiamenti di rinuncia, \u201cnon intonavano l\u2019idillio della pace inerme, ma riconoscevano un interesse comune fra tutte le classi in lotta, che era limite e misura all\u2019azione di ciascuno, l\u2019interesse che le industrie fiorissero, che prosperasse l\u2019albero di cui avrebbero dovuto disputarsi l\u2019ombra ed i frutti.\u201d\nIl Consiglio del Lavoro oper\u00f2 con impegno, rigore ed ampiezza di vedute, ed oggi viene enormemente rivalutato il lavoro svolto. Ma esso, anche per difficolt\u00e0 relative alla composizione e al funzionamento, non riusc\u00ec ad esprimere pienamente le istanze di quel moto di rinnovamento sociale che in quegli anni in Italia procedeva tumultuosamente, soprattutto dopo la guerra 1915-1918. Vari progetti si sono susseguiti con l\u2019intendimento di promuoverne un riordinamento radicale, proposti dai Ministri Abbiate, Beneduce e Labriola, ma nessuno di essi giunse a conclusione, sino a che nel 1923 veniva soppresso ed assorbito dal Consiglio Superiore dell\u2019Economia Nazionale.\nEppure il dibattito fra i lavoratori era ad un elevato livello di maturazione. Nel maggio del 1919, infatti, l\u2019onorevole Ruini, allora Sottosegretario al Lavoro durante il Governo Nitti, invi\u00f2 a tutte le organizzazioni degli imprenditori e dei lavoratori un questionario per collaborare ad una \u201cmodifica profonda di compiti e di struttura del Consiglio\u201d. Riferisce lo stesso Ruini che \u201cl\u2019Unione del lavoro, di tendenza sindacalista estrema, chiese addirittura che si attribuissero al Consiglio poteri legislativi ed esecutivi. La Confederazione dei lavoratori cristiano-sociali domand\u00f2 poteri regolamentari e deleghe legislative, con osservanza dei poteri generali stabiliti dal Parlamento. La Confederazione del lavoro, socialista, insist\u00e9, invece, perch\u00e9 si creasse un organo nel quale le lotte delle classi si svolgessero liberamente e fin\u00ec con l\u2019orientarsi nel senso che del Consiglio Nazionale si facesse una seconda Camera, in sostituzione del Senato di nomina regia.\u201d L\u2019orizzonte cos\u00ec si ampliava in profondit\u00e0 istituzionale e si allacciava a un\u2019idea di rappresentanza organica degli interessi. L\u2019ampiezza del dibattito non pot\u00e9 evitare tuttavia che, come si \u00e8 detto, il Consiglio del Lavoro concludesse la sua esperienza assorbito dal Consiglio dell\u2019Economia, e quindi con esso venisse soppresso nel 1929, mentre il nuovo regime dilatava l\u2019ordinamento corporativo dello Stato. Una riflessione pi\u00f9 approfondita quindi sulla esperienza del Consiglio Superiore del Lavoro e dell\u2019Ufficio del Lavoro \u00e8 particolarmente importante perch\u00e9 consente una visione storicizzata dei problemi e delle difficolt\u00e0 che un organismo consultivo, \u201canomalo\u201d costituzionalmente, ma fortemente voluto politicamente, pu\u00f2 trovare - come ha trovato - nel lavoro concreto, nel rapporto con gli altri organi costituzionali, con la cultura politica del tempo, con le modificazioni della realt\u00e0 economica e sociale e delle forme via via pi\u00f9 rilevanti di aggregazione sociale.\nIl Consiglio Superiore del Lavoro nasce come modifica, integrazione e allargamento delle funzioni della Commissione di Previdenza; ma esso nasce in un momento storico preciso, di maturazione e di impegno delle forze sociali organizzate, di partecipazione istituzionale per il progresso di una legislazione sociale ancora molto carente, a difesa di classi lavoratrici poco tutelate e poco garantite.\nIn Italia, uno dei proponenti l\u2019istituzione di un Consiglio e di un Ufficio del Lavoro, era stato (prima di Zanardelli) Napoleone Colajanni, che interpretava peraltro un generale orientamento, europeo ed internazionale, di studiosi, di sindacalisti, di economisti, di politici riformisti, che vedevano appunto in un organismo cos\u00ec delineato un singolare strumento di progresso politico e di avanzamento sociale, sul piano legislativo e contrattuale. In quegli stessi anni, si consolidava la costituzione di organismi di analisi sulle condizioni di lavoro, sulle leggi e sui contratti e di proposta per le modifiche legislative e contrattuali conseguenti. Un clima di riformismo sociale e di tensione partecipativa delle organizzazioni dei lavoratori faceva da sfondo al nuovo organismo italiano, che vedeva l\u2019incontro, altamente positivo, della cultura liberale pi\u00f9 moderna e attenta con il nascente riformismo sociale espresso dalle forze del lavoro organizzate.\nL\u2019attivit\u00e0 del Consiglio Superiore del Lavoro, e quindi dell\u2019Ufficio del Lavoro, fu particolarmente seria, per proposte, per indagini, per allargamento della coscienza sociale. \u201cNon c\u2019\u00e8 stato - dir\u00e0 Giovanni Montemartini, l\u2019infaticabile \u201cmotore\u201d dei due organismi - argomento importante per la societ\u00e0 italiana e del mondo del lavoro che non sia passato per il Consiglio del Lavoro.\u201d Alla giustificata soddisfazione di Montemartini non corrispose adeguata eco esterna e pubblica attestazione della attivit\u00e0 del Consiglio, tanto da far dire provocatoriamente allo stesso Turati \u201cdi essere contento di star fuori, perch\u00e9 tanto qui si lavora molto bene, ma con risultati non conosciuti n\u00e9 apprezzati all\u2019esterno.\u201d Perch\u00e9 \u00e8 importante comunque l\u2019esperienza del Consiglio Superiore del Lavoro? Perch\u00e9 sono gi\u00e0 presenti, allora, i nodi e le difficolt\u00e0 che si rinvengono oggi nella vicenda, pi\u00f9 lunga, pi\u00f9 complessa, pi\u00f9 articolata, del CNEL.\nAnzitutto, i problemi della composizione, poi quelli delle attribuzioni e quindi quelli del ruolo nella cornice istituzionale che si \u00e8 andata delineando. Pur senza facili letture storiche, nella diversit\u00e0 enorme delle situazioni sociali e delle realt\u00e0 economiche, il precedente del Consiglio Superiore del Lavoro \u00e8 importante obiettivamente, riferito alla nascita del CNEL, perch\u00e9 entrambi gli organismi trovano motivazione culturale e origine politica nell\u2019impegno forte delle organizzazioni del lavoro, nella cultura riformista, nella tensione unitaria di costruzione e ricostruzione di uno Stato a larga partecipazione democratica.Dopo la Seconda guerra mondiale, nella generale riconsiderazione dei problemi giuridici e morali che devono stare a fondamento degli Stati democratici moderni, un ampio dibattito ha interessato, in Italia ma anche in Europa (Francia, Belgio, Danimarca, ecc.) e in altri paesi extraeuropei, la partecipazione delle forze sociali alla determinazione delle scelte politiche nel campo dell\u2019economia e del lavoro: gli aspetti tecnici del problema erano spesso superati da quelli costituzionali, facendo cos\u00ec registrare un salto qualitativo a tutto il problema.\nIl dibattito alla Costituente.\nLa Costituente dibatt\u00e9 approfonditamente la possibilit\u00e0 di istituire un Organismo o una sede, in cui si riconoscesse il ruolo rappresentativo delle organizzazioni del lavoro e dell\u2019economia nel nuovo ordinamento costituzionale che si stava delineando, e in cui si prevedesse la partecipazione delle \u201cforze vive\u201d del Paese - come dir\u00e0 Einaudi - alla elaborazioni di una politica di sviluppo economico e sociale.\nL\u2019esame si svolse soprattutto in sede di Seconda e Terza Sottocommissione. La Seconda Sottocommissione, che doveva occuparsi dei problemi istituzionali dell\u2019ordinamento della Repubblica, esamin\u00f2 - \u00e8 qui evidente l\u2019immediato precedente dell\u2019esperienza di Weimar - alcune proposte dell\u2019on. Mortati, che prevedevano la costituzione di \u201cconsigli ausiliari\u201d o presso le Amministrazioni Centrali, o presso gruppi di amministrazioni,con varie funzioni: dare pareri su disegni e proposte di legge, predisporre progetti legislativi su richiesta del Parlamento o del Governo, o di propria iniziativa, preparare regolamenti esecutivi di singole leggi. Era previsto un \u201cConsiglio Economico Nazionale\u201d, che sarebbe stato un Organo di secondo grado, formato dai Consigli ausiliari delle varie amministrazioni, ed avrebbe avuto la facolt\u00e0 di condurre inchieste. Poteva inoltre essere incaricato, su richiesta delle parti, di funzionare come \u201corgano arbitrale\u201d nelle controversie di carattere economico. Alla ratifica del Consiglio Economico avrebbero dovuto essere sottoposti i contratti collettivi di lavoro, in quanto suscettibili di ripercuotersi, attraverso l\u2019aumento dei prezzi, su tutta l\u2019economia nazionale. Il parere del Consiglio avrebbe dovuto essere obbligatorio per tutti i progetti diretti a disciplinare in modo unitario l\u2019attivit\u00e0 produttiva del Paese.\nLa Sottocommissione non accolse la proposta Mortati, ma limit\u00f2 fortemente con una serie di esclusioni le potenzialit\u00e0 istituzionali del nuovo organismo ed alla fine approv\u00f2 un testo, predisposto dall\u2019on. Terracini, in cui si parlava soltanto di \u201cun Consiglio Economico con funzioni di consulenza del Governo\u201d e rinviava \u201calla legge per altre attribuzioni e per l\u2019ordinamento del Consiglio\u201d.\nLa Terza Sottocommissione, che si doveva occupare dei rapporti economici e sociali, tratt\u00f2 della costituzione di un \u201cConsiglio Economico\u201d nella relazione dell\u2019on. Fanfani sul controllo sociale dell\u2019attivit\u00e0 economica, dell\u2019on. Di Vittorio sul diritto di associazione e l\u2019ordinamento sindacale e dell\u2019on. Rapelli sulla organizzazione sindacale. Fanfani auspicava la creazione di organi centrali e periferici dell\u2019attivit\u00e0 economica, che dovevano essere raccordati con una politica di programmazione economica. Nell\u2019intervento di Di Vittorio era previsto un Consiglio Nazionale del Lavoro in termini che richiamano fortemente l\u2019esperienza del Consiglio Superiore del Lavoro e si rivendicava con grande efficacia il ruolo propositivo delle organizzazioni dei lavoratori.\nLe conclusioni della Terza Sottocommissione portarono all\u2019approvazione di un testo in cui si proponeva \u201cun Consiglio Economico Nazionale che con organi periferici attende al controllo dell\u2019attivit\u00e0 economica pubblica e privata e partecipa alla preparazione della legislazione relativa\u201d. Le discussioni in seno all\u2019Assemblea Costituente furono di segno non univoco. Respinto pregiudizialmente un ordine del giorno Piccioni-Moro, con cui si ripresentava il problema di una rappresentanza politica integrata dal riconoscimento di altre istanza rappresentative, si pervenne all\u2019approvazione dell\u2019art. 99, sulla base di una proposta dell\u2019on. Clerici, con un compromesso proposto dall\u2019on. Ruini, che sintetizz\u00f2 il dibattito avutosi sia in Commissione che in seduta plenaria. La formulazione riprendeva l\u2019unificazione delle materie economiche e del lavoro e prevedeva l\u2019iniziativa legislativa, presentando un modello originale di organo tecnico ma anche rappresentativo di interessi, che pure inserito fra gli \u201corgani ausiliari\u201d, assieme a Consiglio di Stato e Corte dei Conti, aveva una sua inequivocabile specificit\u00e0 istituzionale.\nL\u2019esame parlamentare della legge.\nPer l\u2019attuazione del dettato costituzionale il primo disegno di legge fu predisposto dal Ministro del Lavoro on. Fanfani e presentato dal Presidente del Consiglio dei Ministri on. De Gasperi il 15 marzo 1949.\nL\u2019art. 1 determinava la composizione del Consiglio in 60 membri suddivisi in 3 gruppi: rappresentanti delle categorie economiche e del lavoro; rappresentanti di consigli ed enti pubblici economici; persone particolarmente esperte nei problemi del lavoro o della produzione. \u201cLa composizione - si legge nella relazione illustrativa - assicura una piena collaborazione tra l\u2019elemento rappresentativo e l\u2019elemento tecnico, tra i rappresentanti cio\u00e8 delle categorie produttive portatori ed interpreti degli interessi economici professionali, e gli esponenti del pensiero scientifico e della tecnica. Nella compenetrazione di questi due diversi elementi si realizza una condizione per la proficua attivit\u00e0 del Consiglio\u201d.\nSulle attribuzioni il progetto governativo affermava che il CNEL \u201c\u00e8 organo di consulenza delle Camere e del Governo\u201d e gli \u201cconferisce, con l\u2019iniziativa legislativa, il compito di contribuire alla elaborazione della legislazione economica e sociale\u201d.\nIl testo fu sottoposto all\u2019esame di una Commissione speciale presieduta dal sen. Paratore, nella quale si \u00e8 svolto probabilmente il pi\u00f9 serio approfondimento sulla natura, composizione e attribuzioni del nuovo Organismo. Sulla composizione venne confermata la prevalenza della rappresentanza delle categorie sugli esperti, nominati dall\u2019esterno, con un giusto equilibrio e senso della imparzialit\u00e0 e della competenza scientifica.\nPer quanto riguarda le funzioni pesarono nel dibattito due preoccupazioni: che il Governo potesse affievolire le attribuzioni del Consiglio, e che il Consiglio potesse ritardare l\u2019attivit\u00e0 del Parlamento. Mentre il progetto ministeriale prevedeva semplicemente che Parlamento e Governo potessero chiedere il parere del Consiglio, nell\u2019ambito delle materie economiche e sociali, su disegni di legge e schemi di decreti e su ogni altra questione ritenessero opportuna, la Commissione Paratore introdusse l\u2019obbligo, per il Governo e il Parlamento, di sentire il parere del Consiglio, su progetti di legge e di decreti che \u201cimplicano direttive di politica economica e sociale di carattere permanente, e su relativi regolamenti di esecuzione\u201d. La Commissione ritenne anche che il Consiglio potesse \u201cdi sua iniziativa\u201d esaminare ed indirizzare al Governo, osservazioni, suggerimenti e proposte su qualunque questione che rientri nella sua competenza; e che potesse essere affidata al Consiglio la redazione di regolamenti e testi unici nelle materie di sua competenza, senza che ci\u00f2 potesse essere inteso come trasferimento della potest\u00e0 regolamentare del Governo al Consiglio, prefigurando con ci\u00f2 una specie di parere vincolante. Altra importante affermazione della Commissione Paratore fu che \u201cil Consiglio assolver\u00e0 gli altri compiti che gli saranno attribuiti in futuro con leggi speciali\u201d, alludendosi secondo alcuni a possibili interventi del Consiglio nelle questioni di conflitti del lavoro.\nIl successivo dibattito in Aula, concluso il 6 dicembre 1951, modific\u00f2 sia il primo progetto governativo, sia il pi\u00f9 ampio testo della Commissione Paratore. Scompare il parere obbligatorio; si introduce il divieto del vincolo del mandato imperativo per i membri del CNEL; la nomina del Presidente \u00e8 demandata al Governo; le riunioni non sono pubbliche; e l\u2019autonomia finanziaria viene drasticamente ridimensionata. Vennero per\u00f2 respinte alcune proposte ulteriormente limitative, concernenti l\u2019autonoma elaborazione di Osservazioni e Proposte, la richiesta della preventiva autorizzazione delle Camere a compiere studi e indagini nelle materie di propria competenza, che le relative deliberazioni siano prese a maggioranza assoluta dei componenti. Dal dibattito svoltosi si delineava un organismo a connotazione fondamentalmente tecnica, in analogia a quanto nella Costituzione \u00e8 previsto per il Consiglio di Stato e la Corte dei Conti. In tal senso si espresse la Commissione Speciale della Camera, i cui risultati non poterono essere sottoposti al vaglio della Assemblea per la fine della legislatura. All\u2019inizio della nuova legislatura il Governo, il 4 gennaio 1954, ripresent\u00f2 sostanzialmente il testo precedentemente approvato dalla Camera con una indicativa ulteriore limitazione: l\u2019iniziativa legislativa non poteva essere esercitata anche per materie che \u201ccomportassero nuove e maggiori spese\u201d. L\u2019esame della Camera, in sede di Commissione Speciale, presieduta dall\u2019onorevole Bucciarelli Ducci, e in Aula, si concluse nel gennaio 1955.\nNell\u2019ottobre 1956 il Senato approv\u00f2 il testo con modifiche formali recepite definitivamente dalla Camera il 6 dicembre 1956. Il Consiglio, che si delineava con la nuova legge, \u00e8 un Organo ausiliario della Repubblica, del Parlamento e del Governo cio\u00e8, di natura tecnica ma con caratteristiche particolari, espressione e rappresentanza di interessi del mondo del lavoro e dell\u2019economia, propulsore di iniziativa sociale e di stimolo al Parlamento e Governo per una legislazione di sviluppo e di modifica delle strutture economiche e sociali del Paese.\nDal 1958 alla legge di riforma.\nNei primi quattro anni di attivit\u00e0 (1958-1961), il CNEL riesce ad esercitare un ruolo attivo nei confronti del processo di formazione delle leggi e delle decisioni politiche di indirizzo del Governo, che molto spesso lo interpella su questioni rilevanti e contingenti della propria azione.\nNegli anni successivi le Istituzioni statuali si consolidano, si avvia la fase di grande crescita economica del Paese, in conseguenza, si rafforza il ruolo delle forze sociali, in particolare di quelle che rappresentano il lavoro dipendente, che riescono a conquistare spazi e sedi di dialogo diretto con il Governo. Di riflesso, il CNEL comincia ad avvertire le conseguenze di questa evoluzione, come dimostra l\u2019importante carteggio fra Campilli e Fanfani, allora rispettivamente Presidente del CNEL e Presidente del Consiglio. In quella occasione, il Presidente del CNEL segnalava il proprio dissenso verso la notizia di un tavolo di discussione\ndiretta tra parti sociali e governo sui temi della programmazione economica e sottolineava l\u2019importanza, invece, che tale discussione si svolgesse nelle sede istituzionale del Consiglio.\nSta di fatto che al processo di consolidamento del ruolo delle forze sociali, continuato ininterrottamente almeno fino alla met\u00e0 degli anni settanta, corrispondeva un contestuale ridimensionamento del ruolo del CNEL.\nNel 1976, grazie ad un \u201cpatto\u201d non scritto tra la Confindustria, guidata da Guido Carli, ed i vertici di CGIL, CISL, UIL (Lama, Storti e Vanni), sostenuto dal Presidente del Consiglio Andreotti, si decise di rilanciare la funzione istituzionale del CNEL, anche attraverso modifiche della legge istitutiva, ritenuta pertanto inadeguata alla piena esplicazione del suo ruolo.\nIl CNEL, conseguentemente, durante la lunga presidenza Storti (1977-1989) dedica grande spazio della sua attivit\u00e0 alla elaborazione prima di un progetto di autoriforma e poi nel seguire il lungo iter di approvazione da parte del Parlamento di quella che poi sar\u00e0 la legge 936.\nIl ruolo del CNEL negli anni.\nIl Consiglio Nazionale dell\u2019Economia e del Lavoro si \u00e8 fatto interprete, per oltre trent'anni di attivit\u00e0, dei grandi cambiamenti dell\u2019economia agricola (dall'abolizione della mezzadria, ai patti agrari, alla affermazione della propriet\u00e0 diretta coltivatrice, alle definizione della politica agricola comune, alla trasformazioni del settore in agro industriale), raccogliendo l\u2019eredit\u00e0 dell\u2019Istituto Internazionale fondato da Davide Lubin. \u00c8 stato autorevole punto di riferimento sui grandi temi legati all'emigrazione. Ha svolto funzioni di approfondimento e di analisi costante sui temi della costruzione dell\u2019Europa (con i periodici Rapporti Europa). Ha fornito spunti di importante e innovativa riflessione sui temi della scuola, dell\u2019orientamento, della formazione e del mercato del lavoro. Ha svolto una accurata analisi preliminare alla riforma della sanit\u00e0, e ha collaborato direttamente alla attuazione della legge di riforma, monitorandone anche gli effetti.\nAnni 2010.\nAlla fine del 2016 l'organo \u00e8 venuto alla ribalta dell'opinione pubblica italiana, in quanto la sua abolizione era prevista dalla riforma costituzionale Renzi-Boschi, bocciata con apposito referendum costituzionale.\nSede.\nLa sede \u00e8 nell'edificio costruito su impulso di David Lubin nel parco di villa Borghese e che, inizialmente chiamato villa Italia, ha assunto successivamente il nome di villa Lubin."}
{"id": "73229", "revid": "174925", "url": "https://it.wikipedia.org/wiki?curid=73229", "title": "Megabit per secondo", "text": "Il megabit per secondo (simbolo Mbit/s, talvolta Mbps o Mb/s) \u00e8 un'unit\u00e0 di misura che indica la capacit\u00e0 (quindi velocit\u00e0 massima) di trasmissione dei dati su una rete informatica.\nUn megabit corrisponde a 1.000 kilobit, quindi a di bit.\nL'unit\u00e0 secondo il prefisso binario \u00e8 invece il mebibit per secondo (Mibit/s) e corrisponde a 1.024 Kibit/s.\nUnit\u00e0 di misura simili sono il kilobit per secondo (kbit/s) e il gigabit per secondo (Gbit/s).\nIndicativamente, si pu\u00f2 convertire bit/s, kbit/s, mbit/s e gbit/s moltiplicando o dividendo per 1.000; esempi:\nDa ricordare al riguardo che un bit equivale a 1/8 di byte, e che quindi - indicativamente - per trasmettere un file da 1 megabyte (da non confondere con il mebibyte) alla velocit\u00e0 di 1 megabit/sec, occorreranno teoricamente circa 8 secondi.\nData la continua evoluzione del web e l'aumento costante del download di file multimediali di grandi dimensioni, qui sotto \u00e8 riportata una tabella dei tempi necessari (indicativi) per il download di alcuni contenuti multimediali di dimensioni differenti:"}
{"id": "73231", "revid": "116743874", "url": "https://it.wikipedia.org/wiki?curid=73231", "title": "Gigabit per secondo", "text": "Il gigabit per secondo (simbolo Gbit/s, talvolta anche Gb/s o Gbps) \u00e8 un'unit\u00e0 di misura che indica la capacit\u00e0 (quindi velocit\u00e0) di trasmissione dei dati su una rete informatica.\nUn gigabit corrisponde a:&lt;br&gt;\n megabit = kilobit = bit. L'unit\u00e0 secondo il prefisso binario \u00e8 invece il gibibit per secondo (Gibit/s), ed \u00e8 equivalente a bit per secondo.\nUnit\u00e0 di misura simili sono il kilobit per secondo (kbit/s), il megabit per secondo (Mbit/s), e altre combinazioni dell'acronimo \"bit/s\" con i vari prefissi."}
{"id": "73232", "revid": "536103", "url": "https://it.wikipedia.org/wiki?curid=73232", "title": "Orange (Francia)", "text": "Orange (provenzale: \"Arenjo\") \u00e8 un comune francese di 29.659 abitanti situato nel dipartimento della Vaucluse nella regione della Provenza-Alpi-Costa Azzurra, a circa 21\u00a0km a nord di Avignone.\nL'arco e il teatro di Orange sono stati inseriti nel 1981 nella lista dei Patrimoni mondiali dell'umanit\u00e0 dall'UNESCO. La citt\u00e0 ha dato i natali al librettista Camille du Locle, al pianista Michel Petrucciani e allo scrittore Jean Echenoz.\nStoria.\nResti neolitici sono stati rinvenuti nella localit\u00e0 di \"La Bertaude\", presso Gr\u00e8s e sulle colline di Sant'Eutropio (\"Saint-Eutrope\") e di \"Moure'Rouge\".\nNel II e nel I secolo a.C. fu capitale della confederazione della trib\u00f9 gallica dei Cavari che dominava la regione da Valence ad Arles. Ebbe nome di \"Aurosia\" (dal nome di un dio celtico delle acque) quindi di \"Arausio\" o \"Arausium\". L'insediamento celtico era localizzato sulla collina di Sant'Eutropia, che domina la citt\u00e0 odierna, presso il Rodano e il suo affluente Aygues (Meyne). La confederazione commerciava con i marsigliesi e con i Romani. A causa della minaccia determinata dalle invasioni dei Cimbri e dei Teutoni, provenienti da nord, un accampamento militare romano fu creato sulla stessa collina di Sant'Eutropio, per controllare la via costituita dalla valle del Rodano.\nLa colonia romana, con il nome di \"Colonia Iulia Firma Secundanorum Arausio\" fu fondata da Ottaviano nel 36-35 a.C., avendo ottenuto il territorio da assegnare ai coloni dalla trib\u00f9 dei Tricastini.\nLa colonia fu occupata da veterani della Legio II Gallica e si ebbe un'ulteriore deduzione di coloni all'epoca di Vespasiano, che fece redigere nel 77 d.C. un catasto inciso su marmo (\"les Cadastres\"), attualmente conservato al Museo Municipale. Vi passava la strada costruita da Agrippa tra Arles e Lione; un'altra strada romana conduceva a Vaison.\nLa cinta muraria circondava un'estensione di circa 70 ettari e comprendeva gran parte della collina di Sant'Eutropia, estendendosi verso nord per circa un chilometro. La citt\u00e0 appartenne alla provincia romana della Gallia Narbonense.\nAll'epoca delle invasioni fu saccheggiata dagli Alamanni e dai Visigoti (nel 412). Nel IV secolo divenne sede episcopale e vi si tennero due sinodi: il primo nel 441 si svolse nella \"ecclesia justinianesis\" e fu presieduto dal vescovo Sant'Ilario di Arles; nel 529 un secondo sinodo fu tenuto nella citt\u00e0 contro l'eresia pelagiana.\nNel 793 la citt\u00e0 fu liberata dai Saraceni ad opera di Guglielmo \"au Cornet\", compagno di Carlo Magno, che divenne il primo conte di Orange. Abdic\u00f2 per entrare in monastero (St-Guilhem-le-D\u00e9sert). Il suo successore, conte Raimbaud II, partecip\u00f2 alla prima crociata nel 1096.\nPass\u00f2 quindi nel 1150 ai signori di Baux, che avevano formato uno stato feudale semi-indipendente nell'ambito del Sacro Romano Impero, staccandosi dal regno di Arles dopo il 1033. Nel 1163 l'imperatore Federico I Barbarossa elev\u00f2 Orange al rango di principato e nel 1184 vi si inizi\u00f2 a battere moneta. Nel 1208 vi fu consacrata la cattedrale di Notre-Dame de Nazareth e nel 1365 vi fu creata un'universit\u00e0: Nel 1348 la popolazione venne quasi dimezzata dall'epidemia di peste nera.\nNel 1393 il principato pass\u00f2 alla casata di Ch\u00e2lon e nel 1431 vi fu istituito un parlamento. Nel 1530 alla morte di Filiberto di Ch\u00e2lon, che non lasciava eredi, il principato pass\u00f2 al nipote Renato di Nassau, la cui casata aveva ampi possedimenti in Germania e nei Paesi Bassi. Si cre\u00f2 il principato di Orange-Nassau e la casata prese il nome di casa d'Orange. Guglielmo I di Nassau, detto il Taciturno, principe di Orange, divenne nel 1544 \"Stathouder\" di Olanda e combatt\u00e9 contro la Spagna rivendicando l'indipendenza per i Paesi Bassi, che sono tuttora governati dalla casa di Orange-Nassau.\nNel 1584 Guglielmo I fu assassinato a Delft.\nDurante le Guerre di Religione la citt\u00e0 era stata dalla parte dei protestanti e sub\u00ec le conseguenze del conflitto. Nel 1571 durante un massacro durato 11 giorni (\"Notre-Dame la Massacreuse\") furono uccisi 140 ugonotti.\nIl figlio di Guglielmo I, Maurizio di Nassau, divenuto principe d'Orange dopo la morte del fratello maggiore nel 1618, continu\u00f2 la lotta per l'indipendenza olandese.\nNel 1665 divenne principe di Orange Guglielmo III, che divenne re di Inghilterra nel 1689. Alla sua morte nel 1702 il principato di Orange pass\u00f2 a Francesco Luigi della casata dei Borbone-Conti, ma l'anno seguente Luigi XIV se ne impadron\u00ec, decretando l'espulsione dei protestanti. Nel 1713 con la pace di Utrecht il principato fu annesso alla Francia, ma fu restituito nel 1718 a Luigi Armando di Borbone-Conti, fino al 1731, quando entr\u00f2 definitivamente a far parte del regno di Francia e venne annesso alla provincia del Delfinato.\nNel 1757 i fratelli Wetter vi aprirono una fabbrica di tessuti di cotone stampato detti \"indiani\".\nCon la Rivoluzione francese la citt\u00e0 fu inserita prima nel dipartimento del Dr\u00f4me, poi in quello delle Bocche del Rodano e infine nella Vaucluse (1793).\nNel 1824 si iniziarono sotto la direzione dell'architetto Auguste Caristie i restauri del teatro, dove a partire dal 1869 si inizi\u00f2 a tenere il festival musicale delle \"f\u00eates romaines\" divenuto poi delle \"Chor\u00e9gies\". A partire dal 1850 fu restaurato anche l'arco di Orange.\nNel 1924 la citt\u00e0 sub\u00ec una grande alluvione, nella quale le acque raggiunsero tra 1.50 e 2\u00a0m di altezza nel centro cittadino.\nNel giugno del 1995 \u00e8 stato eletto sindaco Jaques Bompard, della formazione dell'estrema destra del Front National, poi rieletto nel 2001.\nMonumenti e musei.\nTeatro romano.\nEdificato in epoca augustea, tra il I secolo a.C. e il I secolo, deve la sua fama all'ottima conservazione della scena e del muro retrostante, che raggiunge un'altezza di 37\u00a0m e una lunghezza di 103\u00a0m Luigi XIV lo elogi\u00f2 come il pi\u00f9 bel muro del suo regno. La decorazione della scena e le statue appartengono ad un rifacimento dell'epoca di Antonino Pio. I blocchi sporgenti in cima al muro, sulla facciata esterna, erano utilizzati per fissare il velario che proteggeva gli spettatori dal sole.\nIl teatro segue lo schema tradizionale del teatro romano, con i gradini della cavea (37 file per 9.000 spettatori circa) disposti a semicerchio intorno all'orchestra. La cavea \u00e8 in parte sostenuta da sostruzioni, e in parte si addossa alla collina di Sant'Eutropio.\nLa sua acustica notevole, dovuta alla conservazione della scena, consente di adoperarlo tuttora per il festival musicale delle \"Chor\u00e9gies\".\nArco d'Orange.\nEretto in tarda et\u00e0 repubblicana (49 a.C.) a seguito della vittoria dei romani sui Cimbri e sui Teutoni, nel 25 venne consacrato dall'imperatore Tiberio per ricordare le gesta dei veterani della II legione Gallica e celebrare la loro vittoria contro la flotta di Marsiglia sotto Cesare. \u00c8 collocato all'ingresso della citt\u00e0, sulla via Agrippa, costruita da Agrippa verso Lione, con funzioni di porta monumentale.\nSi tratta di un arco a tre fornici (il pi\u00f9 antico conosciuto di questa tipologia) con doppio attico e corpo centrale sporgente. Presenta colonne addossate sormontate da una trabeazione con frontoni sopra il fornice centrale e sui fianchi: sui fianchi all'interno del frontone \u00e8 inserito un arco.\nVi si trova una ricca decorazione scolpita (trofei di armi, trofei navali, scene di battaglia) con rilievi insolitamente privi di incorniciatura, inseriti nella tradizione artistica locale che gi\u00e0 da tempo aveva accolto influssi dell'arte ellenistica e romana.\nFortificazioni romane.\nAll'entrata del cimitero di Peyron si trovano i resti di una porta e di una torre della cinta fortificata di epoca romana. La torre, per lungo tempo creduta un edificio termale, potrebbe essere identificata con la \"tour Gloriette\" dei trovatori.\nCastello dei principi d'Orange.\nLa collina di Sant'Eutropia era conosciuta come \"le Puy\" o \"la Montagne\". Dagli inizi del XII secolo \u00e8 attestata l'esistenza di un castello fortificato, che fu ingrandito e rafforzato durante la guerra dei cent'anni. Durante le Guerre di Religione, il 6 giugno del 1562, il castello fu preso dalle truppe cattoliche, incendiato e parzialmente distrutto.\nTra il 1622 e il 1625 il principe Maurizio di Nassau fece rinforzare le fortificazioni e aggiungere cinque grandi bastioni, riutilizzando materiali da costruzione presi dai resti romani. Il castello venne smantellato per ordine del re Luigi XIV nel 1672 nel quadro delle guerre contro i Paesi Bassi.\nCattedrale di \"Notre-Dame de Nazareth et des tous le saints\".\nFu consacrata nel 1208 al posto di una chiesa fondata nel 529, fatta erigere dal Prefetto del pretorio delle Gallie ostrogoto Pietro Marcellino Felice Liberio.\nIl campanile, costruito nel 1338 era l'abitazione del prevosto del capitolo. Fu saccheggiata dagli Ugonotti nel 1561 e adibita quindi al culto protestante. Nel 1563 la volta venne danneggiata dalla caduta della pi\u00f9 grande campana dal campanile. Durante la Rivoluzione francese divenne tempio della Ragione. Agli inizi del XIX secolo era l'unica parrocchia della citt\u00e0.\nChiesa di \"Saint-Florent\".\nAntica chiesa dei francescani, stabilitisi in citt\u00e0 agli inizi del XIV secolo, ospit\u00f2 numerose sepolture dei principi de Baux. Incendiata dai protestanti nel 1561, durante la Rivoluzione francese fu utilizzata con l'annesso convento come caserma, granaio, scuderia e prigione. Riaperta al culto nel 1803 divenne parrocchia nel 1844.\nPiazza Cl\u00e9menceau.\nLa \"piazza nuova\" fu sistemata nel 1310 presso la cattedrale e rappresenta da allora il cuore della vita cittadina. Tuttora vi si tiene il tradizionale mercato del gioved\u00ec, gi\u00e0 attestato in epoca medioevale. Viene ingrandita e risistemata tra il 1837 e il 1842.\nPiazza di Langes.\nOccupa il sito dell'antico giardino del palazzo di Lubi\u00e8res, divenuto nel 1713 il palazzo del municipio cittadino e fu creata come \"piazza dell'ovest\" per dare pi\u00f9 spazio al mercato settimanale.\nPiazza delle Erbe.\nSituata sul sito dell'antico mercato della carne e del pesce e qui creata durante la peste del 1348, fu dotata di uno spazio coperto per il mercato (\"halle\"), utilizzata fino agli inizi del XVII secolo malgrado l'incendio subito nel 1562. Il mercato fu quindi trasferito nel 1769 e la piazza fu riservata al mercato delle verdure e ingrandita nel 1855.\nAntico teatro municipale.\nNella parte sud dell'antico corso Saint-Martin le autorit\u00e0 rivoluzionarie eressero un patibolo che vide nel 1794 l'esecuzione di 332 persone. Sul luogo sorse nel 1825 un monumento commemorativo delle vittime della ghigliottina, eretto con i fondi raccolti da una sottoscrizione pubblica: danneggiato nei moti del 1830 il monumento fu quindi abbattuto nel 1848.\nSu questo luogo sorse nel 1882 il teatro municipale, ad opera degli architetti Boudoy e Carlier. Fu inaugurato nel 1885 e aveva 650 posti. Durante la seconda guerra mondiale fu utilizzato come luogo di riunione dagli occupanti tedeschi. A partire dal 1950 fu restaurato come sede di conferenze ed ospit\u00f2 la sede della biblioteca e degli archivi municipali. Ristrutturato nel 1981 ospita manifestazioni culturali e sociali.\nMuseo municipale.\nFu fondato nel 1933 ed \u00e8 attualmente ospitato da un edificio del XVII secolo di fronte al teatro romano. Accoglie i reperti rinvenuti negli scavi cittadini, tra cui il catasto romano (\"les Cadastres\"), e un'esposizione sulla storia della citt\u00e0 fino al XVIII secolo.\nGastronomia.\nA sud della citt\u00e0 si trova la regione vinicola di Ch\u00e2teauneuf-du-Pape e da questa zona provengono molti dei vini della regione del fiume Rodano.\nIl territorio comunale fa parte dei territori ammessi per la coltivazione dei vitigni dal disciplinare AOC del famoso vino francese Ch\u00e2teauneuf-du-pape."}
{"id": "73233", "revid": "19933", "url": "https://it.wikipedia.org/wiki?curid=73233", "title": "Patrimoni mondiali dell'umanit\u00e0", "text": ""}
{"id": "73237", "revid": "123141538", "url": "https://it.wikipedia.org/wiki?curid=73237", "title": "Manuela Di Centa", "text": "Sorella del fondista Giorgio e cugina del mezzofondista Venanzio Ortis, a loro volta atleti di alto livello, \u00e8 anche conduttrice televisiva e alpinista (prima donna italiana a raggiungere la cima dell'Everest).\nBiografia.\nCarriera sciistica.\nEsord\u00ec in Nazionale nel 1980, diciassettenne, dopo essersi messa in mostra nelle categorie giovanili\nIn Coppa del Mondo ottenne il primo risultato di rilievo il 22 gennaio 1982 nella 5\u00a0km di Furtwangen im Schwarzwald (11\u00aa), il primo podio il 13 gennaio 1989 nella 10\u00a0km a tecnica classica di Klingenthal (2\u00aa) e la prima vittoria il 18 febbraio 1990 nella 15\u00a0km a tecnica libera di Pontresina. Nel 1994 e nel 1996 si aggiudic\u00f2 la Coppa del Mondo generale.\nIn carriera partecip\u00f2 a cinque edizioni dei Giochi olimpici invernali, (24\u00aa nella 5\u00a0km, 28\u00aa nella 10\u00a0km, 26\u00aa nella 20\u00a0km, 9\u00aa nella staffetta), (18\u00aa nella 5\u00a0km, 20\u00aa nella 10\u00a0km, 6\u00aa nella 20\u00a0km), (12\u00aa nella 5\u00a0km, 6\u00aa nella 30\u00a0km, 10\u00aa nell'inseguimento, 3\u00aa nella staffetta con Bice Vanzetta, Gabriella Paruzzi e Stefania Belmondo), (2\u00aa nella 5\u00a0km, 1\u00aa nella 15\u00a0km, 1\u00aa nella 30\u00a0km, 2\u00aa nell'inseguimento, 3\u00aa nella staffetta con Stefania Belmondo, Bice Vanzetta e Gabriella Paruzzi) e (21\u00aa nella 5\u00a0km, 23\u00aa nell'inseguimento, 3\u00aa nella staffetta con Karin Moroder, Gabriella Paruzzi e Stefania Belmondo) e a sei dei Campionati mondiali, vincendo sette medaglie.\nDopo la sua ultima partecipazione olimpica annunci\u00f2 il suo ritiro dall'attivit\u00e0 sportiva.\nCarriera dirigenziale.\nNel 1996 venne eletta presidente della Commissione italiana atleti, appena fondata dal Comitato olimpico nazionale italiano; due anni dopo divenne membro di diritto della Giunta e del consiglio nazionale del CONI. In seno al Comitato olimpico italiano fu poi vicepresidente vicario dal 2005 al 2006 e in seguito, il 6 maggio 2009, fu eletta membro della Giunta esecutiva, con mandato quadriennale\nEletta membro della Commissione atleti del Comitato Olimpico Internazionale nel 1998, divenne membro CIO nel 1999; rieletta nel 2002, avrebbe mantenuto la carica fino alla scadenza del mandato, nel 2010, quando divenne membro onorario. In occasione dei XX Giochi olimpici invernali di \u00e8 stata \"sindaco\" dei Villaggi olimpici..\nIl 29 maggio 2008 ha presentato al congresso di Citt\u00e0 del Capo della Federazione Internazionale Sci la candidatura della Val di Fiemme quale sede dei Campionati mondiali di sci nordico 2013. Nel 2010 \u00e8 stata nominata presidente del comitato promotore della candidatura di Trento per ospitare la XXVIII Universiade invernale del 2017 mentre nel 2014 si \u00e8 candidata alla carica di presidente della Federazione Italiana Sport Invernali, senza essere eletta.\nCarriera politica.\nInizi\u00f2 la sua carriera politica candidandosi alle elezioni europee del 2004 con Forza Italia, senza riuscire ad essere eletta. Alle elezioni politiche del 2006 si candid\u00f2 e venne eletta alla Camera dei deputati, sempre con Forza Italia, e lasci\u00f2 quindi la carica di vicepresidente vicario del CONI .\nAlle elezioni politiche del 2008 viene rieletta, nelle liste del Popolo della libert\u00e0 e nel collegio elettorale VI (Trentino-Alto Adige). Nel 2010, nell'ambito della riforma dell'universit\u00e0, ha proposto l'emendamento (approvato in commissione cultura) che permette alle universit\u00e0 di riconoscere come crediti formativi le medaglie olimpiche e paralimpiche; in questo modo i campioni olimpici per ottenere la laurea dovranno sostenere meno esami degli altri studenti. Alle elezioni politiche del 2013 si candida nuovamente con il PdL, ma il risultato del suo partito nella sua regione non le permette di ottenere un seggio alla Camera dei deputati.\nAltre attivit\u00e0.\nDopo il ritiro, la Di Centa inizi\u00f2, nel 1999, la sua carriera di conduttrice televisiva, su Rai 3, presentando la trasmissione \"Cominciamo bene\". Nel 2000 pass\u00f2 a condurre su Rai 1 \"Linea Bianca\", un nuovo programma invernale dedicato alla scoperta delle bellezze della montagna\nNel 2003 la Di Centa \u00e8 stata la prima italiana a raggiungere la cima dell'Everest con l'ausilio di bombole di ossigeno, una scalata preparata attraverso altre cime quali diverse montagne italiane del gruppo Ortles-Cevedale e il Monte Olimpo, per poi attaccare l'Elbrus (che con i suoi 5642 metri \u00e8 considerato da molti anglosassoni, con l'importante eccezione dell'Enciclopedia Britannica, la montagna pi\u00f9 alta d'Europa), e trasferirsi quindi in Asia, in Cina e sull'Himalaya.\nNel 2014 nuovamente in televisione come conduttrice di una serie di trasmissioni dedicate interamente alle montagne italiane andate in onda sul canale terrestre e satellitare Marco Polo dal titolo \"Le mie montagne\". Dal 21 febbraio 2015 prende parte come concorrente alla terza edizione di \"Notti sul ghiaccio\", in onda in prima serata su Rai 1.\nVita privata.\nNel 2004 ha sposato l'alpinista e fondista di corsa in montagna valtellinese Fabio Meraldi, la nonna materna \u00e8 Irma Englaro, portatrice carnica e Cavaliere di Vittorio Veneto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera\nCorsa in montagna.\nOltre a praticare lo sci di fondo, Manuela Di Centa, nel periodo estivo, partecipava a competizioni di corsa in montagna. Nel 1991 a Zermatt vinse la medaglia d'argento a livello individuale e quella di bronzo a squadre durante i Campionati del mondo di corsa in montagna."}
{"id": "73238", "revid": "15756", "url": "https://it.wikipedia.org/wiki?curid=73238", "title": "Classificazione decimale universale della matematica", "text": "La classificazione decimale universale (CDU) dedica alla matematica la classe 51.\nNelle biblioteche italiane la CDU viene utilizzata prevalentemente attraverso la traduzione italiana curata intorno al 1972 da commissioni coordinate dal CNR; la parte della matematica \u00e8 stata curata da Michele Sce.\nNella CDU la classe della matematica segue la 50, classe intitolata \"Opere di carattere generale riguardanti la scienza pura\", e precede le classi 52 \"Astronomia, Geodesia\" e 53, \"Fisica\".\nNell'ambito della classe 50 la matematica viene organizzata con le seguenti suddivisioni principali:"}
{"id": "73239", "revid": "4507", "url": "https://it.wikipedia.org/wiki?curid=73239", "title": "Reni", "text": ""}
{"id": "73242", "revid": "958185", "url": "https://it.wikipedia.org/wiki?curid=73242", "title": "Richard Doll", "text": "Epidemiologo e fisiologo \u00e8 stato un pioniere nella ricerca che indica il fumo come una causa di tumore. Pubblic\u00f2 il primo studio sull'argomento nel 1950.\nFu assieme a Austin Bradford Hill tra i pionieri dell'utilizzo del metodo statistico sperimentale nella sperimentazione clinica.\nLa sua carriera \u00e8 stata marcata da controversie, tra le quali l'accusa di essere troppo accondiscendente con gli interessi industriali e di dare eccessiva importanza ad altri fattori (come lo stile di vita) come cause di tumore.\nPer il suo contributo all'epidemiologia dei tumori ha ottenuto moltissimi riconoscimenti: tra l'altro, \u00e8 stato nominato baronetto e nel 2004 ha vinto il Premio Shaw."}
{"id": "73247", "revid": "958185", "url": "https://it.wikipedia.org/wiki?curid=73247", "title": "Austin Bradford Hill", "text": "Biografia.\nLa famiglia e la carriera.\nAustin Bradford Hill nacque nel 1897 da una nobile famiglia vittoriana, le cui ultime quattro generazioni vantavano qualche membro citato nel Dictionary of National Biography. Il padre, Sir Leonard, professore di Fisiologia al London Hospital, aveva progettato un dispositivo per misurare la pressione sanguigna e si era distinto per aver dimostrato insieme al dr. Major Greenwood che l'embolia dei subacquei, causata dalla formazione di bolle d'azoto nel sangue, poteva essere evitata con una decompressione lenta e costante. Iscrittosi alla facolt\u00e0 di economia presso la London University, fu chiamato a insegnare come lettore in Epidemiologia alla London School of Hygiene dal dr. Major Greenwood, ex assistente di fisiologia di suo padre, che nel frattempo era stato nominato Primo Professore di Statistica. Ebbe cos\u00ec inizio la loro lunga collaborazione, e per migliorare le proprie conoscenze statistiche Hill segu\u00ec le lezioni di Karl Pearson. Nel 1945 Greenwood and\u00f2 in pensione e la cattedra di statistica fu assegnata a Austin. In cinque anni egli avrebbe condotto la statistica medica all'apoteosi, affidandole il compito di valutare l'efficacia dei farmaci streptomicina e PAS contro la tubercolosi e di dimostrare il rapporto diretto tra fumo e cancro polmonare. Nel 1965 Bradford Hill riassunse in due conferenze pubbliche il suo contributo. La prima, \"Considerazioni sul trial clinico controllato\", metteva in risalto la sacralit\u00e0 delle operazioni dei Trial Clinici Randomizzati; la seconda, \"Malattie e ambiente: associazione o causazione?\", metteva in considerazione il fatto che eventuali stili di vita avrebbero potuto permettere la prevenzione di determinate malattie. Ci\u00f2 ha finito per alimentare ansia e preoccupazioni spesso vane, per la paura di vivere inconsapevolmente stili di vita nocivi.\nL'esperienza della guerra.\nHill era intento a seguire la tradizione medica famigliare, tuttavia dovette arruolarsi nell'aviazione navale britannica per aiutare il suo paese impegnato nel conflitto con la Germania. Nel 1917 fu spedito nel Teatro dell'Egeo e durante il viaggio per raggiungere il Sud Italia, capit\u00f2 in un treno sovraffollato e probabilmente in quell'occasione lo colse la malattia. Destinato all'isola di Tenedos (vicino alla Turchia), trascorse un periodo abbastanza tranquillo, se si esclude qualche missione. Fu proprio in una di queste (forse l'ultima) che il motore del suo aereo si guast\u00f2 a pi\u00f9 di 3000 metri di quota ed egli fu costretto a planare in una piccola pista d'atterraggio, finendo cos\u00ec in uno stagno.\nLa malattia e la guarigione.\nI cinque mesi seguenti l'atterraggio d'emergenza furono influenzati dall'aumento dei sintomi tubercolari e dalla conseguente licenza a tempo indeterminato da parte del comando britannico. Tuttavia le due terapie a quel tempo disponibili contro la tisi (il riposo e lo pneumotorace artificiale, ovvero l'introduzione di aria nello spazio pleurico per favorire il collasso polmonare e fermare l'avanzata della malattia) gli valsero la guarigione. Nel 1919 fu dimesso dall'ospedale con il 100% della pensione di invalidit\u00e0 (concessa solo per malattie cos\u00ec gravi da impedire lo svolgimento della professione). La frustrazione di non aver potuto intraprendere la carriera paterna fece s\u00ec che la scienza medica esercitasse su di lui un grande fascino.\nIl successo: i Trial Clinici Randomizzati.\nLa dimostrazione della validit\u00e0 dei farmaci streptomicina e PAS.\nNel 1946 Hill entr\u00f2 nel Tubercolosis Trial Committee (Comitato del Trial della tubercolosi) che si proponeva di portare alla luce le verit\u00e0 sulla streptomicina, dimostratasi capace di sconfiggere il bacillo tubercolare. Egli sugger\u00ec che un test eseguito tra coloro che assumevano il farmaco e coloro che non lo assumevano avrebbe potuto portare alle stelle (o gettare alle ortiche) il prestigio del trattamento. Ma ci\u00f2 non bastava. Egli sosteneva che la scelta delle \"cavie\" dovesse essere casuale, in modo alternato s\u00ec, ma aleatorio.\n\u00ab\"Ci sono vari modi in cui l'assegnazione casuale dei pazienti ai gruppi di terapia pu\u00f2 essere effettuata. Quello che appare preferibile consiste nella costruzione di un ordine di collocazione, che il medico non conosce in anticipo [...]. I vantaggi di questa assegnazione casuale di pazienti sono tre: essa garantisce che n\u00e9 le nostre personali idiosincrasie n\u00e9 la nostra carenza di imparzialit\u00e0 abbiano influenzato la costruzione dei gruppi di trattamento; rimuove il pericolo che, temendo di essere parziali nel nostro giudizio, cerchiamo di compensare tale parzialit\u00e0 \"pendendo in senso opposto\", creando cos\u00ec una parzialit\u00e0 nell'altra direzione; e dal momento che l'attribuzione \u00e8 stata casuale, impedisce anche al critico pi\u00f9 severo di sostenere che verosimilmente, a causa delle nostre predilezione o della nostra ottusit\u00e0, i gruppi erano in qualche modo sbilanciati\"\u00bb.\nHill intu\u00ec che la distaccata obiettivit\u00e0 della statistico, basata sulla nozione di \"casualit\u00e0\", ha maggiori probabilit\u00e0 di giungere alla verit\u00e0 rispetto alle impressioni soggettive dell'esperienza clinica.\nNel 1947, in tre ospedali di Londra, 55 pazienti prendevano il farmaco per quattro mesi e il verdetto era confrontato con quello di 52 pazienti \"di controllo\", trattati con riposo e collasso artificiale del polmone. L'assegnazione ai due gruppi avveniva per mezzo di numeri casuali inseriti in buste sigillate. Come se non bastasse, il radiologo che esaminava le lastre non veniva informato riguardo al gruppo di appartenenza dei pazienti, tutti giovani e con lo stesso quadro clinico. Alla fine del primo semestre, ventotto di coloro che assumevano il farmaco apparvero migliorati e quattro erano deceduti; mentre tra coloro che non lo assumevano i decessi erano stati quattordici. Tuttavia si verific\u00f2 che nonostante i netti miglioramenti iniziali tra i pazienti del primo gruppo erano seguiti da peggioramenti legati alla comparsa della resistenza all'antibiotico, problema che sar\u00e0 poi risolto dal secondo trial clinico in cui alla streptomicina si abbinava l'assunzione del PAS (acido para-amminosalicilico), introdotto da Lehmann. La sopravvivenza sal\u00ec cos\u00ec all'80%.\nLa relazione tra fumo e cancro polmonare.\nLa dimostrazione del rapporto tra fumo e cancro polmonare fu un autentico capolavoro. Nel 1947 Bradford Hill, Richard Doll, Edward Kennedy del St. Bartholomew's Hospital e Percy Stock (principale statistico del governo) furono spinti dal Medical Research Council a indagare se il fumo fosse la causa dello spaventoso incremento di quindici volte della mortalit\u00e0 per cancro polmonare in Gran Bretagna negli ultimi 25 anni. Si scelse come criterio il rapporto dose-effetto: a una dose pi\u00f9 alta sarebbe corrisposto un effetto maggiore. I pazienti furono divisi in 4 gruppi, per un intervallo compreso fra 1 e 50 sigarette al giorno. Emerse una maggiore frequenza tra i fumatori accaniti: tra coloro che avevano fumato 25 o pi\u00f9 sigarette al giorno il cancro polmonare era aumentato di circa 25 volte rispetto ai non fumatori. Qualche mese pi\u00f9 tardi una ricerca americana giunse alle medesime conclusioni.\nCuriosit\u00e0.\nHill ha avuto una notevole carriera di ricerca e insegnamento ed \u00e8 autore di un testo di successo (\"Principles of Medical Statistics\"). In suo onore la Royal Statistical Society (di cui \u00e8 stato presidente dal 1950 al 1952) assegna dal 1994 ogni tre anni la \"Bradford Hill medal\" per contributi allo sviluppo, applicazione o spiegazione in ambito della statistica medica."}
{"id": "73248", "revid": "2101911", "url": "https://it.wikipedia.org/wiki?curid=73248", "title": "Popolo", "text": "&lt;poem&gt;\u00abUna gente che libera tutta\nO fia serva tra l'Alpe ed il mare;\nUna d'arme, di lingua, d'altare,\nDi memorie, di sangue e di cor.\u00bb &lt;/poem&gt; \nLa parola popolo nel suo significato pi\u00f9 specifico \u00e8 un termine giuridico che indica l'insieme delle persone fisiche che sono in rapporto di cittadinanza con uno Stato tali da essere titolari della sovranit\u00e0 che il pi\u00f9 delle volte non viene esercitata in maniera diretta, ma delegata a uno o a pi\u00f9 rappresentanti.\nIl lemma popolo pu\u00f2 assumere anche: \nDescrizione.\n\"Popolo\" non \u00e8 da confondere con la parola \"popolazione\", che indica genericamente l'insieme degli individui che abitano uno stesso territorio. \nTerzo termine della distinzione \u00e8 la \"nazione\", che indica un gruppo specifico di esseri umani accomunati da un sentimento durevole di appartenenza a tale gruppo poich\u00e9 possiedono in tutto o in parte caratteristiche comuni di lingua, cultura, religione, usi e tradizioni.\nFerme restando le corrette definizioni di \"nazione\" in termini di comunanza di lingua, di costumi e di istituzioni sociali, e di \"popolo\" in riferimento al comune sentimento di appartenenza, le parole \"nazione\" e \"popolo\" vengono talora confuse tra loro cosicch\u00e9 l'una si sostituisce di fatto all'altra.\nNella Dichiarazione Universale dei Diritti Collettivi dei Popoli, si afferma:\nSecondo l'affermazione recente di questi concetti e conformemente alle lingue francese e inglese, la parola \"nazione\" tende ad assumere un significato pi\u00f9 politico che culturale, mentre la parola \"popolo\" tende ad assumere un significato pi\u00f9 culturale che politico. \nSenza avere la pretesa di risolvere la questione, si noti che mentre il termine \"popolo\" pu\u00f2 essere utilizzato sia nell'accezione giuridica che in quella sociologica, il termine \"nazione\" pu\u00f2 essere usato solo per intendere quest'ultimo significato. Quindi si rileva come un uso corretto della terminologia imporrebbe di differenziare i due termini riservando come pi\u00f9 opportuno rispetto a \"popolo\" l'uso di \"nazione\" con significato sociologico in quanto termine di minore estensione e maggior capacit\u00e0 definitoria.\nNazione ed etnia.\nSi suppone che gli individui di un popolo condividano valori, credenze e identit\u00e0 di gruppo. Ma in pratica \u00e8 stato spesso difficile definire con precisione un tale gruppo, a causa della sua natura mutevole e cangiante nel tempo e nello spazio. Si consideri l'esempio del popolo austriaco che al momento dell'annessione alla Germania venne considerato come appartenente alla nazione tedesca e di fatto fu identificato giuridicamente come coincidente con il popolo tedesco. \nPer una maggiore definizione e distinzione tra popolo e nazione si introdusse allora il concetto di \"etnia\", una sorta di \"nazione per difetto\", stabilendo delle differenze di razza all'interno dello stesso concetto di nazione per cui ad esempio nei decenni del 1930 e 1940 vi fu in Germania una nazione tedesca con comunanza di lingua, usi, costumi ma di razza ebraica rispetto al popolo tedesco di razza pura, ariana.\nPopolo e moltitudine.\nPaolo Virno, convinto della necessit\u00e0 di un nuovo linguaggio della politica che chiarisca le trasformazioni economiche, sociali e culturali che da pi\u00f9 di un decennio caratterizzano le societ\u00e0 occidentali, introduce nell'opera \"Grammatica della moltitudine\", una riflessione sul contrasto tra i termini di \"popolo\" e \"moltitudine\" che generarono un'accesa polemica teorico filosofica nel XVII secolo. Quando avvenne la formazione degli stati nazionali fu il termine popolo a prevalere e Virno si domanda se non sia venuto il tempo di restaurare l'altro concetto.\nI primi a discutere sulla contrapposizione di popolo-moltitudine furono Spinoza e Hobbes. Per Spinoza, la \"multitudo\" \u00e8 quell'insieme di persone che nell'azione politica e in quella economica, pur agendo collettivamente non perdono il senso della propria individualit\u00e0, resistendo sempre alla riduzione a unica massa informe, com'\u00e8 nel termine di \"popolo\". Per Spinoza moltitudine \u00e8 dunque la base delle libert\u00e0 civili.\nAl contrario Hobbes vede nel concetto di moltitudine, cio\u00e8 in una pluralit\u00e0 che non si sintetizza nell'uno, il pi\u00f9 grave pericolo per l'autorit\u00e0 dello Stato che esercita il \u00absupremo imperio\u00bb."}
{"id": "73251", "revid": "93556", "url": "https://it.wikipedia.org/wiki?curid=73251", "title": "Charles Spearman", "text": "Noto per i suoi lavori in ambito della statistica e pioniere dell'analisi fattoriale, allievo di Wilhelm Wundt e fortemente influenzato dalle opere di Francis Galton, propose il coefficiente di correlazione per ranghi di Spearman. \nCondusse inoltre ricerche nell'ambito dell'intelligenza umana, scoprendo il Fattore g.\nRagionando sul fattore generale dell'intelligenza, introdusse il cosiddetto \"Modello Congenerico\" (un solo costrutto latente governa tutte le risposte manifeste).\nLe procedure statistiche da lui descritte sono diventate standard nell'ambito delle scienze comportamentali."}
{"id": "73252", "revid": "125460653", "url": "https://it.wikipedia.org/wiki?curid=73252", "title": "Motore passo-passo", "text": "Il motore passo-passo spesso chiamato anche step o stepper \u00e8 un motore elettrico sincrono in corrente continua pulsata con gestione elettronica senza spazzole (brushless) che pu\u00f2 suddividere la propria rotazione in un grande numero di passi (step). La posizione del motore pu\u00f2 essere controllata accuratamente senza dover ricorrere al controllo ad anello chiuso (feedback) se la taglia ed il tipo di motore sono scelti in modo adeguato all'applicazione.\n\u00c8 considerato la scelta ideale per tutte quelle applicazioni che richiedono precisione nello spostamento angolare e nella velocit\u00e0 di rotazione, quali la robotica, le montature dei telescopi ed i servomeccanismi in generale. Un motore simile \u00e8 il motore brushless, che si differenzia per uno statore che viene alimentato perennemente in tutte le sue parti e non a rotazione, questo conferisce maggiori velocit\u00e0 di rotazione e potenze, ma non permette un controllo altrettanto preciso della posizione del rotore.\nIl principio di funzionamento.\nI motori passo-passo sono motori che, a differenza di tutti gli altri, hanno come scopo quello di mantenere fermo l'albero in una posizione di equilibrio: se alimentati si limitano infatti a bloccarsi in una ben precisa posizione angolare.\nSolo indirettamente \u00e8 possibile ottenerne la rotazione: occorre inviare al motore una serie di impulsi di corrente, secondo un'opportuna sequenza, in modo tale da far spostare, per scatti successivi, la posizione di equilibrio.\n\u00c8 cos\u00ec possibile far ruotare l'albero nella posizione e alla velocit\u00e0 voluta semplicemente contando gli impulsi ed impostando la loro frequenza, visto che le posizioni di equilibrio dell'albero sono determinate meccanicamente con estrema precisione.\nLa costruzione elettromeccanica.\nI motori passo-passo si dividono tradizionalmente in tre grandi gruppi: \"motori a magnete permanente\", \"motori a riluttanza variabile\" e \"motori ibridi\"; questi ultimi sono i migliori. In realt\u00e0 la quasi totalit\u00e0 di quelli oggi reperibili sono proprio del terzo tipo.\nUn motore ibrido \u00e8 costituito da un rotore e da uno statore; nella fotografia a lato \u00e8 riportato un esemplare non particolarmente recente in cui si vede chiaramente la struttura.\nIl rotore appare come una coppia di ruote dentate affiancate e solidali all'albero (i \"denti\" sono chiamati coppette) costituite da un nucleo magnetico (le due ruote sono permanentemente magnetizzate, una presenta la polarit\u00e0 nord e l'altra la polarit\u00e0 sud) e le coppette in materiale ferromagnetico. Il numero di denti \u00e8 variabile, essendo 50 in assoluto il numero pi\u00f9 frequente. I denti delle due ruote non sono allineati. Fra essi vi \u00e8 uno sfasamento esattamente pari ad 1/2 del passo dei denti: il dente di una delle due sezioni corrisponde quindi alla valle dell'altra. Nel rotore non sono presenti fili elettrici e quindi manca completamente ogni connessione elettrica tra la parte in movimento e quella fissa. In genere il rotore \u00e8 montato su cuscinetti a sfera, anche nei modelli economici.\nLo statore appare come il classico insieme di avvolgimenti ed il circuito magnetico \u00e8 costituito da 4 o, pi\u00f9 frequentemente, 8 \"espansioni polari\" (otto in quello mostrato nella fotografia). All'interno dello statore sono presenti piccoli denti che si affacciano esattamente a quelli del rotore o meglio, sono esattamente affacciati al rotore solo il gruppo di denti appartenenti ad una espansione polare e a quella opposta; le altre coppie sono sfalsate rispettivamente di 1/4, 1/2 e 3/4 del passo dei denti. Avvolti intorno ai poli magnetici dello statore ci sono i fili che, opportunamente percorsi da corrente, generano il campo magnetico.\nAll'esterno sono evidentemente presenti le alimentazioni dei vari avvolgimenti; in pratica le fasi possono essere avvolte secondo due schemi:\nUn tipo particolare di motore passo-passo \u00e8 utilizzabile sia in configurazione unipolare sia in configurazione bipolare: si tratta di quelli a 6 o 8 fili.\nIl numero di differenti posizioni di equilibrio presenti in una rotazione completa dell'albero \u00e8 in genere indicato come passi per giro e dipende dal numero dei denti del rotore e dai poli dello statore, non dal numero di fili uscenti o dal numero delle fasi. Il numero di passi per giro \u00e8 spesso stampato sul contenitore ed espresso in gradi.\nL'azionamento dei motori passo passo.\nL'azionamento dei motori passo passo viene realizzato con un computer, un PLC, un microcontrollore o un circuito elettronico. Sostanzialmente si collegano le bobine a dei transistor di potenza e i transistor a ci\u00f2 che li comanda. Per i motori unipolari, che hanno quattro bobine A, An, B e Bn, la sequenza \u00e8: A-An-B-Bn (per un senso di rotazione) Bn-B-An-A (per l'altro). La corrente deve circolare nelle bobine sempre nello stesso verso. Per i motori bipolari, che hanno due bobine A e B, la sequenza \u00e8 A-B-A*-B* (o B*-A*-B-A per il verso contrario di rotazione). Con * si indica che la corrente circola in senso opposto. I motori di questo tipo si scaldano molto perch\u00e9 la corrente circola anche dopo aver fatto il passo. Il vantaggio \u00e8 quello di poter mantenere il motore bloccato nella posizione voluta.\nApplicazioni.\nQueste caratteristiche li rendono adatti all'utilizzo nei lettori Floppy disk, CD, DVD, nelle stampanti in 3D per il posizionamento di precisione delle testine di lettura/scrittura, nelle stampanti in 3D, ad aghi o getto d'inchiostro, per il posizionamento di precisione delle testine di stampa oltre che nelle versioni pi\u00f9 grandi nell'aeromodellismo, automodellismo e navimodellismo.\nI motori passo-passo non sono invece adatti alla costruzione di HDD dove la velocit\u00e0 di rotazione dei moderni dischi commerciali varia generalmente tra i 7200 giri/minuto (dischi ad uso generico) e i 15000giri/minuto (dischi business enterprise) ed \u00e8 pressoch\u00e9 costante sul singolo HDD. Negli HDD vengono quindi usati dischi brushless e la testina di lettura, che deve compiere movimenti in brevissimo tempo (seek time), \u00e8 mossa tramite un braccio elettromagnetico senza uso di motori. "}
{"id": "73257", "revid": "124613452", "url": "https://it.wikipedia.org/wiki?curid=73257", "title": "Contrada della Torre", "text": "La Contrada della Torre \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) determina la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada della Torre \u00e8 delimitato dalle seguenti vie e palazzi:\nLe strade ai nostri giorni.\nNel territorio della Contrada della Torre si trova parte di quello anticamente incluso nella Contrada della Spadaforte e la totalit\u00e0 di quello della Contrada della Vipera, due delle contrade soppresse.\nLe strade attualmente facenti parte del territorio della Torre sono:\nRapporti con le Contrade.\nRivalit\u00e0.\nLa rivalit\u00e0 con l'Oca.\nQuella fra Oca e Torre \u00e8 l'unica rivalit\u00e0 fra Contrade non confinanti ed \u00e8 sicuramente fra le pi\u00f9 accese e sentite. Stabilire i motivi di una tale inimicizia non \u00e8 semplice: presumibilmente liti dovute ad interessi economici divergenti degenerarono dando vita ai primi rancori, poi consolidatisi in una reciproca lotta per la supremazia cittadina.\nA cementare l'inimicizia ha sicuramente contribuito il Palio con le sue mille vicende, fatte di ripicche e tradimenti. Gi\u00e0 nell'Ottocento le due Contrade si contendevano in ogni occasione il \"Gobbo Saragiolo\" (al secolo Francesco Santini), apprezzato fantino, all'epoca autentico re della Piazza: costui, indifferente all'inimicizia e fedele all'etica mercenaria, vinse tre volte per l'Oca e ben cinque volte per la Torre.\nNonostante negli anni vi siano stati vari tentativi di riappacificazione (l'ultimo risalente ai primi del Novecento), l'inimicizia non \u00e8 mai rientrata.\nLa rivalit\u00e0 con l'Onda.\nQuello fra Onda e Torre rappresenta un caso unico nelle dinamiche paliesche, essendo l'unico caso di rivalit\u00e0 unilaterale: l'Onda non viene infatti riconosciuta ufficialmente come rivale dalla Torre.\nLe origini dei contrasti tra queste due contrade risalgano agli albori della festa (intorno al 1559). Fra le rivalit\u00e0 senesi questa \u00e8 fra le pi\u00f9 convulse, visto che tra le due Contrade i rapporti sono sempre stati altalenanti: dai cruenti scontri seicenteschi, che provocarono addirittura delle vittime, si giunse a lunghi periodi di tregua e di vera e propria alleanza. Ma la rivalit\u00e0 riesplose in seguito ai fatti del Palio del 3 luglio 1930: all'epoca Onda e Torre erano alleate e i loro rapporti ottimi, specie dopo che la Contrada di Malborghetto si era allontanata dall'Oca, in seguito ad alcune incomprensioni avvenute negli anni venti. In quell'occasione la Torre, avendo ricevuto in sorte il veloce Burattino, contava di rompere un digiuno ventennale e chiese l'appoggio dell'alleata. Ma l'Onda, nonostante avesse vinto appena due anni prima, non voleva rinunciare ad un probabile successo, grazie soprattutto al fatto che la cavalla ricevuta in sorte, Lina, era uno tra i migliori soggetti del lotto.\nL'Oca approfitt\u00f2 della situazione e, per evitare la vittoria dell'odiata Torre, propose all'Onda di scambiare i fantini. L'Onda accett\u00f2 di buon grado, cos\u00ec Romolo Maggi detto \"Sgonfio\" pass\u00f2 col giubbetto di Fontebranda, da cui arriv\u00f2 il blasonato Angelo Meloni detto \"Picino\". La Torre si sent\u00ec cos\u00ec tradita dall'Onda e bast\u00f2 una scintilla durante una prova per dar vita a degli scontri durissimi fra i popoli delle due Contrade. La tensione si mantenne alta anche dopo la vittoria ondaiola in quella carriera. Secondo altre testimonianze, i rapporti fra Onda e Torre si deteriorarono ancora pi\u00f9 per dei rapporti molto tesi fra importanti famiglie delle due Contrade.\nNegli ultimi anni, sebbene la dirigenza della Torre abbia continuato a tenere un atteggiamento di apparente indifferenza verso l'Onda, non sono mancati i momenti di tensione tra i due popoli come ad esempio alla fine del Palio del 17 agosto 2015 che ha visto un fronteggiamento tra contradaioli nei pressi della curva del Casato.\nCronistoria delle vittorie.\nLa Torre si attribuisce altre sei vittorie, non riconosciute dal Comune:"}
{"id": "73258", "revid": "1117619", "url": "https://it.wikipedia.org/wiki?curid=73258", "title": "Mondo Disco", "text": "Mondo Disco (Discworld) \u00e8 una serie di romanzi fantasy umoristici scritti dall'autore britannico Terry Pratchett. Dalla serie sono state tratte trasposizioni cinematografiche e teatrali e un vasto merchandising. \nStoria editoriale.\nLa serie esord\u00ec nel 1983 con il romanzo \"Il colore della magia\"; da allora sono stati scritti altri romanzi e racconti; fino al 2015 sono stati pubblicati in inglese 40 romanzi, l'ultimo dei quali, \"Raising Steam\", nel 2013, cinque dei quali per bambini o per ragazzi, e sei racconti; in italiano sono stati tradotti 20 romanzi, pubblicati dagli editori TEA, Salani e Mondadori. L'ultimo capitolo del \"Mondo Disco\" si intitola \"The Shepherd's Crown\", ed \u00e8 stato pubblicato postumo nel settembre 2015.\nElenco delle opere.\nOgni libro pu\u00f2 essere letto a s\u00e9, e l'ordine di lettura non \u00e8 forzatamente quello di pubblicazione, anche se ogni sottociclo segue il proprio arco narrativo e vi sono collegamenti pi\u00f9 o meno forti tra i vari libri. Alcuni personaggi fanno dei camei in libri di altri cicli, senza svolgere ruoli importanti. I libri seguono vagamente il tempo reale, e i personaggi invecchiano rispecchiando il passare degli anni. Molti libri hanno delle storie a s\u00e9, ma sono fortemente collegati ad alcuni cicli principali. Molti personaggi, come il bibliotecario, Lord Vetinari e gli Elfi, svolgono ruoli importanti in varie storie senza tuttavia avere un ciclo a s\u00e9.\nRomanzi.\nIn alcune occasioni Terry Pratchett diede indicazioni su libri del \"Mondo Disco\" che aveva intenzione di scrivere.\nRacconti.\nPratchett ha ambientato nel \"Mondo Disco\" cinque racconti. Inoltre Morte compare nel racconto \"Turntables of the Night\" (1989), ambientato nel Regno Unito; il racconto \u00e8 disponibile in rete\nIl libro \"Once More* With Footnotes\" raccoglie molte delle opere brevi di Pratchett riguardanti il \"Mondo Disco\", compreso l'inno di Ankh-Morkpork, e contiene quattro dei suddetti racconti.\nAmbientazione.\nLe storie del \"Mondo Disco\" sono ambientate un mondo immaginario a forma di disco, sorretto da quattro elefanti che poggiano su una gigantesca tartaruga di nome A'Tuin che vaga nello spazio.\nA'Tuin.\n\"A'Tuin\", la \"Grande Tartaruga\", \u00e8 l'enorme testuggine su cui \u00e8 fondato il Mondo Disco. Ne \"Il colore della magia\" viene descritta con membra poderose ricoperte d'idrogeno ghiacciato, l'antico ed enorme carapace bucherellato da crateri di meteore, occhi grandi come il mare incrostati dai reumi e dalla polvere di asteroidi ed un cervello pi\u00f9 grande di una citt\u00e0. Sul suo guscio stanno \"Berilia, Tubul, Gran'T'Phon\" e \"Jerakeen\", i quattro giganteschi elefanti sulle cui larghe spalle color delle stelle riposa il Mondo Disco.\nNello stesso libro viene detto che la Grande Tartaruga non era che una semplice ipotesi fin quando il piccolo e remoto regno di Krull, le cui montagne piene di crepacci si proiettano sopra il Bordo, non piant\u00f2 una piattaforma e una carrucola sulla cima della rupe pi\u00f9 scoscesa e cal\u00f2 oltre il Bordo, in un veicolo di ottone con i finestrini di quarzo, degli osservatori per scrutare attraverso i veli della foschia. I primi astrozoologi, tirati su da mastodontiche squadre di schiavi, furono cos\u00ec in grado di riportare molte informazioni sulla forma e la natura di A'Tuin e sugli elefanti.\nAnkh-Morpork.\nLa grande citt\u00e0 di \"Ankh-Morpork\" \u00e8 il luogo in cui si svolgono le vicende di vari libri ambientati nel Mondo Disco, principalmente quelli dei cicli della \"Guardia\" e di \"Moist von Lipwig\". Quasi in ogni libro la citt\u00e0 \u00e8 nominata da uno dei personaggi oppure essi vi fanno tappa. Ankh-Morpork non \u00e8 solo un\u2019ambientazione ma, per via dell'accurata descrizione fatta da Pratchett via via nei vari romanzi del Mondo Disco, \u00e8 quasi un personaggio vivo.\nAnkh-Morpork nasce dall'unione tra due citt\u00e0 che sorgono sulle sponde del fiume Ankh. Da una parte c\u2019\u00e8 l\u2019omonima Ankh, una citt\u00e0 ricca e per bene, mentre dall'altra c\u2019\u00e8 Morpork, citt\u00e0 dal grande degrado. Il fiume Ankh \u00e8 composto da liquami semi-solidi, in cui un cadavere impiega ore ad affondare, tanto che Pratchett afferma:\nL\u2019animale simbolo di Ankh-Morpork \u00e8 l\u2019ippopotamo. Secondo una leggenda, se mai la citt\u00e0 si trovasse in pericolo, l\u2019ottavo ippopotamo di pietra a guardia del Brass Bridge prender\u00e0 vita e fuggir\u00e0 via. Secondo un'altra leggenda, durante un antico diluvio un\u2019arca port\u00f2 in salvo due esemplari di ciascuna razza animale. Dopo quaranta giorni, l\u2019arca fece sosta per scaricare gli escrementi accumulati da tutti gli animali, e quel luogo venne chiamato Ankh-Morpork. Nonostante le umili origini, da quel momento la citt\u00e0 cresce fino a diventare la pi\u00f9 grande metropoli del Discworld, ma non lo fa con la forza militare e la conquista, bens\u00ec sfruttando la sua posizione strategica sulle principali rotte commerciali.\nLord \"Havelock Vetinari\" \u00e8 il machiavellico tiranno della citt\u00e0.\nIn citt\u00e0 hanno sede La \"Guardia Cittadina\", corpo di polizia locale, l'Universit\u00e0 Invisibile, dove viene studiata la magia, la Gilda degli Assassini, la Gilda degli Alchimisti (inconfondibile perch\u00e9 i suoi membri non hanno le sopracciglia a causa delle continue esplosioni) a quella degli avvocati (presieduta da uno zombi, ma composta per lo pi\u00f9 da vampiri). Nei romanzi Pratchett descrive il sistema politico della citt\u00e0 come affidato a un sistema di gilde corporative con a capo un tiranno illuminato (Lord Vetinari) che ha trasformato la corruzione in legge, regolando tutte le attivit\u00e0 criminali. Questo sistema garantisce ordine alla citt\u00e0 e le permette di intraprendere un inarrestabile processo di modernizzazione assistendo alla nascita di un corpo di polizia multietnico (\"Uomini d'arme\"), all'industria cinematografica (\"Stelle cadenti\"), dell\u2019industria musicale (\"All'anima della musica!\"), di un sistema di semafori paragonabile al telegrafo (\"The Fifth Elephant\"), del primo quotidiano (\"The Truth\"), un ufficio postale moderno (\"Going Postal\"), il denaro di carta (\"Making Money\") ed il treno (\"Raising Steam\").\nCicli narrativi.\nQuasi tutti i romanzi del \"Mondo Disco\" presentano diverse linee narrative che si intrecciano e non sono divisi in capitoli. Fanno eccezione \"Il colore della magia\" e \"Maledette piramidi\", divisi in \"libri\", e \"Going Postal\" e \"Making Money\", scritti in stile ottocentesco con un sommario all'inizio di ogni capitolo, un prologo e un epilogo.\nAnche se ogni libro \u00e8 indipendente dagli altri, sono tutti ambientati nello stesso mondo immaginario e seguono un preciso ordine temporale. I personaggi di un libro possono comparire anche in libri successivi, e alcuni cicli narrativi descrivono le vicende degli stessi protagonisti.\nScuotivento.\n\"Scuotivento\" \u00e8 il primo personaggio principale presentato nel \"Mondo Disco\". \u00c8 un mago incapace che viene catapultato contro la propria volont\u00e0 in avventure che lo portano da un capo all'altro del \"Disco\". Le storie che lo vedono protagonista ampliano la geografia del \"Mondo Disco\", guidando il lettore in localit\u00e0 nuove ed esotiche.\nAltri personaggi che compaiono nello stesso arco narrativo sono Duefiori, un ingenuo turista proveniente dall'Impero Agateo (l'equivalente della Cina), il Bagaglio, un baule da viaggio semi-senziente e incredibilmente brutale, e Cohen il barbaro, un vecchio eroe a disagio nel mondo moderno. Quest'ultimo compare anche nella storia breve \"Il ponte dei troll\".\nLe streghe.\nNel \"Mondo Disco\" le \"streghe\" non sono malvagie, anzi svolgono solitamente il ruolo di erboriste o di giudici per le controversie del paese. Preferiscono non fare uso della magia, ritenendo che la psicologia (o, come dice Nonnina Weatherwax, \"testologia\" / \"menteollogia\") possa essere spesso molto pi\u00f9 efficace.\nLa strega principale nel ciclo \u00e8 Nonnina Weatherwax, una vecchia acida e taciturna del paese di Lancre, che disprezza la gente ma svolge il proprio ruolo di guaritrice e protettrice perch\u00e9 nessun altro potrebbe svolgere il compito bene quanto lei. La sua pi\u00f9 cara amica \u00e8 Tata Ogg, una strega allegra e piacevole che apprezza una fumata e una pinta di birra. Le due prendono come apprendiste prima Magrat Garlick, poi Agnes Nitt, quindi Tiffany Aching; col tempo queste maturano diventando streghe o, nel caso di Magrat, regina di Lancre. Altri personaggi della serie sono re Verence II di Lancre, ex-buffone, Jason Ogg, primogenito di Tata Ogg e fabbro del paese, Shawn Ogg, ultimogenito di Tata Ogg e unico membro dell'esercito del paese, e Greebo, il feroce gatto di tata Ogg.\nLe storie sulle streghe prendono molti elementi dal folklore e dalle fiabe e spesso sono parodie di opere di letteratura (come il Macbeth di Shakespeare).\nMorte.\nLa Morte appare come personaggio fittizio e ricorrente nella serie. Ha l'aspetto di uno scheletro con la falce vestito con un mantello nero; per i re, invece della falce, utilizza la spada. Appare in ogni libro della serie, a parte \"L'intrepida Tiffany e i Piccoli Uomini Liberi\". La sua personalit\u00e0 va oltre il suo mero compito, tanto che alcuni dei libri lo vedono come protagonista. In inglese, il pronome riferito alla Morte \u00e8 \"he\" (\"egli\") e quindi il personaggio viene considerato di genere maschile, ossia come il Tristo Mietitore. Questo risulta pi\u00f9 chiaro in alcuni libri della serie, come \"Il tristo mietitore\". Morte cavalca un cavallo vivo chiamato Binky e pu\u00f2 essere evocato tramite il rituale di \"AshkEnte\". La Morte non \u00e8 invisibile; tuttavia la maggior parte delle persone si rifiuta semplicemente di riconoscerla per ci\u00f2 che \u00e8, a meno che non insista, oppure che la persona stia appunto per morire. In particolare i maghi e le streghe possono vederla e parlare con lui. Non si limita solo a presentarsi agli esseri umani, ma anche alle altre specie senzienti e no del Disco. L'unica eccezione (dopo \"Il triste mietitore\") \u00e8 per i topi, che hanno una loro Morte specifica. Morte in persona \u00e8 l'unica incaricata, ufficialmente, a reclamare la morte di un mago. Una particolarit\u00e0 che rende riconoscibili i dialoghi della Morte \u00e8 che parla in . Il personaggio viene caratterizzato come efficiente, non crudele, e vede il suo lavoro come un servizio pubblico necessario. Il suo compito non \u00e8 quello di uccidere, ma di raccogliere le anime. Morte \u00e8 incuriosito dagli esseri umani e dalla loro cultura, e ha tentato di imitarli adottando una figlia (Ysabell) e costruendo una casa, ma senza le emozioni e le necessit\u00e0 biologiche che motivano l'uomo, non \u00e8 in grado veramente capire perch\u00e9 gli esseri umani fanno le cose che fanno, e cos\u00ec la sua imitazione dell'uomo ha spesso difetti fondamentali. Morte \u00e8 appassionato di gatti, che lo possono vedere in ogni momento. Gli piace anche il curry.\nLa Guardia.\nLa \"Guardia Notturna\" (in seguito \"Guardia Cittadina\") di Ankh-Morpork \u00e8 il corpo di polizia della citt\u00e0. Inizialmente costituita da tre persone, libro dopo libro la Guardia acquisisce nuove reclute tra le \"minoranze etniche\" (quali nani, troll e non-morti), fino a diventare un corpo di polizia efficiente e attrezzato. Le storie hanno un impianto poliziesco e spesso mostrano lo scontro tra il mondo fantasy tradizionale e la civilt\u00e0 cittadina.\nCapeggiati da Samuel Vimes, un antieroe cinico, stanco e dipendente dall'alcool che si trova sbalzato nell'azione, i personaggi principali tra le Guardie sono il ladruncolo Nobby, il pigro Sergente Fred Colon, il supposto erede al trono Carota, il lupo mannaro femmina Angua, il troll Detritus e il nano Felice/Felicia Culetto (medico legale, alchimista, nonch\u00e9 primo nano femmina a rivelarsi pubblicamente come tale). Altri personaggi collegati alla Guardia sono Lady Sybil Vimes nata Ramkin, moglie di Samuel Vimes, e Lord Vetinari, machiavellico e (pi\u00f9 o meno) benevolo tiranno della citt\u00e0.\nTiffany.\n\"Tiffany Aching\" \u00e8 una giovane apprendista strega ed \u00e8 protagonista di una serie di libri per ragazzi. Le sue storie hanno dei parallelismi con le missioni degli eroi mitologici, ma sono anche dei romanzi di formazione. Tiffany ha come aiutanti i Nac Mac Feegle, una banda di folletti rumorosi e ubriaconi, e nelle sue storie compaiono altre streghe, tra cui Nonnina Weatherwax e Tata Ogg.\nMoist von Lipwig.\n\"Moist von Lipwig\" \u00e8 un truffatore professionista condannato a morte, a cui il tiranno di Ankh-Morpork offre una \"seconda possibilit\u00e0\", ritenendo che i suoi molteplici talenti possano essere utili allo sviluppo della citt\u00e0. Moist viene quindi messo a capo prima dell'ufficio postale e poi della zecca. Tra i comprimari delle sue storie ci sono il succitato Patrizio (Lord Vetinari), Adora Belle Dearheart (un'acida fumatrice incallita, fidanzata di Moist), e Stanley (giovane dal comportamento autistico, nonch\u00e9 primo collezionista di francobolli nella storia del Mondo Disco).\nI libri con protagonista Moist von Lipwig sono strutturati in maniera diversa dagli altri: presentano un prologo e un epilogo, e sono suddivisi in capitoli; inoltre il contenuto di ogni capitolo viene anticipato da un sommario.\nPersonaggi.\nNei libri ci sono una moltitudine di personaggi, molti dei quali ricompaiono anche in diversi cicli narrativi\nPersonaggi principali.\n\"Carota Fabbroferraio\" (\"Carrot Ironfoundersson\") \u00e8 il supposto pretendente al trono di Ankh-Morpork. Umano cresciuto dai nani, \u00e8 alto pi\u00f9 di due metri ed \u00e8 la prima persona ad entrare volontariamente nella Guardia di Ankh-Morpork, in \"A me le guardie!\".\n\"Moist von Lipwig\" \u00e8 un truffatore professionista originario di \u00dcberwald, dalla convincente parlantina e dai tratti fisici poco caratteristici, protagonista di due romanzi del \"Mondo Disco\". In \"Going Postal\", catturato ad Ankh-Morpork sotto il nome di Albert Spangler, viene condannato all'impiccagione. Lord Vetinari, interessato a sfruttare per la citt\u00e0 le capacit\u00e0 di Moist, fa s\u00ec che questi sopravviva. Moist viene incaricato con successo di rimettere in sesto prima l'ufficio postale e poi la zecca. Nel portare a termine questi compiti inventa i francobolli e la carta moneta.\n\"Esmeralda Weatherwax\" \u00e8 una delle due streghe anziane del paese di Lancre, e rispecchia lo stereotipo della \"vecchia\" nel mito della dea triplice. \u00c8 una delle streghe pi\u00f9 potenti di tutti i tempi, anche se preferisce limitarsi alla psicologia (o \"testologia\"). La sua reputazione \u00e8 nota anche ai troll e ai nani, che la chiamano rispettivamente \"Aaoograha hoa\", \"She Who Must Be Avoided\" (\"Colei che dev'essere evitata\"), e \"K'ez'rek d'b'duz\", \"Go Around the Other Side of the Mountain\" (\"Fai il giro dall'altro lato della montagna\"). Fa la sua prima apparizione in \"L'arte della magia\".\n\"Samuel Vimes\" \u00e8 il capo della Guardia di Ankh-Morpork e all'inizio di \"A me le guardie!\" costituisce la Guardia Notturna insieme a Fred Colon e Nobby. Esteriormente cinico ma profondamente idealista e di temperamento estremamente ruvido, Samuel Vimes \u00e8 il discendente del comandante della Guardia che decapit\u00f2 l'ultimo re della citt\u00e0, il sadico tiranno Lorenzo il Gentile. In \"Uomini d'arme\" si sposa con \"Lady Sybil Deidre Olgivanna Ramkin\", duchessa di Ankh, imponente nobildonna dedita all'allevamento di draghi di palude apparsa per la prima volta in \"A me le guardie!\". In \"Night Watch\" i due hanno un figlio, il giovane Sam. Il suo titolo attuale, in seguito al matrimonio con Lady Ramkin e a varie promozioni, \u00e8: \"Sua Grazia Sir Samuel Vimes, duca di Ankh e comandante della Guardia\".\n\"Scuotivento\" \u00e8 un mago fallito, protagonista di un ciclo di libri e in particolare del primo libro, \"Il colore della magia\". Nonostante i suoi sforzi, continua a trovarsi in mezzo ai guai e fa della fuga un'arte, sostenendo che l'importante non \u00e8 stabilire \"verso dove\" ma \"da dove\" si fugge. La sua incapacit\u00e0 a compiere della magia viene motivata dall'avere imparato per errore uno degli incantesimi pi\u00f9 potenti del \"Mondo Disco\": gli incantesimi pi\u00f9 deboli fuggono terrorizzati dalla mente di Scuotivento per non doverla condividere con esso.\n\"Tiffany Aching\" \u00e8 una giovane strega che abita nel Gesso, protagonista di quattro romanzi. Nel corso delle storie la sua et\u00e0 cresce dai 9 ai 14 anni. Fa la sua prima apparizione in \"L'intrepida Tiffany e i Piccoli Uomini Liberi\".\nPersonaggi secondari.\nSecondo Scuotivento, esistono ovunque degli equivalenti di Dibbler; questa teoria viene sostenuta ironicamente in termini di risonanza morfica e evoluzione parallela. Alcuni di questi equivalenti sono: \"Disembowel-Meself-Honourably\" Dibhala, \"Fair Go\" Dibbler, \"Cut-Me-Own-Hand-Off\" Dhblah, \"May-I-Never-Achieve-Enlightenment\" Dhiblang, \"May-I-Be-Kicked-In-My-Own-Ice-Hole\" Dibooki, \"Swallow-Me-Own-Blowdart\" Dhlang-Dhlang e \"Point-Me-Own-Bone\" Dibjla.\nRazze.\nLa presenza nel \"Mondo Disco\" della magia, e la sua alta concentrazione in certe zone, ha dato vita a molte creature e razze. Ne spiccano alcune, comparse in pi\u00f9 occasioni, basate sul fantasy tradizionale e sulle fiabe.\nTematiche.\nI libri parodiano principalmente il genere fantasy classico di Howard e le opere di Tolkien ma attingono anche da Lovecraft, Shakespeare, i miti, il folklore e le fiabe, utilizzandoli talvolta per creare dei paralleli satirici con questioni attuali.\nEroi.\nIn molti libri i personaggi, o la narrazione, sollevano la questione di quali qualit\u00e0 definiscano l'\"eroe\" e l'\"eroismo\".\nAlcuni personaggi del \"Mondo Disco\", Scuotivento in testa, sono degli antieroi: proiettati loro malgrado in nuove situazioni, cercano semplicemente di cavarsi fuori dagli impicci; le loro azioni eroiche sono puramente accidentali.\nCohen il barbaro \u00e8 il prototipo dell'eroe classico. Le qualit\u00e0 di questo modello di eroe, dedito alla violenza fine a s\u00e9 stessa, vengono messe esplicitamente in discussione da Lord Vetinari in \"The Last Hero\": quando un eroe sconfigge tiranni, ruba oggetti agli d\u00e8i, seduce donne o uccide mostri, in realt\u00e0 uccide, ruba, violenta e stermina delle specie in pericolo. Inoltre, colui che definisce la tirannia del tiranno ucciso o la mostruosit\u00e0 del mostro \u00e8 lo stesso eroe che, paradossalmente, nell'uccidere una persona la rende meritevole di essere uccisa da un eroe.\nUna diversa definizione di eroe viene esposta in \"Night Watch\" ed esemplificata da Samuel Vimes in \"The Fifth Elephant\": dopo aver causato la morte del cattivo di turno, Vimes rinuncia ad esprimere ad alta voce una serie di possibili motti di spirito, ritenendo che questi lo renderebbero un assassino al pari del cattivo stesso. Come illustrato da Vimes, gli eroi si differenziano dai cattivi soltanto per avere scelto di seguire un'etica.\nCattivi.\nNel \"Mondo Disco\" ci sono relativamente pochi cattivi ricorrenti: per la maggior parte tendono a venire uccisi o comunque messi fuori gioco entro la fine della storia in cui compaiono.\nPersonaggi come Lord Vetinari sono troppo sfaccettati per essere considerati dei cattivi \"tout court\", mentre le creature lovecraftiane, essendo profondamente amorali, non sono cattive nel senso tradizionale.\nFanno eccezione alle suddette regole due gruppi di cattivi, che svolgono un ruolo preminente in alcune storie e che, a modo loro, rappresentano le \"forze del male\": i Revisori e gli Elfi.\nRevisori ed Elfi.\nI Revisori sono dei burocrati cosmici, che preferirebbero un universo dove gli atomi abbiano elettroni, le rocce orbitino nello spazio e l'immaginazione sia morta. Gli Elfi sono creature antisociali per natura, che cercano di dominare la gente privandola del libero arbitrio tramite il fascino e la magia fallace.\nRappresentano due visioni opposte della realt\u00e0, dominate da realismo e determinismo oppure da favole e superstizione. Questi due estremi riflettono un concetto ricorrente nel \"Mondo Disco\" e reso esplicito in \"Hogfather\": anche se le storie che intrecciamo non sono vere, cionondimeno abbiamo bisogno di esse per continuare la nostra esistenza.\nNeanche in questo caso, tuttavia, i Revisori o gli Elfi sono dei veri cattivi, poich\u00e9 le loro azioni causano sofferenza solo accidentalmente: i primi vedono nell'uomo una causa dell'inefficienza dell'universo, mentre i secondi sono totalmente privi di empatia.\nTratti ricorrenti.\nAnche se molti cattivi compaiono in un solo libro, le loro caratteristiche presentano dei tratti comuni ricorrenti. Il pi\u00f9 comune di questi \u00e8 la mancanza di un \"conflitto interiore\", che accomuna invece gli altri personaggi: persino la risoluta Nonnina Weatherwax nasconde in fondo alla propria mente una \"porzione oscura\" di s\u00e9. Queste persone non sono cattive perch\u00e9 la loro met\u00e0 malvagia abbia vinto la lotta, ma perch\u00e9 tale lotta non c'\u00e8 mai stata. Ne risultano degli uomini egocentrici, privi di passione o delle pi\u00f9 riconoscibili emozioni umane, presentati sotto una luce negativa (pi\u00f9 degli Elfi, che sono tali per natura).\nQuesti umani amorali sono spesso molto intelligenti e sviluppano piani per plasmare la societ\u00e0 o il mondo e conformarli alle proprie visioni di come le cose dovrebbero andare.\nMolti di essi possono essere descritti come dei sociopatici o, come dice Vimes, uomini pericolosamente sani che non si sentono legati a leggi n\u00e9 a convenzioni.\nPur non interessando i singoli, ma gruppi di persone, la malvagit\u00e0 \u00e8 talvolta scatenata dall'odio interculturale o razziale, l'ultimo spesso catalizzato dalla presenza congiunta di nani e troll. Questo tema \u00e8 trattato soprattutto in \"Thud!\" e \"Jingo\".\nMerchandising.\nSono state anche pubblicate quattro \"Mapps\" (il gioco di parole con \"maps\", cartine, riprende l'errore ortografico \"wi\"zz\"ard\", ma\"gg\"o, sul cappello da mago di Scuotivento), le prime due basate su progetti di Pratchett.\nPratchett ha anche collaborato con il matematico Ian Stewart e lo scienziato Jack Cohen per scrivere quattro libri, dove il \"Mondo Disco\" viene utilizzato a scopi divulgativi. I capitoli di ciascun libro presentano una scena di una breve storia pratchettiana del \"Mondo Disco\", seguita da note sulla scienza ad esso collegata. I libri pubblicati sono:\nDavid Langford ha preparato due libri di quiz sul \"Mondo Disco\", i cui titoli si basano sui popolari quiz televisivi \"University Challenge\" e \"The Weakest Link\"\nIn vari anni sono stati pubblicati diari o calendari \"a tema\". In alcuni di essi sono presentati dei personaggi o delle tematiche che vengono sviluppate solo successivamente nei libri.\nGiochi\nTerry Pratchett e Phil Masters hanno scritto due espansioni al gioco di ruolo GURPS basate sul \"Mondo Disco\", \"GURPS Discworld\" e \"GURPS Discworld Also\".\nTrevor Turan ha creato il gioco da tavolo \"Thud\". Il gioco di carte \"Storpio Signor Cipolla\" (\"Cripple Mr. Onion\") \u00e8 stato ricavato dai romanzi.\nMartin Wallace ha pubblicato nel 2011 il gioco da tavolo \"Discworld: Ankh-Morpork\", nel quale Lord Vetinari \u00e8 scomparso e i giocatori, che impersonano diverse fazioni, cercano di acquisire il controllo della citt\u00e0.\nTra le altre pubblicazioni ci sono:\nTrasposizioni in altri media.\nLa maggior parte dei romanzi di Pratchett \u00e8 disponibile in inglese anche in forma di audiolibro. Nigel Planer \u00e8 la voce dei primi 23 tranne il terzo, letto da Celia Imrie, e il nono, letto da Stephen Briggs. Stephen Briggs ha letto anche i libri successivi. Le versioni ridotte sono lette da Tony Robinson.\nSono stati scritti gli adattamenti a fumetti di \"The Colour of Magic\", \"The Light Fantastic\", \"Mort\" e \"Guards! Guards!\".\nRadio\nLa BBC ha trasmesso vari adattamenti delle storie del mondo disco, tra cui \"Wyrd Sisters\", \"Guards! Guards!\", \"The Amazing Maurice and his Educated Rodents\", \"Mort\", \"Small Gods\" e \"Night Watch\".\nSono stati pubblicati gli adattamenti teatrali di 15 romanzi del \"Mondo Disco\", ad opera di Stephen Briggs (salvo \"Lords and Ladies\", ad opera di Irana Brown). Sono stati tutti messi in scena la prima volta dallo Studio Theatre Club di Abingdon, Oxfordshire.\nTelevisione\nTra gli adattamenti in lavorazione ci sono:\nNessuno di questi \u00e8 ancora stato tradotto in italiano.\nVideogiochi\nSono usciti i seguenti videogiochi per home computer, console e altre piattaforma basati sul \"Mondo Disco\":"}
{"id": "73265", "revid": "767487", "url": "https://it.wikipedia.org/wiki?curid=73265", "title": "James Brown", "text": "Considerato una delle pi\u00f9 importanti e influenti figure della musica del XX secolo, \u00e8 stato un pioniere nell'evoluzione della musica gospel e rhythm and blues, nonch\u00e9 del soul, del funk, del rap, e della disco music.\nCelebre per la sua esplosiva presenza scenica, oper\u00f2 una sorta di rivoluzione dei classici assetti melodici, spostando per la prima volta l'accento ritmico sul secondo e sul quarto battito della battuta, anzich\u00e9, come era tipico, sul primo e sul quarto battito.\nIl suo modo di stare sul palco e il suo stile furono ripresi da artisti come Mick Jagger, Prince e altri. \u00c8 stato l'idolo e il massimo ispiratore di Michael Jackson.\nEra noto anche con alcuni soprannomi (molti autoattribuiti), fra i quali \"Soul Brother Number One\", \"Mr. Dynamite\", \"The Hard-est-Working Man in Show Business\", \"Minister of The New New Super Heavy Funk\", \"Mr. Please Please Please\", \"Universal James\", \"Funky President\", \"The King of R&amp;B\", e il pi\u00f9 noto di tutti, \"The Godfather of Soul\" (il padrino del Soul).\nNegli anni settanta \u00e8 stato \"bandleader\" del gruppo The J.B.'s, citato spesso con nomi alternativi quali The James Brown Soul Train, Maceo and the Macks e The Last Word. Come gruppo a s\u00e9 stante, i J.B.'s hanno suonato anche come \"backing band\" di Bobby Byrd, Lyn Collins e altri cantanti.\nSecondo il sito WhoSampled, James Brown \u00e8 l'artista pi\u00f9 campionato di tutti i tempi.\n\"Rolling Stone\" lo inserisce al settimo posto nella sua lista dei 100 pi\u00f9 grandi artisti della storia e al decimo in quella dei migliori cantanti.\nBiografia e carriera musicale.\nJames Joseph Brown Jr. (in seguito si fece togliere dal nome anagrafico \"Junior\") nacque in una baracca nella campagna della Carolina del Sud, anche se l'artista ebbe a dichiarare di essere nato a Macon, in Georgia.\nCrebbe ad Augusta, in Georgia, in condizioni di marcato disagio. Si guadagn\u00f2 da vivere lavorando, sin da bambino, come raccoglitore di cotone, come lustrascarpe e raccogliendo le mance dei soldati neri di stanza in citt\u00e0. Fu infatti incaricato, non ancora decenne, di procurare clienti per il bordello a cui il padre lo diede in \"affidamento\" dopo che entrambi furono abbandonati dalla moglie e madre.\nCominci\u00f2 a esibirsi in qualche piccolo locale della zona, ma allo stesso tempo commettendo piccoli reati. A 16 anni fu arrestato per rapina a mano armata e fu recluso nel riformatorio di Toccoa, in Georgia. Qui conobbe Bobby Byrd (per molto tempo seconda voce del futuro \"Padrino del Soul\", sia sul palco che in studio), la cui famiglia aiut\u00f2 quella di Brown a ottenerne il rilascio sulla parola dopo solo tre anni di detenzione, a condizione che non tornasse ad Augusta o nella contea di Richmond.\nFece qualche passo nello sport, in particolare nel pugilato e nel baseball, ma dovette ritirarsi dall'agonismo a causa di un incidente a una gamba. Si dedic\u00f2 allora a tempo pieno alla musica. In particolare, si appassion\u00f2 al gospel, che ascoltava in chiesa fin da piccolo, allo swing, al jazz e al rhythm &amp; blues.\nEsord\u00ec alla fine degli anni quaranta nel quartetto vocale dei \"Gospel Starlighters\", destreggiandosi anche alla batteria, all'organo e al pianoforte.\nAlla met\u00e0 del decennio successivo fond\u00f2 la sua prima band, \"The Flames\", firmando un contratto con una delle pi\u00f9 celebri case discografiche dell'epoca, la King Records. Spostatosi dal gospel al rhythm &amp; blues, James Brown arriva al successo nel 1956 con \"Please, Please, Please\" che schizz\u00f2 immediatamente nella hit parade di Billboard (e che a tutt'oggi ha collezionato ben 40 dischi d'oro). Seguirono due album e altri singoli come \"Try Me\" e \"Night Train\", che ottennero tutti un grande successo.\nNegli anni sessanta Brown fu stabilmente in vetta alle classifiche dei dischi di rhythm &amp; blues con brani come \"Prisoner of Love\", \"Papa's Got a Brand New Bag\", \"I Got You (I Feel Good)\", \"It's a Man's Man's Man's World\", \"Cold Sweat\" e \"Say It Loud - I'm Black and I'm Proud\". Nel 1962 venne registrato un concerto tenuto al Teatro Apollo che dar\u00e0 vita all'album doppio \"Live at the Apollo\", diventato un best seller. Grazie alla sua popolarit\u00e0 riusc\u00ec a trasmettere messaggi sui temi sociali e esistenziali, come l'importanza dell'istruzione e la necessit\u00e0 di migliorare la propria condizione individuale e sociale. Seguirono altri grandi successi per Brown, tra i quali \"It's Too Funky in Here\" e \"I Got the Feeling\".\nGli anni settanta lo videro ancora grande protagonista con otto album di successo: dopo una serie di dieci canzoni che lo proiettarono in classifica, James Brown si autoproclam\u00f2 \"Il Padrino del Soul\" (\"The Godfather of Soul\"), sulla scia del celebre film premio Oscar \"Il padrino\".\nIl boom della disco music lo spiazz\u00f2 un po', ma la sua breve apparizione nella parte del predicatore invasato nel film \"The Blues Brothers\" (di John Landis, con John Belushi e Dan Aykroyd) lo rilanci\u00f2 al grande pubblico. Pi\u00f9 tardi parteciper\u00e0 nel film \"Rocky IV\" (con Sylvester Stallone) dove canter\u00e0 la sua \"Living in America\".\nNegli anni ottanta \u00e8 da ricordare anche il successo in coppia con Afrika Bambaataa, \"Unity\".\nNegli anni seguenti Brown prosegu\u00ec l'attivit\u00e0 dal vivo e in studio, incoraggiando la rivalit\u00e0 tra Prince e Michael Jackson, da lui considerati suoi successori.\nNon mancher\u00e0 di lanciare appelli per i diritti umani; da ricordare la sua battaglia, negli anni 2002-2003, a favore di Amina Lawal, donna nigeriana di 30 anni, condannata a essere lapidata a morte da una corte islamica del suo paese. Il 28 maggio 2002 partecipa al Pavarotti &amp; Friends for Angola con una memorabile esibizione di \"It's a Man's Man's World\" assieme a Luciano Pavarotti.\nJames Brown \u00e8 il secondo artista della storia dopo Elvis Presley ad aver avuto il maggior numero di singoli posizionati nella Billboard Hot 100, con 99 singoli entrati tra le prime 100 posizioni. Se si calcola invece la classifica \"R&amp;B\" Statunitense, Brown \u00e8 il cantante che ha avuto il maggior numero di singoli entrati in classifica (pari a 103).\nSebbene James Brown non compaia nell'elenco della RIAA riguardante i 100 artisti di maggior successo di sempre negli Stati Uniti d'America, si pu\u00f2 affermare con certezza che le vendite complessive dei suoi dischi superino facilmente i 10 milioni di copie nei soli Stati Uniti. La classifica stilata dalla RIAA si basa solo sulle vendite certificate di dischi d'oro e platino, privilegiando quindi gli artisti con carriera discografica relativamente breve ma di grande successo. Questo criterio di selezione elimina dal conteggio tutti i dischi che non raggiungono almeno la notoriet\u00e0 del disco d'oro, attribuendo conseguentemente ai 99 album di Brown soltanto 3,5 milioni di copie vendute complessivamente.\nAttivismo sociale.\nFin dal 1965 James Brown e la sua band presero parte a numerosi concerti di beneficenza in favore dei diritti civili, esibendosi per organizzazioni come la SCLC. Nel 1968, Brown incise due canzoni di protesta sociale, \"America Is My Home\" e \"Say It Loud - I'm Black and I'm Proud\". In quest'ultima, Brown esegue sotto forma di proto-rap una dichiarazione di patriottismo e promulga \"l'orgoglio di essere nero\", affermando che l'America \u00e8 uno dei pochi Paesi dove uno possa \"iniziare come lustrascarpe e arrivare fino a stringere la mano al Presidente\" e di \"smettere di piangersi addosso ma di alzarsi e combattere nella vita.\"\nBrown tenne un concerto in TV a Boston il giorno successivo all'assassinio di Martin Luther King. Si \u00e8 spesso dato atto a Brown di aver contribuito a prevenire disordini razziali nella citt\u00e0 grazie alla sua esibizione.\nAll'inizio degli anni settanta, Brown continu\u00f2 a registrare canzoni che trattavano di tematiche sociali, una delle pi\u00f9 celebri \u00e8 \"King Heroin\" del 1972, che tratta del problema della diffusione della droga nei ghetti tra i giovani di colore.\nLa morte.\nAll'inizio del 2006, James Brown fu colpito da un tumore alla prostata. Il cantante non si perse d'animo, e si sottopose a delle cure per sconfiggere il male, dichiarando: \u00abHo superato molte cose nella mia vita. Superer\u00f2 anche questa al meglio\u00bb. Nonostante i suoi problemi di salute, Brown mantenne la sua reputazione di \"hardest working man in show business\" continuando imperterrito a tenere numerosi concerti. Nel corso del dicembre del 2006 James Brown comincia ad avvertire dei dolori fisici che lo portano ad annullare varie date dei suoi concerti. Riesce a cantare in condizioni precarie il 21 a un concerto di beneficenza.\nIl 23 dicembre, colto da un'acuta forma di polmonite, il \"Padrino del Soul\" viene ricoverato all'Emory Crawford Long Hospital dove sembra aver superato il malore, colpito poi da un'aritmia cardiaca muore all'1:45 della notte. L'artista aveva 73 anni.\nDopo il decesso di Brown avvenuto nel giorno di Natale, parenti e amici, celebrit\u00e0 varie e migliaia di fan presero parte alle esequie pubbliche tenutesi all'Apollo Theater di New York il 28 dicembre 2006 e alla James Brown Arena il 30 dicembre 2006 nella citt\u00e0 di Augusta, Georgia. Una cerimonia funebre privata, venne altres\u00ec tenuta a North Augusta, Carolina del Sud il 29 dicembre 2006, alla quale parteciparono i familiari di Brown e gli amici pi\u00f9 stretti. Tra le numerose celebrit\u00e0 che parteciparono alle funzioni figurarono: Michael Jackson, Jimmy Cliff, Joe Frazier, Buddy Guy, Ice Cube, Ludacris, Dr. Dre, Little Richard, Dick Gregory, MC Hammer, Prince, Jesse Jackson, Ice-T, Jerry Lee Lewis, Bootsy Collins, LL Cool J, Lil Wayne, Lenny Kravitz, 50 Cent, Stevie Wonder e Don King.\nBrown \u00e8 stato sepolto nella \"Thomas Family Home Crypt\" di Beech Island, Carolina del Sud.\nStile musicale.\nConsiderato una delle figure pi\u00f9 eminenti del soul, del funk, dell'R&amp;B e dell'hip-hop, James Brown ha proposto un repertorio che alterna ballate struggenti e sofferte a brani dinamici e ipnotici. A partire dalla seconda met\u00e0 degli anni sessanta fino alla met\u00e0 del decennio seguente, l'artista si \u00e8 progressivamente allontanato dall'R&amp;B di artisti quali \"5\" Royales, Midnighters, Billy Wright e Little Richard per abbracciare il funk, genere di cui \u00e8 considerato inventore, talvolta introducendo riferimenti orchestrali seguendo lo stile di Ray Charles. Sebbene venga spesso ricordato per la celebre vocalit\u00e0 ispirata ai moduli del canto gospel, James Brown ha pubblicato gi\u00e0 negli anni sessanta album interamente strumentali che uniscono boogaloo, blues e jazz-funk. In produzioni risalenti agli anni novanta la sua musica ha subito occasionalmente contaminazioni hip-hop.\nVita privata.\nBrown si spos\u00f2 tre volte: con Velma Warren (1953\u20131969, divorzio), Deidre \"Deedee\" Jenkins (22 ottobre 1970 \u2013 10 gennaio 1981, divorzio) e Adrienne Lois Rodriguez (1984 \u2013 6 gennaio 1996, morte della moglie). Un quarto matrimonio, tuttavia non ritenuto valido dalla legge, fu con Tomi Rae Hynie (2001\u20132004). Da queste e da altre relazioni James Brown ebbe cinque figli maschi: Teddy Brown (1954\u20131973), Terry Brown, Larry Brown, Daryl Brown (membro della sua backing band) e James Joseph Brown II, e quattro figlie femmine: Lisa Brown, Dr. Yamma Noyola Brown Lumar, Deanna Brown Thomas e Venisha Brown. Il primogenito di Brown, Teddy, mor\u00ec in un incidente d'auto il 14 giugno 1973. Secondo un articolo datato 22 agosto 2007 pubblicato sul quotidiano inglese \"The Daily Telegraph\", test del DNA avrebbero indicato Brown essere padre di almeno altri tre figli nati da relazioni extraconiugali. L'unica a essere stata identificata \u00e8 LaRhonda Pettit (nata 1962), una ex-hostess e insegnante che vive a Houston.\nControversie.\nDipendenza dalle droghe.\nPer tutti i primi vent'anni di carriera, Brown era noto per la sua severit\u00e0 nei confronti del consumo di droga all'interno del suo entourage, membri della band compresi, licenziando chiunque avesse osato trasgredire le regole. Nonostante questa \"politica\", alla fine degli anni settanta, lo stesso Brown inizi\u00f2 a far uso di droghe di vario genere. Alla met\u00e0 degli anni ottanta, dopo aver incontrato e sposato Adrienne Rodriguez, Brown inizi\u00f2 a far uso di PCP, o \"polvere d'angelo\". Ci\u00f2 lo port\u00f2 a diventare dipendente da tale sostanza e a essere arrestato numerose volte per violenza domestica nei confronti della Rodriguez, possesso di marijuana, e porto abusivo di armi da fuoco nel corso degli anni ottanta e inizio novanta.\nProblemi con la legge.\nJames Brown ebbe costanti problemi con la legge nel corso di tutta la sua vita. All'et\u00e0 di 16 anni, venne arrestato per furto e trascorse tre anni in prigione. Nel 1978, mentre si stava esibendo all'Apollo, Brown fu arrestato sul palco per aver infranto la restrizione di non lasciare il Paese mentre era in corso un'investigazione fiscale nei suoi confronti. Nel 1988, Brown venne arrestato in due occasioni: una prima volta a maggio per droga e possesso d'armi, poi a settembre dopo aver ingaggiato un lungo inseguimento automobilistico con la polizia sulla Interstate 20 vicino al confine di stato tra la Georgia e la Carolina del Sud. Brown venne incarcerato per possesso di una pistola non denunciata e per aver aggredito un agente di polizia, insieme ad altre varie accuse per possesso di droga e infrazioni stradali varie. Anche se venne condannato a sei anni di prigione, Brown fu rilasciato nel 1991 dopo aver scontato solo la met\u00e0 della pena.\nIn un'altra occasione, la polizia arrest\u00f2 Brown il 3 luglio del 2000 con l'accusa di aver ferito con un coltello da cucina un tecnico della compagnia elettrica venuto a casa sua per riparare un guasto.\nBrown fu ripetutamente arrestato nella sua vita per aver compiuto atti di violenza domestica. Adrienne Rodriguez, la sua terza moglie, lo fece arrestare per ben quattro volte tra il 1987 e il 1995. Nel gennaio 2004, Brown venne arrestato in Carolina del Sud per aver aggredito la compagna dell'epoca, Tomi Rae Hynie, durante una lite domestica.\nNel gennaio 2005, una donna di nome Jacque Hollander intent\u00f2 causa a James Brown accusandolo di averla stuprata nel 1988, ma la causa venne successivamente archiviata per decorrenza dei termini di presentazione.\nInfluenze su altri artisti.\nCome ribadito pi\u00f9 volte, Michael Jackson lo consider\u00f2 suo massimo ispiratore e idolo indiscusso: Brown, a sua volta, considerava Michael suo degno erede. Nel 2003, durante la cerimonia di premiazione dei BET Awards, Jackson ebbe l'occasione di consegnare a Brown il prestigioso BET Lifetime Archievement Award, un riconoscimento speciale, destinato alle personalit\u00e0 che hanno cambiato il modo di concepire la musica. Durante la consegna del premio, Jackson disse:\nIn seguito alla morte di Brown, avvenuta il 25 dicembre 2006 ad Atlanta, Jackson prese parte alle esequie pubbliche tenutesi all'Apollo Theater di New York il 28 dicembre 2006 e alla James Brown Arena il 30 dicembre 2006 nella citt\u00e0 di Augusta, in Georgia, insieme a parenti e amici, migliaia di fan e celebrit\u00e0 varie. La notte prima della cerimonia funebre, Michael rimase per quattro ore e mezza accanto alla salma del suo mentore, mentre il giorno seguente, visibilmente commosso, pronunci\u00f2 un breve discorso:\nL'artista \u00e8 stato anche omaggiato da Marcella Detroit in una canzone intitolata appunto \"James Brown\" (album \"Jewel\", 1994) e dai Tower of Power nella canzone \"Diggin on James Brown \"(album \"Souled Out\", 1995).\nJames Brown al cinema.\nNel 1980 ha interpretato il Reverendo Cleophus James nel film \"The Blues Brothers\", ruolo ripreso nel seguito del 1998 \"Blues Brothers - Il mito continua\".\nNel 2014 esce il film \"Get on Up\" diretto da\u00a0Tate Taylor e prodotto, tra gli altri, da Mick Jagger. La pellicola, che vede Chadwick Boseman nei panni di James Brown, ripercorre la vita dell'artista, a partire dalla povera infanzia fino alla consacrazione mondiale. Un'esistenza da leggenda, tra genio e sregolatezza, che ci lascia uno dei patrimoni artistici tra i pi\u00f9 ricchi di sempre.\nNel 2015 il regista premio Oscar Alex Gibney presenta il documentario \"The Rise of James Brown\", inedito e accurato racconto dell'ascesa del \"Godfather of Soul\".\nIn molti lo ricorderanno in Rocky IV nella presentazione dell\u2019incontro tra Apollo Creed ed Ivan Drago\nFilmografia.\nJames Brown ha partecipato come attore (quasi sempre nella parte di s\u00e9 stesso) ai seguenti film:"}
{"id": "73267", "revid": "1718925", "url": "https://it.wikipedia.org/wiki?curid=73267", "title": "Tre uomini in barca", "text": "Tre uomini in barca (per non parlar del cane) (\"Three Men in a Boat (To Say Nothing of the Dog)\") o, in alcune traduzioni, Tre uomini in barca (per tacer del cane) \u00e8 un romanzo umoristico avventuroso di Jerome K. Jerome del 1889. Ha avuto un seguito, \"Tre uomini a zonzo\".\nStoria editoriale.\nIl romanzo nacque quasi per un malinteso, visto che l'autore, originariamente, aveva redatto un'opera ricca di notizie storico-letterarie utili per una guida turistica e che doveva intitolarsi \"La storia del Tamigi\". L'editore della rivista sulla quale venne pubblicato il racconto pretese di tagliare in gran parte le digressioni storico culturali e questo fatto sanc\u00ec l'enorme successo con il quale venne accolto il libro snellito ma pieno di gag umoristiche. Solo in Gran Bretagna il libro vendette un milione e mezzo di copie.\nTrama.\nRisalendo la corrente del fiume Tamigi i tre amici Jerome (\"J.\" voce narrante), Harris e George, assieme al cane Montmorency, viaggiano per giorni sulla loro imbarcazione, sfilando lungo le campagne inglesi e vivono inattese avventure che strappano risate di continuo.\nIl viaggio \u00e8 costellato da una serie di gag comiche sulle gioie e i dolori della vita in barca, unite a divertenti divagazioni che costituiscono storie a s\u00e9 stanti, nel miglior stile dello humour inglese: celeberrimo \u00e8 il racconto dello zio Podger alle prese con un quadro da appendere.\nIl tutto condito da descrizioni realistiche delle regioni attraversate dai tre amici e brevi notazioni di filosofia per non addetti ai lavori.\nPersonaggi.\nGeorge ed Harris, i compagni di viaggio, sono realmente esistiti:\nRappresentazioni e adattamenti.\nDal romanzo \u00e8 stato tratto nel 1956 il film omonimo di Ken Annakin.\nInoltre dal romanzo nel 1975 \u00e8 stato tratto un film televisivo.\nIl romanzo viene citato da Aldo Baglio nel film \"Chiedimi se sono felice.\""}
{"id": "73269", "revid": "287204", "url": "https://it.wikipedia.org/wiki?curid=73269", "title": "Contrada di Valdimontone", "text": "La Contrada di Valdimontone \u00e8 una delle diciassette suddivisioni storiche della citt\u00e0 toscana di Siena.\nTerritorio.\nLe strade all'epoca del Bando.\nIl \"Bando di Violante di Baviera\" (1730) dopo anni di diatribe, determina definitivamente la suddivisione territoriale delle diciassette Contrade di Siena facendo riferimento ai palazzi e ai loro proprietari dell'epoca, basandosi quindi sulle costruzioni pi\u00f9 che sulle strade. Esso viene ancora oggi considerato la disposizione di base per determinare gli effettivi confini delle Contrade. Secondo il \"Bando\" relativo alla \"Nuova divisione dei confini delle Contrade\", il territorio della Contrada di Valdimontone \u00e8 delimitato dalle seguenti vie e palazzi:\nLe strade ai nostri giorni.\nLe strade che attualmente fanno parte del territorio della Contrada sono le seguenti:\nLa storia.\nLa leggenda vuole che il nome della contrada derivi da \"Montorio\", un condottiero romano giunto nella zona per assediare i figli di Remo, Senio e Ascanio (Aschio), asserragliatisi in Castelvecchio, primo antico nucleo della citt\u00e0, dopo la fuga da Roma per sfuggire alle ire dello zio Romolo, e che aveva stabilito la sua residenza sul colle che domina il rione dove sorge adesso la Basilica dei Servi. La zona viene per questo anche detta \"di Castelmontorio\".\nGli aneddoti.\nIl Montone (\u00e8 cos\u00ec che viene colloquialmente chiamata la contrada) \u00e8 stata la prima contrada ad aver subito una squalifica nella storia del Palio. I fatti che portarono a un simile esito si riferiscono al Palio dell'Assunta del 1966, vinto dalla Chiocciola.\nL'antefatto si collega alla terza prova: il mossiere era l'esordiente Cappelli. La sua poca esperienza e palese inadeguatezza si rivelarono fatali per il fantino del Montone, Antonio Marino detto \"Guanto\", il quale cadde a causa della veemenza con il cui cavallo forzava la mossa e della mancanza di rapidit\u00e0 del mossiere a calare il canape. Tutto ci\u00f2 mentre il cavallo di rincorsa dell'Istrice era ancora abbondantemente fuori dai canapi. \"Guanto\" fu impossibilitato a correre a causa dell'infortunio; subito dopo la prova, corsa in nove senza il Montone, diversi montonaioli si recarono sotto il verrocchio contestando vivacemente l'operato dell'esordiente mossiere. Cappelli fu costretto ad una fuga plateale, inseguito da due montonaioli, i quali vennero per\u00f2 fermati e tratti in arresto dalla polizia.\nProprio l'arresto dei due giovani port\u00f2 come conseguenza l'aumento della tensione; Cappelli si dimise e fu sostituito dal pi\u00f9 pronto e deciso Wilson Pesciatini, graduato della Polizia Municipale. Ma la sera della prova generale mont\u00f2 ancora la protesta: il Montone usc\u00ec per ultimo dall'entrone, ed il barbaresco Paolo Valentini condusse la cavalla \"Fiamma\" nella zona del Chiasso Largo, cio\u00e8 dalla parte opposta ai canapi. A ci\u00f2 segu\u00ec l'immediata invasione di pista dei montonaioli e di molti altri contradaioli a loro solidali: tutti protestavano per l'ingiusto arresto dei due giovani.\nPersino il Nicchio, rivale del Montone, acconsent\u00ec all'ingresso della comparsa del Montone nel proprio territorio per poter manifestare, a vessilli spiegati, davanti al carcere di S.Spirito dove i due ragazzi erano trattenuti.\nA tarda sera, anche a seguito di una forte dimostrazione popolare di moltissimi contradaioli, non solo del Montone, davanti alla Questura, i due ragazzi vennero scarcerati, tuttavia la contrada venne squalificata per un Palio (il suo barbaresco pag\u00f2 invece con quattro Palii).\nVa comunque ricordato che il Palio del giorno successivo fu uno dei pi\u00f9 turbolenti del '900, causa l'estenuante durata della mossa e di una invasione di pista da parte dei contradaioli della Torre, legata all'infortunio del loro fantino Costantino Giuggia detto \"Morino IV\". Il Palio venne cos\u00ec rinviato al 17 agosto e fu vinto da Antonio Trinetti detto \"Canapetta\" con la forte Beatrice per la Chiocciola.\nLa rivalit\u00e0 col Nicchio.\nLa rivalit\u00e0 tra Valdimontone e Nicchio \u00e8 relativamente giovane. Dopo alcuni screzi nel corso dei secoli, come tutto il resto delle Contrade ha avuto tra s\u00e9, ha ripreso corpo solo negli anni cinquanta, contemporaneamente a quella fra Oca e Nicchio, ed alla rottura del patto chiamato \"TONO\" (dal nome delle quattro contrade alleate che lo componevano: Tartuca, Onda, Nicchio e Oca) a seguito dei fatti accaduti nell'agosto del 1934 (anche se fino alla fine degli anni 60 e l'inizio degli anni 70 il Nicchio non consider\u00f2 una vera e propria \"avversaria\" il Montone, visto che fu totalmente assorbito dalla rivalit\u00e0 ben pi\u00f9 imponente con l'Oca, derivata proprio dai fatti del '34). I primi screzi fra Valdimontone e Nicchio risalirebbero addirittura al 1700. I rapporti fra le due Contrade non furono per\u00f2 sempre tesi: se si esclude qualche scontro ottocentesco, vi fu un lungo periodo di tranquillit\u00e0 durato fino agli anni trenta. In seguito, nonostante il Nicchio assorbisse gran parte delle proprie energie per la rivalit\u00e0 con l'Oca, non mancarono episodi che hanno consolidato l'inimicizia con il Montone, diventata ufficiale nel 1952.\nInfatti, gi\u00e0 nei giorni di vigilia del Palio dell'agosto 1952, la tensione fra i popoli di Montone e Nicchio era palpabile: avvenne un violento scontro al Ponte di Romana ed a poche ore dal Palio, secondo alcune voci, le dirigenze espressero la volont\u00e0 reciproca di nerbarsi durante la carriera. A peggiorare ulteriormente la situazione ci pensarono i due fantini, Ivan Magnani detto \"Il Terribile\" del Montone e Albano Nucciotti detto \"Ranco\" del Nicchio. I due lavoravano insieme presso il Centro Raccolta Quadrupedi di Grosseto ed i loro rapporti si erano deteriorati dopo che Magnani era stato promosso guardia giurata prima di Nucciotti.\nLa promozione consent\u00ec al \"Terribile\" di dedicare pi\u00f9 tempo all'allenamento e la cosa non and\u00f2 gi\u00f9 a \"Ranco\" che era alla ricerca di un pretesto per sbollire la sua rabbia e vendicarsi del collega. L'occasione si presentava propizia per entrambi: il \"Terribile\" con l'esperto cavallo \"Lirio\" poteva bissare il successo conquistato nel \"luglio\" precedente con \"Niduzza\" per la Lupa; \"Ranco\" con Archetta poteva giocarsi tutte le sue carte per centrare il secondo successo a Siena.\nDopo una mossa estenuante, per l'infortunio ad \"Amaranto\" nel Bruco, il ritorno dei cavalli nell'entrone e le palesi infrazioni al regolamento del Palio incredibilmente commesse per consentire al Bruco di correre, anche, forse, per non accendere ulteriormente gli animi, si cambia la busta e, caduto il canape, subito si delinea il duello fra Montone e Nicchio : \"Ranco\" parte primo ma dopo poco viene raggiunto dal \"Terribile\" ed inizia uno scambio di nerbate furibondo.\nAl secondo Casato il fantino del Nicchio non riusc\u00ec a reggere pi\u00f9 le nerbate del rivale e fin\u00ec in terra. Il Montone prese deciso il comando ma all'ultima curva il \"Terribile\" fu beffato dalla rimonta dell'Oca che vinse con Remo Antonetti detto \"Rompighiaccio\" con la cavalla \"Niduzza\"; subito dopo il termine della corsa scoppiarono gravi incidenti.\nIl \"Terribile\" fu malmenato ed al rientro in contrada molti nicchiaioli, spalleggiati anche da alcuni torraioli, invasero le strade del Valdimontone. Furono momenti di grande paura per i malcapitati contradaioli del Montone che non riuscirono a mettersi al sicuro. Fu necessario un massiccio intervento della polizia e l'ordine venne ristabilito a fatica. La reazione dei nicchiaioli aveva una duplice valenza: per prima cosa il Montone aveva impedito la vittoria della propria contrada; in secondo luogo il \"Terribile\" s'era fatto poi beffare proprio dall'Oca, la rivale del Nicchio fin dal 1934. La rottura ormai era sancita: il Priore del Montone, Cesare Roggi, qualche giorno dopo scrisse una dura lettera al suo collega del Nicchio Robustino Guerrini, per denunciare i gravi fatti avvenuti e chiederne ragione ma senza ricevere alcuna risposta.\nIl 27 agosto l'assemblea del Montone decise all'unanimit\u00e0 di rompere ogni rapporto col Nicchio dando di fatto il via alla rivalit\u00e0 odierna.\nQuesta situazione, che ha creato per molti anni un'anomalia presso i nicchiaioli, si \u00e8 nel corso degli anni successivi concretizzata per il naturale ricambio generazionale: per i protagonisti degli anni trenta, per i quali la rivale restava l'Oca, le nuove generazioni (tra la fine degli anni 60 e l'inizio degli anni 70 del Novecento) pi\u00f9 giovani si sono sempre pi\u00f9 concentrate sulla rivalit\u00e0 con il Montone.\nAttualmente la rivalit\u00e0 Montone-Nicchio \u00e8 vissuta e sentitissima, sicuramente una delle pi\u00f9 forti a Siena; gli avvenimenti degli ultimi Palii poi, hanno ulteriormente acceso gli animi.\nIn particolare dopo quanto accaduto nel corso del Palio del 2 luglio 2015 quando il Nicchio, avuto in sorte il forte barbero \"Occol\u00e8\", fresco vincitore per la Civetta nella Carriera del 16 agosto 2014, montava il fantino Giovanni Atzeni detto \"Tittia\".\nSfruttando un estenuante allineamento, durato oltre 75 minuti, durante il quale, pur non commettendo tra i canapi dirette irregolarit\u00e0 verso la rivale, il fantino del Montone Massimo Columbu, detto \"Veleno II\", metteva psicologicamente a dura prova il fantino rivale cambiando continuamente di posto, costringeva il Nicchio ad una pessima partenza.\nIl fatto eclatante accadeva per\u00f2 immediatamente dopo la mossa quando il fantino del Montone, affiancata la rivale, afferrava per le spalle \"Tittia\" che, inspiegabilmente, non opponeva alcuna resistenza, strappandolo letteralmente di peso da cavallo, provocandone ovviamente la caduta.\nViolenti tafferugli esplodevano naturalmente nel dopo corsa, vinta dalla Torre con la cavalla \"Morosita I\" ed il fantino Andrea Mari detto \"Brio\", con forti scontri fra le due contrade.\nLa rivalit\u00e0 trova poi ulteriori motivi di recrudescenza nel successivo Palio, corso il 17 agosto, nel quale si \u00e8 consumato uno scambio di nerbate tra i fantini Bighino e Brigante (rispettivamente fantini di Nicchio e Valdimontone).\nAl termine della carriera, vinta a mani basse dalla Selva con il cavallo Polonski ed il fantino Giovanni Atzeni detto \"Tittia\", un lunghissimo fronteggiamento tra i due popoli, seguito da un immancabile scambio di colpi, sar\u00e0 interrotto soltanto dall'intervento di un graduato della Polizia Municipale, sancendo una volta di pi\u00f9 l'acerrima rivalit\u00e0 tra le due Contrade.\nQuesta turbolenta annata avr\u00e0 poi il suo naturale epilogo con le decisioni della giustizia paliesca: per i fatti di luglio, nonostante le discolpe presentate, al Montone saranno inflitti 2 Palii di squalifica e due censure, al fantino Massimo Columbu, detto \"Veleno II\" 10 Palii di squalifica, al Nicchio una censura ed una deplorazione; per gli scontri avvenuti in Piazza nel dopo Palio di agosto, Montone e Nicchio, rimedieranno poi una deplorazione a testa.\nVittorie.\nIl Valdimontone si attribuisce altre quattro vittorie, non riconosciute dal Comune:"}
{"id": "73279", "revid": "200568", "url": "https://it.wikipedia.org/wiki?curid=73279", "title": "Traslazione nel piano complesso", "text": "In geometria, dati il numero complesso formula_1 e il suo corrispondente nel piano cartesiano, il punto formula_2, per traslazione di vettore formula_3 si intende la trasformazione:\nche associa al numero complesso formula_5 il numero complesso formula_6.\nPropriet\u00e0.\nDalla definizione si deduce che se il punto formula_7, di coordinate formula_8, \nrappresenta formula_5, allora la sua immagine sar\u00e0 il punto formula_10 di coordinate formula_11, con \nformula_12, che corrisponde alle equazioni che determinano la traslazione nel piano di vettore formula_3,\nQuindi:\n\"sommare a un numero complesso formula_15 il numero complesso formula_16 equivale ad applicare una traslazione di vettore formula_17 al punto formula_18 di coordinate formula_19\".\nEsempi.\nEsempio 1.\nLa trasformazione \n\u00e8 la traslazione formula_21 di vettore formula_22.\nEsempio 2.\nPer determinare la scrittura complessa della traslazione formula_23 che porta il punto formula_24 in formula_25 \u00e8 sufficiente osservare che formula_24 \u00e8 il punto associato al numero complesso formula_27, e che formula_25 \u00e8 il punto associato al numero complesso formula_29.\nPoich\u00e9 sommare ad un numero complesso formula_30 il numero complesso formula_31 equivale applicare una traslazione di vettore formula_3 al punto formula_7 di coordinate formula_34, si ha che:\nda cui si ottiene che formula_36. \nQuindi\nLa traslazione richiesta \u00e8:\nCasi particolari.\nSi consideri il caso in cui formula_39. La traslazione di vettore formula_39 \u00e8 la trasformazione:\nche associa al numero complesso formula_5 il numero complesso formula_43.\n\u00c8 immediato osservare che questa \u00e8 una traslazione orizzontale, ovvero modifica solo la parte reale di formula_5, mentre lascia invariata la parte immaginaria.\nIn modo analogo se formula_45. La traslazione di vettore formula_45 \u00e8 la trasformazione:\nche associa al numero complesso formula_5 il numero complesso formula_49.\n\u00c8 immediato osservare che questa \u00e8 una traslazione verticale, ovvero che modifica solo la parte immaginaria di formula_5, mentre lascia invariata la parte reale.\nComposizione di traslazioni.\nDate due traslazioni di vettori formula_3 e formula_52, la trasformazione composta \n\u00e8 una traslazione di vettore formula_54. \nSi osservi che la composizione di traslazioni gode della propriet\u00e0 commutativa: formula_55, poich\u00e9 \u00e8 commutativa la somma di vettori formula_56.\nIn particolare una qualsiasi traslazione formula_57 di vettore formula_3 \u00e8 data dalla composizione delle traslazioni formula_59 e formula_60. Infatti, ricordando la somma di numeri complessi si ha che formula_61."}
{"id": "73286", "revid": "226458", "url": "https://it.wikipedia.org/wiki?curid=73286", "title": "Rotazione nel piano complesso", "text": "Per studiare la rotazione nel piano complesso si possono distinguere due casi, dipendentemente dal fatto che il centro di tale rotazione sia rappresentato dall'origine del sistema di riferimento o da un qualsiasi altro punto.\nRotazione di centro l'origine e angolo dato.\nDefinizione.\nSia formula_1 un numero complesso di modulo unitario:\ne sia formula_3 un qualsiasi numero complesso\nLa rotazione di centro l'origine degli assi formula_5 e di ampiezza formula_6, formula_7, \u00e8 la trasformazione:\nche associa al punto formula_9, corrispondente di formula_3, il punto formula_11, corrispondente del numero complesso formula_12, di modulo pari al modulo di formula_3, formula_14, e di argomento pari a formula_15.\nSi osservi che, nella definizione appena data, formula_6 pu\u00f2 assumere qualsiasi valore reale, incluso lo formula_17 e i valori negativi.\nGruppo circolare.\nDalla definizione, data, segue che le rotazioni del piano complesso formano un gruppo abeliano rispetto alla composizione.\nI numeri complessi di modulo unitario formano un gruppo moltiplicativo, chiamato gruppo circolare. \u00c8 facile dedurre che esso \u00e8 algebricamente isomorfo al gruppo delle rotazioni nel piano complesso: basta associare a ogni complesso unitario formula_18 del gruppo circolare, la rotazione complessa definita da formula_19.\nPropriet\u00e0.\nInfatti:\nPassando in coordinate cartesiane e ricordando la forma delle equazioni che determinano la rotazione di centro l'origine degli assi cartesiani e angolo formula_6:\nSi ha che:\nmoltiplicare il numero complesso formula_3 per un numero complesso formula_1 di modulo unitario, equivale ad applicare nel piano al punto formula_9 una rotazione avente come centro l'origine degli assi e angolo formula_6, con formula_27.\nNotiamo che:\nLe tre propriet\u00e0 elencate permettono di dedurre che l'associazione di un numero reale ad una rotazione, definisce un'applicazione lineare tra il gruppo abeliano dei numeri reali (con l'usuale operazione di somma) e il gruppo delle rotazioni del piano complesso (dotato dell'operazione di composizione tra funzioni). L'applicazione lineare cos\u00ec definita non \u00e8 un omomorfismo, difettando infatti della non biunivocit\u00e0.\nEsempio.\nLa trasformazione che ammette come scrittura complessa\n\u00e8 una rotazione attorno all'origine degli assi di angolo formula_37.\nInfatti:\nquindi\n\u00e8 una rotazione attorno all'origine degli assi cartesiani di angolo formula_37.\nCasi particolari.\nquindi: la rotazione di centro l'origine degli assi formula_5 e di ampiezza formula_41 coincide con la moltiplicazione per l'unit\u00e0 immaginaria formula_45:\nInfatti, indicando con\nsi ha che:\nquindi la rotazione di centro l'origine degli assi formula_5 e di ampiezza formula_49 \u00e8 data da:\nInfatti, indicando con\nsi ha che:\nQuindi la rotazione di centro l'origine degli assi formula_5 e di ampiezza formula_49 equivale alla simmetria rispetto all'origine.\nquindi la rotazione di centro l'origine degli assi formula_5 e di ampiezza formula_58 \u00e8:\nInfatti, indicando con\nsi ha che:\nRotazione (caso generale).\nSia formula_65 il punto corrispondente al numero complesso formula_66, e sia formula_1 un numero complesso di modulo unitario.\nLa rotazione di centro formula_68 e angolo formula_6, formula_7 \u00e8 data da:\ncon formula_72.\nInfatti se moltiplicare il numero complesso formula_3 per un numero complesso formula_1 di modulo unitario, equivale ad applicare al punto formula_9 una rotazione di centro l'origine degli assi e angolo formula_6, formula_7, considerando il punto formula_78 come nuova origine degli assi, si ha che formula_79, quindi formula_80.\nPonendo formula_72 si ottiene il caso generale della rotazione.\nEsempio.\nPer determinare la scrittura complessa della rotazione di centro formula_82 e angolo formula_83 si osservi che il centro della rotazione formula_82 \u00e8 il punto associato al numero complesso formula_85.\nQuindi, ricordando che formula_72, si ha che\ncio\u00e8 la trasformazione data da:"}
{"id": "73291", "revid": "200568", "url": "https://it.wikipedia.org/wiki?curid=73291", "title": "Simmetria centrale nel piano complesso", "text": "In geometria, dati il numero complesso formula_1 e formula_2, di coordinate formula_3, il punto corrispondente a formula_4, la simmetria centrale di centro formula_5, o rotazione attorno a formula_5 di angolo formula_7, \u00e8 la trasformazione\nPropriet\u00e0.\nRicordando che la simmetria di centro formula_5 altro non \u00e8 che la rotazione di centro formula_5 e angolo formula_7, cio\u00e8 formula_12, \u00e8 data da formula_13, si ha che formula_14.\nPassando in coordinate cartesiane se formula_15, formula_16 e formula_17, allora formula_18, da cui si ottiene:\nche rappresentano esattamente le equazioni della simmetria centrale nel piano di centro formula_20.\nEsempio.\nLa scrittura complessa della simmetria centrale formula_21 di centro formula_22 \u00e8 data da formula_23.\nCaso particolare.\nLa simmetria formula_24 di centro l'origine formula_25 degli assi coincide con la rotazione nel piano di centro l'origine e angolo formula_7. \nInfatti:"}
{"id": "73292", "revid": "38120", "url": "https://it.wikipedia.org/wiki?curid=73292", "title": "Lisa 2", "text": ""}
{"id": "73295", "revid": "1297654", "url": "https://it.wikipedia.org/wiki?curid=73295", "title": "Francesco Vanni", "text": "Il Vanni evolve il suo stile dal Manierismo ed \u00e8 considerato un pittore barocco. Sub\u00ec gli influssi e il fascino dell'arte di Raffaello, di Federico Barocci e di Annibale Carracci.\nBiografia.\nEbbe come maestro il suo patrigno Arcangelo Salimbeni. A quindici anni circa si trasfer\u00ec a Bologna dove forse lavor\u00f2 con Bartolomeo Passarotti. \nNegli anni ottanta del Cinquecento ritorn\u00f2 a Siena, dove si dedic\u00f2 a numerose opere d'arte sacra, commissionate per rispettare i nuovi canoni della Controriforma. Realizza l'altare di Sant'Ansano, evangelizzatore e protettore della citt\u00e0, nel Duomo di Siena e l'altare maggiore nella chiesa di San Niccol\u00f2 in Sasso.\nNel 1595 realizz\u00f2 una pianta di Siena che \u00e8 stata definita \"una fotografia \"ante litteram\"\".\nCon un'abilit\u00e0 ancora inusuale per i tempi, la citt\u00e0 \u00e8 ripresa \"a volo d'uccello\". Si pensi a quanto rudimentali fossero ancora gli strumenti per le rilevazioni del terreno nonostante il progresso rinascimentale.\nLa pianta \u00e8 un rilievo assonometrico quasi perfetto che rispetta il bilanciamento tra necessit\u00e0 prospettiche, il rapporto tra volumi e distanze e la tessitura grafica.\nDal 1600 al 1604 \u00e8 a Roma dove realizza una pala d'altare nella Basilica di San Pietro.\nMuore nel 1610 e viene sepolto nella Chiesa di San Giorgio a Siena, dove un monumento commemorativo in controfacciata fatto costruire dai figli lo ricorda. Bernardino Capitelli realizz\u00f2 nel 1634 un \"Ritratto di Francesco Vanni\" postumo, ripreso da fonte ignota."}
{"id": "73297", "revid": "1226", "url": "https://it.wikipedia.org/wiki?curid=73297", "title": "Propaganda Due", "text": ""}
{"id": "73298", "revid": "838137", "url": "https://it.wikipedia.org/wiki?curid=73298", "title": "Multitasking cooperative", "text": ""}
{"id": "73300", "revid": "125836848", "url": "https://it.wikipedia.org/wiki?curid=73300", "title": "Umbria Jazz", "text": "Umbria Jazz (abbreviato UJ) \u00e8 il pi\u00f9 importante festival musicale jazzistico Italiano nato nel 1973 che si svolge annualmente a Perugia, nel mese di luglio.\nStoria.\nLe origini.\nIl 23 agosto 1973 and\u00f2 in scena il primo concerto. Musica nel teatro naturale di Villalago di Piediluco a due passi da Terni. Il programma prevedeva gli Aktuala, un gruppo scomparso da tempo (con il senno di poi, la loro si direbbe world music) e l'orchestra mainstream di Thad Jones e Mel Lewis. La prima edizione prevedeva altre tre serate, due a Perugia e una a Gubbio, che per\u00f2 fu eliminata per la pioggia. A Perugia, nella piazza IV Novembre, fecero il loro esordio italiano i Weather Report, e molto fece discutere la performance free-esoterica della Solar Arkestra di Sun Ra, che era stata preceduta dal concerto del pi\u00f9 famoso gruppo jazz rock italiano dell'epoca, il \"Perigeo (\"https://www.umbriajazz.it/storia/umbria-jazz-1973/). Fu ben presto chiaro che si trattava di una buona idea, come testimoniava il grande successo di pubblico, a dispetto di una promozione approssimativa. In realt\u00e0 la gestazione del progetto fu velocissima: dalla visione alla realizzazione concreta passarono pochissimi mesi. Umbria Jazz nacque in un caff\u00e8, oggi chiuso, del centro storico di Perugia. Da tempo, Carlo Pagnotta, commerciante perugino appassionato di jazz e frequentatore di lungo corso dei maggiori festival europei, sognava un festival a casa sua. Ne parl\u00f2 con due esponenti di spicco della allora neonata Regione dell'Umbria (entrambi poi sarebbero diventati presidenti) che dimostrarono di gradire l'idea e coinvolsero il loro collega al turismo. Fu stilato un programma artistico di massima con l'intervento di Alberto Alberti, allora il principale manager italiano dei musicisti di jazz, e la proposta and\u00f2 in giunta. Fu approvata.\nLe difficolt\u00e0 e la chiusura.\nLe citt\u00e0 e le piazze dell'Umbria nei giorni di Umbria Jazz, si affollano. In alcuni casi anche i musicisti hanno avuto difficolt\u00e0 nel raggiungere il luogo dove devono suonare; addirittura l'orchestra di Count Basie rimase bloccata nell'ingorgo degli spettatori.\nL'edizione del 1976 vide calcare le scene George Coleman, Art Blakey e Dizzy Gillespie. In questo periodo in Umbria arriva moltissima gente e una parte del pubblico, fortemente politicizzata, tende a creare problematiche di vario tipo: in Italia sono i cosiddetti \"anni di piombo\".\nNeanche la musica si salv\u00f2: vengono fischiati grandi artisti come Chet Baker e Stan Getz, bianchi e borghesi. Altrettanto acceso, ovviamente, fu il confronto fra le forze politiche locali e negli ambienti culturali. Per non rischiare, gli organizzatori annullarono l'edizione del 1977.\nDopo molte polemiche, nel 1978 si torn\u00f2 a riorganizzare il festival, con una formula che cerca di limitare invano l'afflusso di spettatori: ogni sera andarono in scena due concerti in altrettante citt\u00e0.\nIl festival di conseguenza divenne poco gestibile. All'edizione del 1978 non ne seguirono altre fino al 1982. Serviva una pausa di riflessione.\nLa riapertura.\nLa manifestazione rinacque nel 1982 con molti cambiamenti e gli enti regionali e di promozione turistica non entrarono pi\u00f9 nella gestione. Si introdusse, per la prima volta, il biglietto d'ingresso per i concerti pi\u00f9 importanti. Nei primi tempi si fece riferimento alla struttura dell'ARCI, una realt\u00e0 associativa all'epoca molto forte in Umbria. Nel 1985 nacque l'Associazione Umbria jazz, senza fine di lucro, che ha in gestione il marchio \"Umbria Jazz\", di propriet\u00e0 della Regione, che gestisce da allora il festival in ogni suo aspetto (formula, scelte artistiche, organizzazione, logistica, sponsorizzazioni).\nAlcuni anni dopo, per volont\u00e0 della Regione, nacque la Fondazione Umbria jazz, che ha il compito di garantire le risorse finanziarie di parte pubblica. L'attuale presidente della Fondazione \u00e8 Renzo Arbore, mentre Carlo Pagnotta (uno degli ideatori della manifestazione) ne \u00e8 direttore artistico.\nLa seconda caratteristica della \"nuova\" UJ \u00e8 la stanzialit\u00e0: non \u00e8 pi\u00f9 un festival itinerante, ma si tiene solo a Perugia. In verit\u00e0, nei primi anni, si prova l'esperienza del cosiddetto \"decentramento\", con scarsi risultati: il festival si svolge quasi tutto a Perugia, con alcuni concerti per\u00f2 tenuti a Terni, Narni, Orvieto, Foligno, Gubbio, Citt\u00e0 di Castello e Assisi.\nNel 1991 vennero organizzate alcune giornate di concerti anche a Fano, con il nome di \"Umbria Jazz by the Sea\".\nIl successo generato diede origine nel 1993 all'attuale festival Fano Jazz by the Sea.\nLa ripresa del festival si tenne in un tendone da circo nella zona di Pian di Massiano (vicino allo stadio), ben lontano dal centro storico: una specie di confino perch\u00e9 i problemi degli anni Settanta non erano stati dimenticati.\nI concerti serali si tengono ai giardini del Frontone; tra gli artisti si possono citare Sonny Rollins, Randy Crawford, Michel Petrucciani, Phil Collins, Al Jarreau e Keith Jarrett.\nLa collocazione attuale.\nDal 2003 i concerti pi\u00f9 importanti si tengono presso l'arena del Santa Giuliana, con nomi quali Ornette Coleman, Van Morrison, Bobby McFerrin, gli Earth, Wind &amp; Fire, James Brown e i Manhattan Transfer.\nAltri concerti si tengono al settecentesco Teatro del Pavone (Sarah Vaughan, 1984), al teatro comunale Morlacchi (Caetano Veloso), presso la duecentesca chiesa di San Francesco al Prato (Gil Evans, Carmen McRae, la Liberation Music Orchestra), all'oratorio filippino di Santa Cecilia, nella sala Podiani della Galleria nazionale dell'Umbria, nel duomo di Perugia (i cori Gospel), nella basilica di San Pietro (Jan Garbarek e Hilliard Ensemble per il progetto \"Officium\") e nello stadio Renato Curi (Miles Davis, Manhattan Transfer, Sting e Gil Evans nel 1987).\nNel 1997 un concerto viene spostato a Villa Fidelia di Spello (Eric Clapton).\nPer i concerti gratuiti, si usano piazza IV Novembre e i giardini Carducci, oltre alle numerose jam sessions che si possono individuare in vari locali sparsi per il centro della citt\u00e0.\nLo stile.\nNel ventennio che parte dall'edizione del 1982 si aggiunge qualche divagazione nei territori del rock e del blues e della canzone brasiliana, con una maggiore attenzione al jazz italiano.\nLe scelte artistiche si dividono in due filoni: da un lato il jazz ortodosso e dall'altro la \"musica nera\" (blues, gospel, soul, zydeco, marching band, rhythm 'n' blues) con vari sconfinamenti nel pop-rock, per un pubblico generalista.\nIn tale ottica vanno viste anche le esibizioni di personaggi come Elton John, Carlos Santana, James Brown, Donna Summer, Eric Clapton, Earth, Wind &amp; Fire, Simply Red e B.B. King.\nArtisti che hanno partecipato a Umbria Jazz.\nDi seguito vengono ricordati, in ordine alfabetico, alcuni fra i pi\u00f9 grandi artisti che dal 1973 si sono esibiti sul palcoscenico di Umbria Jazz. Fra parentesi sono indicate le edizioni a cui l'artista ha partecipato.\nPiero Bassini (1977,1978,1979)"}
{"id": "73301", "revid": "768068", "url": "https://it.wikipedia.org/wiki?curid=73301", "title": "Sinalefe", "text": "La sinal\u00e8fe (dal greco \u03c3\u03c5\u03bd\u03b1\u03bb\u03bf\u03b9\u03c6\u03ae = \"fusione insieme\") \u00e8 una figura metrica in cui, nel conteggio delle sillabe di un verso, sono unificate in una sola posizione la vocale finale d'una parola e quella iniziale della parola successiva.\nUn primo esempio lo si pu\u00f2 notare nel verso\nIl suo schema metrico, in cui si evidenzia la sinalefe, \u00e8 il seguente\nTale fenomeno \u00e8 costante nella metrica italiana e ogni deviazione da esso \u00e8 infatti eccezionale, sebbene nel Duecento l'autore potesse decidere di non applicarla tra segni di interpunzione. Tale divaricazione tra metrica e sintassi \u00e8 stata progressivamente esasperata nella poesia postromantica con il risultato di mettere in discussione e poi demolire gli istituti secolari della versificazione italiana. Si noti ad esempio il verso pascoliano\nDa questo esempio si deduce che la sinalefe non implica, nella lettura ad alta voce, la caduta della prima vocale, n\u00e9 una velocit\u00e0 d'enunciato maggiore: il verso pu\u00f2 essere letto con ritmo e pause determinati in base alle implicazioni semantiche.\nSinalefe ed elisione.\nMentre la sinalefe \u00e8 una figura metrica, l'elisione \u00e8 invece una figura fonosintattica, che rappresenta con un apostrofo la completa sparizione di una vocale finale di parola rispetto a quella iniziale della parola successiva; si tratta quindi di una sorta di \"sinalefe scritta\", \"istituzionalizzata\", anche se le due figure non hanno sempre corrispettivi tra esse.\nInfatti, l'elisione, non si applica sempre:\nla scrittura della lingua italiana prevede:\nLa sinalefe invece non solo \u00e8 considerabile un antecedente fonetico dell'elisione, ma anzi in poesia \u00e8 adoperata costantemente, coinvolgendo anche quelle vocali ai confini di parola che non accetterebbero l'elisione: come esempio si colga il seguente:\nNella lettura il nesso \u00abquesta isoletta\u00bb pu\u00f2 anche essere eseguito \u00abquest'isoletta\u00bb, mentre nel computo delle sillabe le ultime parole richiedono la sinalefe proprio laddove l'elisione appare improponibile.\n Nel seguente verso dell'Ariosto, \u00e8 tecnicamente abusivo parlare di sinalefe o d'elisione dato che la \"i\" ha solo valore diacritico (per indicare il suono //):\n/'larme/ con \u00ab \"gli a-\" \u00bb /a-/ = una sola sillaba, che non andrebbe pronunciata /ia'mori/.\nVoci correlate.\nIl fenomeno contrario alla sinalefe \u00e8 la dial\u00e8fe: \u00e8 il caso eccezionale in cui in un verso due vocali confinanti di parola costituiscano sillabe distinte.\nL'anasinalefe \u00e8 la sinalefe tra vocali appartenenti a due versi distinti.\nSi vedano inoltre: sin\u00e8resi e di\u00e8resi."}
{"id": "73303", "revid": "767487", "url": "https://it.wikipedia.org/wiki?curid=73303", "title": "Mike Mills", "text": "Biografia.\n\u00c8 il compositore principale di buona parte dei brani della band. Sebbene noto soprattutto come bassista, corista e tastierista, i suoi lavori nella band comprendono anche l'utilizzo di chitarre acustiche ed elettriche, archi, fiati e percussioni.\nAlcune delle canzoni pi\u00f9 famose dei R.E.M., come \"Nightswimming\", \"Find the River\", \"At My Most Beautiful\", \"Why Not Smile\", \"Let Me In\", \"Wendell Gee\", \"(Don't Go Back To) Rockville\", \"Beat a Drum\", \"Be Mine\", \"New Test Leper\" e \"What's the Frequency, Kenneth?\" sono state composte proprio da Mills.\nOltre a suonare, Mills ha anche cantato nelle canzoni \"Texarkana\", \"Near Wild Heaven\", \"Superman\" e \"Love Is All Around\" (una cover dei Troggs).\n\u00c8 anche conosciuto per la sua collezione di abiti \"Nudies\", indossati spesso sul palco a partire dal Monster Tour del 1995. Ha suonato il piano nella canzone Soma, contenuta in Siamese Dream, degli Smashing Pumpkins\nMike ha un figlio nato nel 1989 di nome Julian. Egli attualmente \u00e8 uno studente alla University of Mississippi."}
{"id": "73304", "revid": "1629429", "url": "https://it.wikipedia.org/wiki?curid=73304", "title": "Simmetria assiale nel piano complesso", "text": "Lo studio della simmetria assiale nel piano complesso viene proposto attraverso alcuni casi particolari.\nCasi particolari.\nSimmetria rispetto all'asse delle ascisse formula_1.\nLa simmetria rispetto all'asse delle ascisse formula_1 \u00e8 la trasformazione:\nche associa ad ogni numero complesso formula_4 il suo complesso coniugato formula_5.\nInfatti, scritto il numero complesso in forma trigonometrica, formula_6, si ottiene che \nche, rappresentato nel piano cartesiano, coincide proprio con il simmetrico di formula_4 rispetto all'asse delle ascisse formula_1.\nQuindi:\n\"passare da un numero complesso formula_4 al suo coniugato formula_11 significa applicare al punto formula_12 la simmetria rispetto all'asse delle ascisse formula_1\".\nSimmetria rispetto all'asse delle ordinate formula_14.\nLa simmetria rispetto all'asse delle ordinate formula_14 \u00e8 la trasformazione:\nche associa ad ogni numero complesso formula_4 l'opposto del suo coniugato formula_18. \nInfatti se formula_6, \nche, rappresentato nel piano cartesiano, coincide proprio con il simmetrico di formula_4 rispetto all'asse delle ordinate formula_14\nQuindi:\n\"passare da un numero complesso formula_4 all'opposto del suo coniugato formula_24 significa applicare al punto formula_12 la simmetria rispetto all'asse delle ordinate formula_14\".\nSimmetria rispetto alla bisettrice formula_27.\nLa trasformazione\nche associa ad ogni numero complesso formula_4 il prodotto formula_30 rappresenta la simmetria rispetto alla bisettrice del primo e del terzo quadrante formula_31. \nInfatti se formula_6, la rappresentazione nel piano cartesiano di\ncoincide con il simmetrico di formula_4 rispetto alla bisettrice formula_27.\nQuindi:\n\"passare da un numero complesso formula_4 al prodotto formula_37 significa applicare al punto formula_12 la simmetria rispetto alla retta formula_27, bisettrice del primo e del terzo quadrante\".\nSimmetria rispetto alla bisettrice formula_40.\nLa trasformazione\nche associa ad ogni numero complesso formula_4 il prodotto formula_43 rappresenta la simmetria rispetto alla bisettrice del secondo e del quarto quadrante formula_44. \nInfatti se formula_6, la rappresentazione nel piano cartesiano di\ncoincide con il simmetrico di formula_4 rispetto alla bisettrice formula_40.\nQuindi:\n\"passare da un numero complesso formula_4 al prodotto formula_50 significa applicare al punto formula_12 la simmetria rispetto alla retta formula_40, bisettrice del secondo e del quarto quadrante\".\nSimmetria rispetto alla retta formula_53.\nDato formula_54, la trasformazione\nche associa ad ogni numero complesso formula_4 il numero complesso formula_57 rappresenta la simmetria rispetto alla retta formula_53.\nInfatti nella trasformazione in questione \u00e8 immediato riconoscere l'operazione di coniugato, che realizza la simmetria rispetto all'asse delle formula_59, e la somma di numeri complessi, che realizza la traslazione.\nSe formula_60, allora \ne \nil che equivale a \nequazioni della simmetria assiale rispetto alla retta formula_53.\nQuindi:\n\"passare da un numero complesso formula_4 al numero complesso formula_66 significa applicare al punto formula_12 la simmetria rispetto alla retta di equazione formula_53\".\nSimmetria rispetto alla retta formula_69.\nDato formula_70, la trasformazione\nche associa ad ogni numero complesso formula_4 il numero complesso formula_73 rappresenta la simmetria rispetto alla retta formula_69.\nInfatti nella trasformazione in questione \u00e8 immediato riconoscere l'operazione dell'opposto del coniugato, che realizza la simmetria rispetto all'asse delle formula_75, e la somma di numeri complessi, che realizza la traslazione.\nSe formula_60, allora \ne \nil che equivale a \nequazioni della simmetria assiale rispetto alla retta formula_80.\nQuindi:\n\"passare da un numero complesso formula_4 al numero complesso formula_82 significa applicare al punto formula_12 la simmetria rispetto alla retta di equazione formula_80\"."}
{"id": "73305", "revid": "1658", "url": "https://it.wikipedia.org/wiki?curid=73305", "title": "Michael Edward Mills", "text": ""}
{"id": "73306", "revid": "2812", "url": "https://it.wikipedia.org/wiki?curid=73306", "title": "Pipino III", "text": ""}
{"id": "73307", "revid": "125058090", "url": "https://it.wikipedia.org/wiki?curid=73307", "title": "Gotico italiano", "text": "Il Gotico italiano (anche descritto e difinito come \"gotico \u201ctemperato\u201d\") ha caratteristiche che lo distinguono notevolmente da quello del luogo d'origine dell'architettura gotica, cio\u00e8 la Francia, e dagli altri paesi europei in cui questo linguaggio si \u00e8 diffuso (cio\u00e8 la Gran Bretagna, la Germania e la Spagna). In particolare non viene recepita l'innovazione tecnica e l'arditezza strutturale delle cattedrali francesi, preferendo mantenere la tradizione costruttiva consolidata nei secoli precedenti, e anche dal punto di vista estetico e formale non trova un grande sviluppo lo slancio verticale quasi estatico dell'architettura d'oltralpe. Se da un lato quindi c'era stata un'applicazione precoce di elementi gotici in epoca romanica (i rosoni e le volte a costoloni nel nord-Italia, gli archi a sesto acuto di retaggio arabo in Italia meridionale), dall'altro la tradizione romanica, influenzata dai modelli bizantini, paleocristiani e classici, resistette al principio dell'annullamento delle pareti. Ci\u00f2 fu dovuto probabilmente anche a questioni puramente pratiche: il clima italiano avrebbe fatto negli edifici coperti di vetrate un \"effetto luminescente\" nei mesi estivi, per cui la soluzione preferita fu quella di mantenere strutture in massiccia muratura, pi\u00f9 fresche, sulle quali si stendevano preziose decorazioni ad affresco. Si ebbe quindi in Italia un compromesso tra romanico e gotico, senza eccessivi slanci in altezza e riduzioni scheletriche delle masse murarie.\nUna possibile periodizzazione dell'architettura gotica italiana contempla una fase iniziale nel XII secolo con lo sviluppo dell'architettura cistercense, una fase successiva dal 1228 al 1290 di \"primo gotico\"; le realizzazioni dal 1290 al 1385 sono considerate di \"gotico maturo\" ed infine l'ultima fase dal 1385 fino al XVI secolo con l'inizio e la prosecuzione di cantieri \"tardo gotici\" come al Duomo di Milano o di Napoli, e alla Basilica di San Petronio a Bologna.\nGli inizi dell'architettura gotica in Italia.\nL'Italia fu una delle ultime nazioni europee dove si svilupp\u00f2 l'arte gotica. L'architettura, come in altre parti dell'Europa, \u00e8 all'inizio un prodotto di importazione. Il vettore principale \u00e8 costituito dagli edifici dell'ordine benedettino cistercense, che dalla zona d'origine borgognona, in Francia, si espanse in tutta l'Europa occidentale.\nL'architettura dell'ordine cistercense costituiva un sottolinguaggio particolare dell'edilizia gotica. Si tratta infatti di un'architettura che accoglie le principali innovazioni gi\u00e0 espresse nelle cattedrali dell'\u00cele-de-France, ma in forma molto pi\u00f9 moderata e in un certo senso \"ascetica\". Viene completamente bandita la decorazione figurativa, le vetrate hanno un'estensione ridotta e sono prive di colore, il verticalismo \u00e8 frenato, all'esterno non sono ammessi torri o campanili. Viene per\u00f2 utilizzata la volta a crociera archiacuta a campate rettangolari e i pilastri a fascio che proseguono nelle costolonature delle volte. I capitelli presentano ornamentazioni semplicissime e prevalentemente non figurative. La lavorazione della pietra \u00e8 accuratissima, e lo spazio definito dai tipici assetti planimetrici modulari e dalla nettezza e politezza delle membrature risulta, oltre che razionale, intensamente astratto. L'architettura di questo ordine si diffonde per tutto l'Occidente, e l'incontro del nuovo linguaggio con la tradizione locale costitu\u00ec anche in Italia la base per gli sviluppi successivi.\nI primi esempi di abbazie gotiche in Italia sono il complesso di Fossanova nel Lazio (1187-1206), l'abbazia di Casamari, terminata nel 1217, o l'abbazia di San Galgano, vicino a Siena, iniziata nel 1227 e finanziata da Federico II. Nell'ultimo esempio, pi\u00f9 tardo, si nota un'evoluzione del modello con un assottigliamento dei pilastri e un maggior numero di aperture che garantiscono una migliore luce.\nL'architettura cistercense forn\u00ec spunti significativi agli ordini mendicanti, come francescani, domenicani, e agostiniani, nella cospicua fase di inurbamento dei relativi insediamenti che in Italia ha luogo fra la met\u00e0 del Duecento e la met\u00e0 del secolo seguente. Fra le note distintive di questi ordini vi era infatti una certa enfasi sulla decorosa povert\u00e0 e semplicit\u00e0 degli edifici sacri e la necessit\u00e0 di avere ampie navate coperte con tetto a vista, in modo tale che i fedeli potessero ascoltare le prediche e seguire i riti senza ingombri visivi, come invece avveniva nelle cattedrali di assetto basilicale.\nUn esempio precoce di accenni significativi di grammatica gotica (su una sintassi ancora tardoromanica), \u00e8 dato dalla basilica di Sant'Andrea a Vercelli (1219-1227), finanziata dal cardinale Guala Bicchieri che era stato legato al pontificio in Francia e quindi aveva potuto ammirare le nuove cattedrali. Gi\u00e0 la facciata \u00e8 molto originale, con l'innesto di contrafforti a forma tubolare e di due esili torri ai lati, mentre i portali strombati presentano ancora archi a tutto sesto e le gallerie di loggette ricordano gli esiti del romanico lombardo e renano. A parte la singolare presenza di archi rampanti, l'interno sa decisamente pi\u00f9 di gotico, per le volte a crociera ogivali dai costoloni bicromi, gettate su pilastri 'incantonati' da colonnini serventi.\nUn altro esempio coevo \u00e8 il grandioso Battistero di Parma, dove lavor\u00f2 Benedetto Antelami.\nArchitetture del XIII secolo.\nIn questo secolo vengono costruiti numerosi edifici degli ordini mendicanti:\nVengono costruite o terminate anche alcune cattedrali, tra queste il Duomo di Siena.\nPisa rappresenta un caso unico in Italia, dove l'arte gotica si fonde con l'arte romanica:\nUn posto di particolare rilievo nell'arte del XIII secolo \u00e8 tenuto dall'architettura civile e militare sviluppatasi nell'Italia meridionale con l'imperatore Federico II di Svevia e nei secoli successivi con le dinastie Angioina e Aragonese del Regno di Napoli. Tra alcune delle opere pi\u00f9 importanti si ricordano:\nXIV secolo.\nVerso la fine del XIII vengono cominciati alcuni importanti cantieri di edifici che verranno realizzati nel corso del Trecento. \nFra questi gli edifici fiorentini:\nIn Umbria:\nGotico-angioino.\nCon l'avvento degli Angioini, nel meridione d'Italia si sviluppa lo stile gotico-angioino.\nA Napoli, capitale del regno, abbiamo i principali esempi:\nIn Molise, in stile gotico-angioino:\nIn Puglia, in stile gotico-angioino:\nArchitettura del nord-Italia.\nA Venezia:\nA Pisa:\nA Pavia:\nAl termine del secolo verranno iniziati i due maggiori cantieri tardo gotici italiani:\nGotico-catalano.\nSempre nel XIV secolo con l'arrivo degli aragonesi in Sicilia, viene importato in Italia lo stile gotico catalano ed esempio pregevole \u00e8 il duomo dell'Assunta a Erice. Fiorisce poi il Gotico chiaramontano con Palazzo Chiaramonte-Steri a Palermo, la Chiesa di Maria Santissima Assunta a Castelbuono, o il Castello di Montechiaro a Palma di Montechiaro.\nXV secolo.\nNel Quattrocento proseguono i cantieri iniziati nei secoli precedenti. Viene realizzata la cupola della cattedrale gotica di Firenze da parte di Filippo Brunelleschi, considerata una delle opere pi\u00f9 significative del nuovo linguaggio del Rinascimento, sebbene vada letta quale straordinario frutto tardomedievale della pi\u00f9 solida cultura progettuale e tecnica di tradizione. Il XV secolo vede un proseguimento del gotico soprattutto in termini di gotico-civile, tra esempi letti in chiave pienamente gotica troviamo:\nXVI secolo.\nAgli inizi del secolo il gotico rimane caratteristica peculiare solo del Meridione, particolarmente della Sicilia, che rester\u00e0 legata ai modelli tradizionali (tendenzialmente di importazione catalana) fino agli anni '10 del XVI secolo, mentre, nell'estremo nord della penisola troviamo invece il completamento del castello di Issogne (la corte d'onore)."}
{"id": "73309", "revid": "738187", "url": "https://it.wikipedia.org/wiki?curid=73309", "title": "Rudolf Steiner", "text": "\u00c8 stato il fondatore dell'antroposofia, controversa dottrina di derivazione teosofica, che concepisce la realt\u00e0 universale come una manifestazione spirituale in continua evoluzione, che pu\u00f2 essere osservata e compresa mediante l'\"osservazione animica\" (una sorta di chiaroveggenza), e studiata, nella sua unit\u00e0 col mondo fisico, mediante la cosiddetta \"scienza dello spirito\" o antroposofia, che egli riteneva essere un vero e proprio approccio scientifico alla conoscenza della verit\u00e0.\nSteiner ha espresso opinioni in vari campi, quali filosofia, sociologia, antropologia, economia e musicologia basandosi sulla sua \"scienza dello spirito\". Oggi \u00e8 noto prevalentemente per la pedagogia Waldorf, per una medicina alternativa (la medicina antroposofica), e per l'agricoltura biodinamica.\nSteiner affermava di non rinnegare il metodo scientifico, che per\u00f2 riteneva infecondo perch\u00e9 materialista e di proporne una versione \"pi\u00f9 completa\" (includente il mondo spirituale). \nLe sue teorie, tuttavia, muovendosi dichiaratamente al di l\u00e0 della scienza, sono considerate pseudoscientifiche.\nBiografia.\nOrigini e formazione culturale.\nNacque nel 1861 a Murakir\u00e1ly nell'Impero austro-ungarico (odierna Donji Kraljevec in Croazia).\nSteiner affermava di avere avuto, fin dall'infanzia, la capacit\u00e0 di osservare il mondo dello spirito, sentendo di doversi accostare alla natura \u00abper poter prendere posizione di fronte al mondo dello spirito, il quale mi stava innanzi come visione spontanea\u00bb. Tale approccio costitu\u00ec successivamente un punto fondamentale del suo pensiero.\nIl padre Johann(es) (1829-1910) lasci\u00f2 il lavoro di guardiacaccia al servizio dei conti Hoyos di Geras (Bassa Austria), per potersi sposare con Franziska Blie (Horn, 1834-1918), anch'essa al servizio degli Hoyos come cameriera, in quanto il conte aveva rifiutato di autorizzare il loro matrimonio. \nGli Hoyos erano una famiglia nobile spagnola, il cui nome derivava da El Hoyo de Pinares nella Provincia di Avila, luogo in cui erano tracciate le loro origini fino al IX secolo.\nUn ramo della famiglia era ancora presente nella regione austro-ungarica.\nJohann trov\u00f2 impiego come telegrafista nella Societ\u00e0 Ferroviaria dell'Austria del Sud. Quando Rudolf nacque, il padre prestava servizio a Donji Kraljevec (Regione del Me\u0111imurje dell'impero, odierna Croazia). Nei primi due anni di vita, la famiglia dovette trasferirsi due volte: dapprima a M\u00f6dling, non distante da Vienna, e subito dopo il suo passaggio al ruolo di capostazione, a Portschach, ai piedi delle Alpi austriache.\nA causa di un diverbio fra il padre e il maestro della scuola primaria locale, Rudolf fu educato in famiglia. Nel 1869, all'et\u00e0 di otto anni, la famiglia si trasfer\u00ec a Neud\u00f6rfl, e nel 1872 Rudolf entr\u00f2 nel regio ginnasio di Wiener Neustadt, indotto dal padre, che voleva farne un ingegnere delle ferrovie. Nell'Austria di quel tempo, la maturit\u00e0 liceale era obbligatoria per poter accedere al primo anno di universit\u00e0.\nDal 1879 al 1883 la famiglia and\u00f2 a vivere a Inzersdorf, per permettere a Rudolf di iscriversi all'Universit\u00e0 tecnica di Vienna e frequentarvi corsi di matematica, fisica, chimica, botanica, biologia, letteratura e filosofia, senza conseguire alcuna laurea, a cui approder\u00e0 invece pi\u00f9 tardi in filosofia. Bench\u00e9 assorbito da numerosi impegni, frequent\u00f2 i corsi del filosofo Franz Brentano, che influenzarono profondamente lo sviluppo della sua filosofia, ed ebbe scambi epistolari con l'allora notissimo filosofo spiritualista Eduard von Hartmann, la cui opera principale, \"Filosofia dell'inconscio. Risultati speculativi secondo il metodo induttivo delle scienze naturali\", ebbe 10 ristampe fra il 1869 e il 1890.\nNel 1882, Karl Julius Schr\u00f6er, uno dei maestri di Steiner e docente di letteratura tedesca, sugger\u00ec il suo nome a Joseph K\u00fcrschner, curatore di una nuova edizione critica delle opere di Goethe. K\u00fcrschner propose a Rudolf di occuparsi delle opere del poeta romantico relative alle scienze naturali, offrendogli un'opportunit\u00e0 unica quanto insolita per un giovane studente ancora privo di qualsiasi referenza accademica.\nPrima di iscriversi all'Universit\u00e0 Politecnica, Steiner aveva approfondito lo studio dell'idealismo tedesco: Kant, Fichte e Schelling, lasciando tuttavia in secondo piano il filosofo Hegel (1770-1831). Successivamente lesse approfonditamente Wilhelm Dilthey, che tenne a Berlino la cattedra di filosofia, che era stata di Hegel.\nUn tema ricorrente del pensiero e degli scritti giovanili di Steiner, fino alla successiva svolta spiritualista, \u00e8 l'obbiettivo di dimostrare la tesi secondo la quale non esiste nessun limite innato ed essenziale alla capacit\u00e0 e possibilit\u00e0 della conoscenza umana\nSteiner millantava capacit\u00e0 chiaroveggenti, e anche di essere in grado di comprendere la causa delle malattie di una persona riuscendo a leggere oltre il visibile quanto avvenuto nel passato di una persona.\nLe prime opere.\nNel 1886 Steiner pubblic\u00f2 un primo libro sulla filosofia di Goethe: \"Linee fondamentali di una teoria della conoscenza della concezione del mondo di Goethe\" (Grundlinien einer Erkenntnistheorie der goetheschen Weltanschauung).\nDi conseguenza, nel 1888 Steiner fu invitato a lavorare come curatore negli archivi Goethe a Weimar, dove rimase fino al 1896, scrivendo introduzioni e commenti ai quattro volumi di scritti scientifici di Goethe e pubblicando nel 1897 un secondo libro sulla filosofia di Goethe: \"Goethes Weltanschauung\" (La concezione del mondo di Goethe).\nNel 1891 Steiner ottenne il dottorato in filosofia all'Universit\u00e0 di Rostock, con una tesi sul concetto di ego in Fichte, poi ampliata e pubblicata sotto il titolo \"Wahrheit und Wissenschaft\" (Verit\u00e0 e scienza). In quegli anni collabor\u00f2 alle edizioni complete delle opere di Arthur Schopenhauer e di Jean Paul e nel 1894 pubblic\u00f2 \"Die Philosophie der Freiheit\" (La filosofia della libert\u00e0), il cui sottotitolo (\"Risultati d'osservazione animica secondo il metodo delle scienze naturali\") sembra scelto per collegarsi o contrapporsi alla famosa opera di von Hartmann.\nPoco dopo, nel 1895, Steiner scrisse: \"Friedrich Nietzsche: ein K\u00e4mpfer gegen seine Zeit\" (\"F.N.: un lottatore contro il suo tempo\"), lavoro che conclude la prima fase dell'opera steineriana, svoltasi sotto il segno dell'idealismo tedesco. Nel 1896 Elisabeth F\u00f6rster-Nietzsche, sorella di Friedrich Nietzsche (all'epoca ormai catatonico), chiese a Steiner di riordinare l'archivio di Nietzsche a Naumburg, a circa 50 km da Weimar. In quell'occasione egli pot\u00e9 incontrare il filosofo, di cui lasci\u00f2 una minuziosa descrizione nella propria autobiografia.\nAdesione alla Societ\u00e0 Teosofica e alla massoneria.\nNel 1897 Steiner lasci\u00f2 Weimar e si trasfer\u00ec a Berlino, dove divenne proprietario, redattore capo e autore principale della rivista letteraria \"Magazin f\u00fcr Literatur\", impresa che si rivel\u00f2 un insuccesso, anche a causa della sua presa di posizione a favore di \u00c9mile Zola nell'Affare Dreyfus. Steiner cominci\u00f2 anche a leggere i testi dell'anarchico individualista Max Stirner, ma poi li abbandon\u00f2 affermando che essi conducevano \"nell'abisso\" del nichilismo.\nPrefer\u00ec quindi avvicinarsi alla teosofia, dottrina esoterica propugnata dalla Societ\u00e0 teosofica, fondata a New York nel 1875, secondo la quale tutte le religioni del mondo conservano soltanto residui parziali di un'unica verit\u00e0 divina conosciuta nelle varie epoche da un numero ristretto di grandi iniziati. L'avvicinamento avvenne nel 1899, allorquando pubblic\u00f2 sul \"Magazine\" un articolo intitolato \"La rivelazione segreta di Goethe, saggio sulla natura esoterica di una fiaba di Goethe, Il serpente verde.\" Ne segu\u00ec un invito e poi una serie di conferenze alla Societ\u00e0 Teosofica dove Steiner esponeva le proprie concezioni spirituali in quanto non gli erano ancora noti i testi della Societ\u00e0 Teosofica. Autore di \"Theosophie. Eine Einf\u00fchrung\" (\"Teosofia: un'introduzione\") (1904) e conferenziere attivo in tutta Europa, Steiner contribu\u00ec alla crescita della sezione tedesca e ne fu segretario fra il 1902 e il 1912.\nNel 1902 assieme a Marie von Sivers fonda la rivista \"Lucifer\" il cui nome (come da lui stesso rivelato) non si riferiva all\u2019entit\u00e0 ma all\u2019idea di apportare luce. La rivista poi si sarebbe fusa assieme alla viennese \"Gnosis\" divenendo \"Lucifer-Gnosis\". In questa rivista verranno successivamente pubblicate le trascrizioni delle sue conferenze. \nA partire dal 1904 Steiner sviluppa le sue attivit\u00e0 di conferenziere. Annie Besant (presidentessa della Societ\u00e0 Teosofica) lo nomina responsabile della sezione esoterica per Austria e Germania. Nel 1904 Eliza von Moltke diviene una delle allieve predilette di Steiner nella sua scuola, e, tramite lei, conosce personalmente il generale von Moltke il giovane.\nNel 1905, Steiner smette di insegnare all'universit\u00e0 popolare di Berlino.\nNel 1906 John Yarker era ormai succeduto a Giuseppe Garibaldi come Gran Maestro dell'Ordine massonico di Memphis-Misra\u00efm. In quello stesso anno Th\u00e9odor Reuss, rappresentante di Yarker in Germania, rilascia a Steiner una patente per fondare a Berlino un Capitolo e un Gran Consiglio di Memphis-Misra\u00efm col titolo distintivo di \u00abMystica Aeterna\u00bb. Alla fine dell'anno Steiner fa un viaggio in Italia con Marie von Sivers e trascorrono il natale e il capodanno a Venezia. Nel 1907 tiene nuove conferenze.\nNel mese di maggio si svolge a Monaco il congresso teosofico europeo, durante il quale viene rappresentata l'opera \"Il dramma sacro di Eleusis\" di \u00c9douard Schur\u00e9. Annie Besant e Rudolf Steiner constatano che hanno delle concezioni differenti di quel che dovrebbe essere l'esoterismo. Alla fine di maggio, con il 100\u00b0 membro affiliato alla Loggia \u00abMystica Aeterna\u00bb, Steiner diventa Gran Maestro Deputato, principale dirigente del Rito di Memphis-Misra\u00efm in Germania, e delle Logge sono installate a Berlino, Colonia, Lipsia, Stoccarda e Monaco.\nSteiner viaggia in Italia per quattro settimane durante l'estate e durante il ritorno, in settembre, trascorre alcuni giorni a Barr, in Alsazia, ospite di \u00c9douard Schur\u00e9. Nel 1908 continua a dare delle conferenze e fa un nuovo viaggio in Italia. Steiner entra assai presto in conflitto con Reuss e diventa indipendente, fondando il suo proprio rito: la \u00abMassoneria esoterica\u00bb, alla quale sarebbe stato iniziato \u00c9douard Schur\u00e9. Questo rito aveva un rituale il cui testo \u00e8 parzialmente riprodotto nell'opera di \u00c9liphas L\u00e9vi \"Dogme et Rituel de Haute Magie\". Nella sua autobiografia, Steiner minimizza i suoi rapporti con la Massoneria, e con Reuss in particolare. \u00c8 da notare che Theodor Reuss \u00e8 stato membro della Societ\u00e0 teosofica. Secondo certi autori Steiner sarebbe stato pure iniziato nell'Ordine della Rosacroce esoterica di Franz Hartmann, teosofo a amico di Reuss, che aveva fondato una branca dissidente della Societ\u00e0 teosofica in Germania.\nUscita dalla Societ\u00e0 Teosofica e fondazione della Societ\u00e0 Antroposofica.\nAl pi\u00f9 tardi dal 1907 in poi le tensioni tra Steiner e la Societ\u00e0 teosofica cominciarono a crescere in maniera costante e progressiva, fino a sfociare nel 1912 nel distacco definitivo di Steiner e la creazione dell'Antroposofia. Sin dall'inizio della sua adesione egli aveva notato degli aspetti della Societ\u00e0 teosofica che non gradiva e che ha raccontato ne \"La mia vita\".\nInoltre l'incarico di segretario della sezione tedesca della Societ\u00e0 Teosofica venne assunto dallo Steiner a patto che gli fosse consentito di esporre i risultati della sua propria indagine soprasensibile, prescindendo dalla divulgazione dei testi teosofici. La condizione da lui posta venne accettata dai dirigenti della Societ\u00e0 Teosofica e in seguito egli sperava - come si legge anche ne \"La mia vita -\" di creare una sezione antroposofica all\u2019interno della stessa Societ\u00e0 Teosofica. Tuttavia vi erano state due cause principali per la rottura insanabile tra le due visioni; uno era l'orientamento verso il cristianesimo europeo da parte Steiner, rispetto alla visione pi\u00f9 fortemente basata sull'Induismo di Annie Besant ed il maggior interesse orientale-asiatico dei teosofi sotto la sua guida; ma pi\u00f9 nell'immediato Steiner aveva pubblicamente preso le distanze dalla promozione che stava facendo la Besant di Jiddu Krishnamurti come nuovo Buddha (Maitreya). A questo punto Steiner ed un gruppo di teosofi tedeschi di primo piano fonda ufficialmente la \"Societ\u00e0 Antroposofica\" nel mese di dicembre del 1913; presto la stragrande maggioranza dei membri tedeschi della \"Societ\u00e0 Teosofica\" li segue nel nuovo gruppo; i transfughi vengono esclusi definitivamente dalla Societ\u00e0 Teosofica nel gennaio 1914.\nTrasferitosi in Svizzera, Steiner architett\u00f2 e progett\u00f2 i due Goetheanum a Dornach in Svizzera. Il primo, costruito in legno tra il 1913 e il 1920, venne distrutto la notte del Capodanno 1922 da un incendio probabilmente doloso (da parte di nazionalisti tedeschi), il secondo fu realizzato in cemento armato dopo la sua morte e completato nel 1928.\nCoadiuvato da Ita Wegman, Rudolf Steiner fu anche l'ideatore di una medicina antroposofica e tenne conferenze agronomiche su base esoterica (dai quali poi si svilupper\u00e0 la cosiddetta agricoltura biodinamica). Ha inoltre concepito l'ideale politico della cosiddetta triarticolazione sociale e delineato una nuova arte del movimento, chiamata euritmia, che mira, attraverso gesti e movimenti, a rendere visibile \"l'invisibile\" (suoni e forme del linguaggio, stati d'animo, forme e concetti archetipici).\nRudolf Steiner mor\u00ec nel 1925 di malattia, secondo alcuni avvelenato. Negli ultimi anni si scontr\u00f2 con i nazionalisti e i cattolici. Hitler attacc\u00f2 pesantemente Steiner nel 1921, definendolo \"agente dell'ebraismo\", e il fondatore dell'antroposofia (il quale aveva gi\u00e0 stigmatizzato fortemente il \"putsch di Monaco\"), prima di morire avrebbe profetizzato che nel 1933 (sar\u00e0 l'anno dell'ascesa di Hitler) si sarebbe manifestata la Bestia dell'Apocalisse, che molti steineriani identificarono appunto con il F\u00fchrer. Nonostante la vicinanza all'esoterismo di molti gerarchi, nel 1935 Reinhard Heydrich chiuse le scuole fondate da Steiner in quanto considerate \"incompatibili\" con il nazismo.\nSteiner fu un instancabile conferenziere, tenendo pi\u00f9 di seimila incontri pubblici in svariate citt\u00e0 europee. I suoi libri fondamentali sono: \"Filosofia della libert\u00e0\", \"Teosofia\", \"L'Iniziazione\", \"La scienza occulta nelle sue linee generali\", \"La mia vita\", \"Calendario dell'Anima (1912-13)\".\nL'antroposofia o \"scienza dello spirito\".\nAntroposofia e teosofia.\nSteiner \u00e8 il fondatore dell'antroposofia, a sua volta derivata dalla teosofia, dottrina propugnata dalla \"Societ\u00e0 Teosofica\", secondo la quale tutte le religioni deriverebbero da un'unica dottrina spirituale. Tale dottrina sarebbe stata tramandata nel corso della storia attraverso una strettissima cerchia di iniziati, che avrebbero rivelato solo gli aspetti pi\u00f9 conformi al periodo storico in cui essi si sarebbero venuti a trovare. L'antroposofia si differenzierebbe dalla teosofia per la maggior importanza attribuita alla natura e al destino dell'uomo.\nL'antroposofia asserisce che la realt\u00e0 universale \u00e8 una manifestazione divina in continua evoluzione; in altre parole il mondo fisico \u00e8 continuamente influenzato dal \"mondo spirituale\", che ne guida le trasformazioni. Il mondo \u00e8 \"una manifestazione dello spirito, che si \u00e8 condensato in centri diversi, i quali, attraverso millenni di evoluzione e di successivi avat\u0101ra, ritorneranno all'unificazione finale dello spirito puro\".\nAnche gli uomini quindi evolvono attraverso continue reincarnazioni. Steiner fa propria, anche se deformandola, la concezione induista di karma e reincarnazione, e sostiene che gli uomini cercano costantemente di elevare il proprio spirito attraverso le proprie azioni terrene, cambiando cos\u00ec il \"destino\" (karma) che si sono dati con le loro azioni precedenti. Questo processo influenza anche l'aspetto fisico dell'uomo, determinandone l'evoluzione.\nL'antroposofia nega di essere una religione, ma incorpora in maniera sincretica elementi delle religioni storiche, come il cristianesimo o il buddhismo. Dall'induismo e dalla disciplina dello yoga provengono numerosi concetti, come quelli di karma, di reincarnazione, di chakra e di costituzione occulta dell'uomo, cos\u00ec come per i consigli sugli esercizi di meditazione. Tuttavia l'iniziale uso di terminologia induista \u00e8 stato a poco a poco abbandonato nell'antroposofia, che a quei termini classici ha sostituito una traduzione pi\u00f9 \"occidentale\", quasi a volersene distanziare o a far dimenticare quelle \"prese a prestito\". Inoltre, mentre la teosofia resta tipicamente legata all'induismo, Steiner assegna un ruolo centrale nel divenire cosmico alla figura di Cristo, spirito tramite il quale \u00e8 stato mediato il congiungimento tra divino e umano.\nFondamento epistemologico dell'antroposofia.\nSecondo l'enciclopedia Treccani: \u00abL\u2019antroposofia si fonda su una [cosiddetta] \u2018scienza occulta\u2019, vale a dire su una serie di esperienze reali, di ordine psichico e spirituale, che divengono accessibili per coloro i quali applichino i metodi di sviluppo spirituale capaci di porre l\u2019uomo a contatto del mondo soprasensibile\u00bb. Occorrerebbe, quindi, un vero e proprio processo di iniziazione sotto la guida di un maestro grazie al quale, secondo Steiner, l'adepto sarebbe introdotto alla \"percezione interiore delle realt\u00e0 ultrasensibili\".\nL'antroposofia postula l'esistenza di un mondo spirituale, che sarebbe intellettualmente comprensibile e accessibile a un'esperienza diretta per mezzo di crescita e sviluppo interiore. Essa si propone l'investigazione e descrizione di questi fenomeni spirituali per mezzo di un\"osservazione animica\", descritta da Steiner nella sua opera principale (La filosofia della libert\u00e0) e considerata un'espansione del metodo scientifico a oggetti non immediatamente sensibili. Il ruolo centrale della cosiddetta \"osservazione animica secondo il metodo delle scienze naturali\" fu sottolineato da Steiner, che scrisse: \u00abla mia \"filosofia della libert\u00e0\" \u00e8 la base epistemologica per la scienza spirituale orientata in senso antroposofico a cui mi rifaccio\u00bb.\nAnche l'approccio diagnostico-terapeutico della medicina antroposofica, creata da Steiner, si fonda sul monismo tipico dell'antroposofia e perci\u00f2 considera l'uomo una totalit\u00e0 psico-fisico-energetica, la cui cura si avvale prevalentemente di rimedi omeopatici.\nRadici del pensiero di Steiner.\nIl pensiero di Steiner \u00e8 influenzato dall'ideale romantico di una riconciliazione tra scienza, arte e religione, discipline che, con l'avvento del metodo scientifico, avevano preso strade diverse. Steiner, nel perseguire questo ideale, si ispira alle opere poetiche e \"scientifiche\" di Goethe, sulle quali Steiner lavor\u00f2 lungamente, e alle dottrine gnoseologiche dell'idealismo tedesco, in particolare di Fichte e Schelling. Nel contesto di una critica della modernit\u00e0 che si oppone al kantismo queste dottrine sono utilizzate per affermare la possibilit\u00e0 di una conoscenza sovrasensibile fondata sull'auto-intuizione del pensiero.\nSteiner fu anche profondamente influenzato da Franz Brentano e Wilhelm Dilthey, dal lavoro dei quali attinsero sia Edmund Husserl che Jos\u00e9 Ortega y Gasset.\nProfonde le influenze della Societ\u00e0 Teosofica, dal cui testo sacro, ll Libro di Dzyan, Steiner riprende ad esempio le sue idee sull'origine della razza umana.\nSteiner nega la possibilit\u00e0 che l'Io si dissolva (in quanto si reincarna in vite successive), in contrasto con numerose dottrine occidentali e orientali. Egli inoltre ci mostra nei suoi scritti e nelle conferenze come il nostro modo di pensare sia fortemente impregnato di materialismo e per questa ragione pone degli esempi atti a spiritualizzare l\u2019interpretazione comune che, in quanto uomini di quest\u2019epoca, abbiamo nei confronti delle vicende Bibliche. Quando si parla dell\u2019eucaristia durante la messa, questa interpretazione non va intesa letteralmente ma secondo un significato spirituale: l\u2019interpretazione materiale \u00e8 una distorsione moderna. Oppure quando si parla dei giorni della creazione biblici, essi non vanno intesi secondo un effettivo arco di 24 ore.\nLa centralit\u00e0 della figura cristica.\nNei suoi scritti e nelle conferenze Steiner insiste molto sull'importanza dell'evento e della figura di Ges\u00f9 Cristo. La sua incarnazione infatti \u00e8 certamente l\u2019evento pi\u00f9 importante della storia umana. Egli analizza i tanti aspetti della vita di Ges\u00f9 analizzandoli in chiave esoterica tramite l'indagine della cronaca dell'akasha. Ad esempio l'annuncio dell'arrivo del Cristo ai pastori da parte di un angelo fece seguito ad una moltitudine celeste che egli afferma essere stato un segno del Buddha il quale avrebbe favorito cos\u00ec l'evento cristico. \nGes\u00f9 viene considerato da Steiner come colui che un\u00ec le istanze spirituali del buddismo e dello zarathustrismo. Egli afferma infatti che in Palestina nacquero in realt\u00e0 due Ges\u00f9 a distanza di alcuni mesi. Il Ges\u00f9 di Nazareth universalmente conosciuto nacque dalla stirpe di Natan a sua volta figlio di Davide. A sua volta un secondo Ges\u00f9 della stirpe di Salomone nacque a Betlemme da genitori con gli stessi nomi del Ges\u00f9 di Nazareth. (Matteo 2,1) Il Ges\u00f9 natanico ebbe un influsso spirituale del Buddha, mentre il Ges\u00f9 salomonico da parte di Zarathustra. All'et\u00e0 di dodici anni l'egoit\u00e0 del Ges\u00f9 salomonico si trasferisce in quello natanico determinando cos\u00ec un influsso diretto di Zarathustra ma anche del Buddha. \nIn merito all'episodio descritto nel Vangelo di Luca del ritrovamento di Ges\u00f9 al Tempio, commenta in merito allo stupore prodotto dai presenti a causa delle capacit\u00e0 oratorie del giovane Ges\u00f9. Secondo Steiner quelle capacit\u00e0 erano determinate da un influsso dell'involucro astrale del Buddha che ne aveva favorito le capacit\u00e0 e un grande spirito di compassione e amore. \nLa sua morte sul Golgota segna il momento in cui l\u2019uomo, attraverso il sacrificio della croce acquisisce un io che si distacca dall\u2019io di gruppo che possedeva precedentemente. \nL\u2019evento cristico ha modificato le caratteristiche della terra in un modo tale che un chiaroveggente avrebbe riscontrato un cambiamento nell\u2019aspetto e nelle forme del corpo eterico e del corpo astrale della terra.\nNelle conferenze sui Vangeli pone l\u2019accento su come interpretare il messaggio cristico e i relativi episodi. Del \"Vangelo di Giovanni\" egli afferma che: \u201c\u00c8 possibile ritrovare le verit\u00e0 enunciate dalla scienza dello spirito.\u201d Nello stesse testo afferma come gli Apostoli fossero in realt\u00e0 degli iniziati e che il famoso episodio della resurrezione di Lazzaro vada interpretato come un rito iniziatico compiuto su Lazzaro affinch\u00e9 potesse venire in contatto con i mondi spirituali. Questa pratica per\u00f2, con la venuta del Cristo non sarebbe pi\u00f9 necessaria.\nLa resurrezione di Lazzaro secondo Steiner sarebbe uno degli eventi che ha scatenato la reazione dei filistei i quali, legati agli antichi riti ma soprattutto al vincolo di segretezza avrebbero considerato il gesto pubblico di Cristo come rivoluzionario se non sovversivo facendo scattare la persecuzione.\nCome sosteneva inoltre tutta una tradizione esoterica cristiana, dagli gnostici ai rosacroce, la figura del Cristo andrebbe disgiunta da quella di Ges\u00f9 di Nazareth: quest'ultimo infatti era un'individualit\u00e0 estremamente evoluta, che riassumeva in s\u00e9 i supremi iniziati della storia umana, mentre il primo \u00e8 lo Spirito del Sole, disceso su Ges\u00f9 solo al momento del battesimo nel Giordano, dal quale avrebbe cominciato a separarsi poco prima della crocifissione, durante l'agonia nel Getsemani, per sprofondare infine, attraverso la ferita aperta del costato, nel centro della Terra.\nRudolf Steiner afferma che la divinit\u00e0 induista Visva karman sia lo spirito del Cristo il cui nome significa \"quell'essere che viveva al di l\u00e0 della sfera dei sette risci\", in quanto nei tempi antichi il suo spirito era ancora lontano dalla Terra.\nLa struttura dell'uomo e la reincarnazione.\nSecondo Steiner l'uomo sarebbe composto con sette principi costitutivi:\nIl corpo eterico per la met\u00e0 superiore del corpo sarebbe molto simile al corpo ma differisce per il fatto che nell'uomo \u00e8 femminile e nella donna maschile, ci\u00f2 determinerebbe le manifestazioni tipiche della vita psichica dei sessi: il senso del sacrificio della donna si legherebbe al corpo eterico maschile, mentre l\u2019ambizione maschile alla natura femminile del proprio corpo eterico.\nAlla morte il corpo fisico sarebbe abbandonato immediatamente, mentre per qualche giorno l'uomo conserverebbe la sua \"natura eterica\". Subito dopo si passerebbe alla fase del kamaloka. In questo periodo che pu\u00f2 durare fino a un terzo della vita reale, si rivivrebbero le emozioni positive e negative suscitate negli altri. In funzione dell\u2019attaccamento alla vita fisica questa fase si allungherebbe e il corpo eterico cos\u00ec vive una sorta di purificazione, dopodich\u00e9 abbandona anche il \"corpo astrale\". A questo punto rimarrebbe soltanto l'Io (corpo mentale) in forma di \u201cseme\u201d che cresce nel mondo spirituale finch\u00e9, dopo un lungo periodo (da cinquecento a mille anni), ricever\u00e0 un nuovo corpo astrale ed eterico, sceglier\u00e0 i genitori, vedr\u00e0 la sua vita futura in un rapido quadro d\u2019insieme e infine si reincarner\u00e0 in un nuovo corpo fisico. Ciascuna vita, nella visione steineriana sarebbe quindi influenzata dalle vite precedenti secondo la legge del karma.\nSteiner ci fa sapere che il processo di reincarnazione \u00e8 sorto nel momento in cui l'uomo ha acquisito una sua individualit\u00e0 (dopo la separazione del Sole dalla Luna). In precedenza l\u2019uomo aveva un\u2019anima di gruppo per cui la vita aveva un andamento continuo, di generazione in generazione. Questa condizione torner\u00e0 ad essere presente quando, nell\u2019evoluzione umana, la reincarnazione terminer\u00e0.\nQuesta sua idea sulla natura dell'uomo riflette una credenza sulla natura dell'universo (cosmologia) di stampo religioso (nella fattispecie induista): in essa si ripropone la credenza della teosofia sulla discesa (o \u201ccondensazione\u201d) dello \"spirito\" nella materia e della sua successiva risalita o \u201cspiritualizzazione\u201d.\nGli effetti della vita terrena sulla reincarnazione riemergerebbero anche dopo diversi cicli di nascite. Egli pone l\u2019esempio del rito egiziano della mummificazione che mette in risalto l'integrit\u00e0 del corpo fisico. Ci\u00f2 avrebbe influito come forma pensiero sullo sviluppo animico determinando future incarnazioni particolarmente legate alla materialit\u00e0. Inoltre egli ritrova un\u2019eco inconscia della passata esistenza egizia in Copernico e Keplero. Il loro lavoro di descrizione dell\u2019universo si legherebbe all\u2019interesse egiziano per gli astri. Egli inoltre riporta lo strano collegamento alla sapienza egizia nella prefazione al V libro dell\"Harmonices mundi\".\nL\u2019insorgenza di certe malattie avrebbe in molti casi una causa karmica. La bramosia di guadagno porterebbe nella vita successiva ad una predisposizione alle malattie infettive, l\u2019amore verso gli altri e le creature porterebbe poi ad un corpo giovane. Una vita piena d\u2019odio e antipatie porter\u00e0 ad un corpo che invecchia presto. L\u2019odio tra classi sociali (sperimentato nei secoli passati) determinerebbe poi l\u2019insorgenza della tubercolosi polmonare. Il peso della malattia in una precedente vita pu\u00f2 essere considerata come una conquista ottenuta nella sofferenza che porterebbe poi effetti positivi nella reincarnazione come ad esempio una grande saggezza.\nAmbiti ulteriori del pensiero di Steiner.\nIl pensiero di Steiner ha influenzato diversi campi tramite un approccio diverso. In ognuno degli ambiti in cui \u00e8 stato applicato si sono avuti risultati convincenti per i sostenitori e meno per coloro che ne sono distanti. Tra le applicazioni c'\u00e8 persino in ambito finanziario con la creazione di una banca \"steineriana\" fin dal 1968.\nLa pedagogia Waldorf.\nSteiner \u00e8 stato il fondatore di un metodo educativo basato sulle teorie antroposofiche. Tale metodo \u00e8 oggetto di controversie in quanto basato non sul metodo scientifico o sull'esperienza, ma su teorie esoteriche; le scuole steineriane sono pertanto state accusate di essere, in modo occulto, delle scuole religiose.\nPrende nome dalla scuola voluta da Emil Molt, direttore della fabbrica di sigarette Waldorf\u2013Astoria di Stoccarda, per i figli dei suoi operai. La scuola Waldorf apr\u00ec le porte nel settembre del 1919 con circa 250 alunni e dodici insegnanti, sotto la conduzione pedagogica di Rudolf Steiner. Oggi ci sono centinaia di scuole Waldorf in Europa e nel mondo.\nCaratteristiche principali della prima scuola Waldorf furono: la totale autonomia nella nomina degli insegnanti; l'assenza di libri di testo e di programmi scolastici predefiniti; l'autogestione del collegio dei docenti e l'autofinanziamento (anche attraverso importanti donazioni).\nNata per favorire lo sviluppo e le capacit\u00e0 dei figli di alcuni operai, la scuola Waldorf raccolse fin dall'inizio consensi tra coloro che desideravano un'educazione nuova e creativa per i propri figli. In Italia per\u00f2, a causa anche degli alti costi necessari per la gestione di una scuola non sovvenzionata, essa ha inizialmente preso piede soprattutto nelle fasce economicamente pi\u00f9 alte della societ\u00e0. Anche oggi si supplisce a queste difficolt\u00e0 offrendo alle famiglie la possibilit\u00e0 di ottenere riduzioni sulle rette scolastiche mediante uno scambio in lavoro oppure mediante un \"fondo aiuto famiglie\", basato sul principio della solidariet\u00e0, e garantito dalla riservatezza e dall'anonimato. Per raccogliere denaro poi le scuole steineriane organizzano iniziative di autofinanziamento, come i mercatini in occasione delle principali festivit\u00e0 dell'anno: i fondi raccolti in queste occasioni vengono in parte anche impiegati per sostenere chi non potrebbe permettersi di frequentare una scuola privata ma desidera abbracciare questa pedagogia.\nAutoeducazione e spiritualismo nella pedagogia Waldorf.\nNella formazione \"steineriana\" non vuole esservi traccia alcuna di nozionismo e questo, nelle intenzioni delle scuole, dovrebbe portare ad uno sviluppo ottimale della personalit\u00e0 dell'allievo e delle diverse componenti - umanistica, scientifica e artistica - dello studente. Inoltre non sono previste bocciature o altri rallentamenti nel percorso scolastico (tranne che al liceo), poich\u00e9 l'insegnamento \u00e8 impartito comunque in relazione all'et\u00e0 dell'alunno.\nNella formazione degli insegnanti steineriani \u00e8 fondamentale il percorso di autoeducazione continua. Nei seminari di formazione e di aggiornamento lo scopo primario, oltre alla preparazione sull'antropologia dell'et\u00e0 evolutiva in senso steineriano, \u00e8 anche quello di risvegliare e sviluppare nel maestro interesse, entusiasmo, capacit\u00e0 e spirito di iniziativa in ambito pedagogico.\nLa cosa pi\u00f9 importante nell'impostazione educativa proposta da Steiner \u00e8 la necessit\u00e0 di un profondo e rigoroso cammino di \"autoeducazione\" che l'insegnante deve compiere per mezzo di una serie di \"discipline spirituali\", sempre sviluppate da Steiner, al fine di raggiungere un'intima e diretta conoscenza di s\u00e9 stesso per una lenta correzione delle proprie imperfezioni interiori. Il vero insegnamento da parte dell'educatore, dice Steiner, non sta in quel che viene detto n\u00e9 in quel che viene fatto ma, piuttosto, in quel che si \"\u00e8\": la parte sostanziale dell'azione educativa avviene, cio\u00e8, \"da anima ad anima\", passando direttamente dall'anima dell'adulto all'anima dell'allievo (e ci\u00f2 \u00e8 tanto pi\u00f9 vero, quanto pi\u00f9 quest'ultimo \u00e8 in tenera et\u00e0).\n\u00c8 dunque importantissimo, nella prospettiva di una pedagogia etica quale Steiner aveva in mente, che l'educatore sia in un costante lavoro di auto-purificazione nonch\u00e9 di ricerca personale riguardo a tutto quanto egli vuol presentare ai propri alunni in modo che l'insegnamento risulti profondamente vivo e veritiero.\nL'intera impostazione educativa della pedagogia Waldorf si basa sulla concezione antroposofica del mondo (secondo la tripartizione di corpo, anima e spirito), cosa che ha generato svariate controversie sull'indottrinamento religioso degli allievi. Le scuole steineriane negano per contro che vi sia (nei limiti del possibile, tenendo conto soprattutto che applicano, per lo pi\u00f9 in modo a-storico ed acritico, idee concepite da Steiner negli anni '20 del '900) alcun tentativo macroscopico d'indottrinamento.\nSecondo l'idea di Steiner, l'intento dovrebbe essere sempre quello di formare individui quanto pi\u00f9 possibile capaci di un giudizio critico libero e profondo.\nL'uomo triarticolato e i dodici sensi.\nSteiner indic\u00f2 attraverso una serie di conferenze raccolte nei tre volumi di \"Arte dell'educazione I, II, III\" la base metodologica della sua pedagogia, ponendosi l'obiettivo di risvegliare appieno le facolt\u00e0 dell'essere umano nel suo lungo percorso evolutivo, dall'et\u00e0 infantile sino alla piena maturit\u00e0 (ventun'anni).\nSecondo quanto Steiner afferma, ci\u00f2 pu\u00f2 avvenire solamente grazie al possesso, da parte dell'educatore, di una profonda conoscenza dell'uomo quale essere \"triarticolato\", ovvero tripartito nelle capacit\u00e0 di pensare, sentire e volere: ad ognuno di questi fattori del discente dev'essere data la possibilit\u00e0 di \"auto-elaborazione\" nei giusti modi e nei giusti tempi. Lo sviluppo armonico di suddette tre facolt\u00e0, al pari di quello dei dodici sensi, \u00e8, dunque, alla base di tutta la pedagogia steineriana; tale esigenza verrebbe soddisfatta, nella metodologia elaborata da Steiner, tramite:\nL'arte di educare.\nSecondo Rudolf Steiner la pedagogia non deve impartire nozioni teoriche o intellettualistiche, ma deve insegnare ricorrendo all'arte: l'attivit\u00e0 del conoscere cio\u00e8 deve essere al tempo stesso un'attivit\u00e0 artistica. Per far questo il maestro deve sviluppare una propria \"vocazione\" per l'insegnamento.\nUn buon maestro genera buoni alunni, cos\u00ec come un cattivo maestro ne genera di cattivi. L'insegnamento non \u00e8 solo un freddo passaggio di informazioni, ma \u00e8 una relazione tra due esseri umani, in cui uno \u00e8 assetato di conoscenza e l'altro \u00e8 votato a trasmettere tutto il proprio sapere, umano ed intellettuale.\nSecondo Steiner l'educazione \u00e8 quindi un'arte, l'arte dell'educazione per l'appunto, in cui l'artista \u00e8 l'insegnante e la sua \"opera d'arte\" lo studente, un processo il cui culmine \u00e8 il raggiungimento della libert\u00e0. \nScuole steineriane in Italia.\nEsiste una Federazione delle scuole steineriane in Italia che le sostiene e coordina. Ad oggi tra asili e scuole (elementari, medie e in due casi anche superiori) vi sono circa una trentina di istituti sparsi in tutto il territorio nazionale.\nArchitettura.\nL'influenza di Steiner si \u00e8 estesa in molti campi, tra cui quello dell'architettura organica. In merito a ci\u00f2, Mateo Kries, direttore del Vitra Design Museum di Weil am Rhein, in occasione della mostra da lui curata \"Rudolf Steiner. L'alchimia del quotidiano\" (15 ottobre 2011-1\u00ba maggio 2012), ha dichiarato: \u00abL'estetica e la pratica architettonica di Steiner hanno segnato il lavoro di molti progettisti. Tra gli estimatori di Steiner si possono identificare due gruppi: il primo \u00e8 composto da chi, seppure influenzato dalle sue teorie, ha sviluppato una ricerca autonoma: per esempio Herzog &amp; De Meuron, che nel 2002 scrissero una monografia intitolata \"Natural History\" in cui dichiararono i propri riferimenti al testo \"Kunstformen der Natur\" del filosofo e biologo tedesco Ernst Haeckel e alla materialit\u00e0 delle formazioni geologiche; gli stessi riferimenti che si possono ritrovare nell'edificio Schaulager a Basilea, a pochi chilometri dal Goetheanum. Il secondo gruppo \u00e8 formato da chi continua ad applicare dogmaticamente gli insegnamenti di Steiner, come gli olandesi Alberts &amp; Van Huut\u00bb.\nMedicina antroposofica.\nAlla fine del 1910 Steiner espose le proprie idee nel campo della medicina, sempre trattandola dal punto di vista dell'antroposofia (tenendo quindi conto del \"mondo spirituale\") e utilizzando concetti quali \"spirito\", \"natura\", \"\"cura dell'anima\", preparazione di \"medicamenti basati sui ritmi tra Terra e Cosmo\"\".\nAssieme al medico olandese Ita Wegman venne quindi creata la cosiddetta \"medicina antroposofica\", insieme di credenze a met\u00e0 tra lo spiritismo e l'astrologia, con l'aggiunta della somministrazione di erbe e minerali (quasi sempre di tipo omeopatico, a volte tinture madri o olii essenziali) e tutta una serie di pratiche ritualistiche. Sottoposte a verifica, i metodi della medicina antroposofica non hanno dato risultati scientificamente rilevanti. Sono per contro evidenti i danni provocati a chi, per seguire le pratiche steinerianie, abbandona cure la cui efficacia \u00e8 scientificamente dimostrata.\nAlcuni suoi seguaci crearono un'azienda farmaceutica che ne seguiva la filosofia (oggi ancora esistente e che produce prodotti omeopatici).\nEgli afferma in una delle sue conferenze che tra le cause di certe malattie vi siano fattori legati all\u2019ereditariet\u00e0 (lui la chiama l\u2019eredit\u00e0), gli influssi tra uomo e uomo, e quelli dovuti ad ambienti innaturali.\nSteiner aveva una posizione molto critica verso i vaccini: metteva in guardia dall'uso dei vaccini ritenendoli dannosi se non supportati da un adeguato irrobustimento \"spirituale\", prevedendo che in un lontano futuro le vaccinazioni sarebbero pericolosamente diventate uno strumento di controllo delle masse. Sosteneva infatti che le malattie, in particolare quelle esantematiche, sono il modo che il bambino ha di riassestare il proprio corpo, per cercare di prevalere come individuo spirituale sulle leggi fisiche dell'ereditariet\u00e0.\nSubendo le vaccinazioni, invece, secondo Steiner il bambino verrebbe privato del confronto con queste importanti occasioni di maturazione personale rappresentate dalle malattie infantili, restandone indebolito sia nella vitalit\u00e0 del proprio organismo, sia nella volont\u00e0 del carattere. Crescendo senza forza di volont\u00e0, i giovani diventerebbero cos\u00ec sempre pi\u00f9 simili ad automi, e secondo Steiner sarebbe proprio questo l'obiettivo occulto dei governanti.\nAgricoltura.\nDopo la morte di Steiner la societ\u00e0 antroposofica pubblic\u00f2 il testo: \"Impulsi Scientifico Spirituali per il Progresso dell'Agricoltura\", che \u00e8 all'origine dell'agricoltura biodinamica.\nIl movimento steineriano in Italia.\nIn Italia le sue idee sono state diffuse inizialmente dai primi seguaci italiani: la baronessa Emmelina Sonnino (De Renzis), suo figlio Giovanni Antonio Colonna di Cesar\u00f2 e il medico romano Giovanni Colazza, da Aniceto Del Massa, da Lina Schwarz e, dopo la seconda guerra mondiale, da Massimo Scaligero e dal medico milanese Aldo Bargero. Oggi vi sono tante realt\u00e0 locali che portano avanti la diffusione del pensiero steineriano.\nDa allora la crescita dell'impulso medico antroposofico \u00e8 stata accompagnata dalla pubblicazione di numerosi titoli - per lo pi\u00f9 traduzioni da autori di lingua tedesca, inglese o francese - soprattutto di carattere divulgativo. Solo a partire dal 1990 si trovano anche testi di autori italiani.\nContemporaneamente in diverse citt\u00e0 italiane apparvero le prime scuole \"Waldorf\" nelle quali viene attuato il modello pedagogico steineriano.\nCritiche.\nL'antroposofia come pseudoscienza.\nL'antroposofia viene oggi considerata nel mondo accademico una pseudoscienza per la sua pretesa di considerare scientifico, lo studio (chiamato, appunto, \u00abscienza spirituale\u00bb o \u00abscienza occulta\u00bb) di enti la cui esistenza non \u00e8 dimostrabile col metodo scientifico.\nSteiner da parte sua, sosteneva che il metodo scientifico non poteva definirsi tale, in quanto aveva un \"approccio materialistico\" e mancava di un \"approccio spirituale\". Tale approccio sarebbe stato garantito dall'antroposofia che pretendeva di unire scienza e spiritualit\u00e0, e con il quale Steiner ha affrontato svariate tematiche. Le conclusioni \"scientifiche\" di Steiner, tuttavia, sono da considerarsi pseudoscientifiche proprio perch\u00e9 affermate in modo arbitrario senza quelle verifiche sperimentali richieste dal vero metodo scientifico e spesso, infatti, sono state dimostrate erronee dal successivo sviluppo della scienza.\nGli effetti dell\u2019alimentazione carnea sui bovini.\nDurante una conferenza di Steiner tenutasi a Dornach il 13 gennaio 1923 gli venne posta una domanda in merito all\u2019alimentazione vegetariana o animale. Nel rispondere, si chiese quali effetti ci sarebbero stati sui bovini (notoriamente erbivori) se fossero stati alimentati con cibo animale. Egli afferm\u00f2 che il loro corpo avrebbe reagito in una maniera diversa dal consueto producendo elevate quantit\u00e0 di acido e sali urici in grado di colpire i centri nervosi dei bovini facendoli impazzire. \nL\u2019effetto descritto da Steiner somiglia a quello prodotto dall\u2019Encefalopatia spongiforme bovina una malattia neurologica (detta colloquialmente \"Mucca pazza\") che venne inizialmente attribuita proprio all\u2019alimentazione dei bovini con farine di origine animale ricavate dagli scarti di macelleria. L\u2019affermazione di Steiner, quindi, sembr\u00f2 inizialmente una previsione corretta; gli studi successivi, tuttavia, dimostrarono che il morbo non ha alcuna attinenza con i livelli di acido e sali urici nel corpo ed era dovuto non alle farine animali per s\u00e9, ma alla presenza inquinante di prioni, un'importante proteina del sistema nervoso responsabile della trasmissione dell'Encefalopatia Spongiforme Bovina. Nel 2013, dopo questo chiarimento, l'Unione Europea ha adottato il \"Regolamento UE 56 2013\", che ha nuovamente autorizzato l'alimentazione con farine animali negli allevamenti, sia pure con restrizioni dovute alla difficolt\u00e0 di garantire che i bovini macellati fossero indenni dal morbo. Misure ancor meno restrittive sono state adottate da altri paesi, fra cui il Canada, che consente l'alimentazione anche dei bovini con gelatine e farine prodotte con sangue bovino.\nLa questione delle razze.\nSecondo alcune interpretazioni, il pensiero di Rudolf Steiner contiene molti pregiudizi razziali. Altri conoscitori della sua opera per\u00f2 ritengono queste interpretazioni errate e basate solo su affermazioni che estrapolate dal corretto contesto portano a questo giudizio.\nSecondo Steiner, la razza ariana (la pi\u00f9 evoluta) sarebbe comparsa nel continente perduto di Atlantide. Egli inoltre ci informa che in quell'epoca le distinzioni razziali erano molto marcate, tanto da determinare profonde antipatie nei confronti degli appartenenti ad altre razze. Il sangue comune infatti dava un senso di comunit\u00e0 e sarebbe stato considerato immorale sposare una persona appartenente ad una stirpe diversa.\nLa razza radicale atlantidea era stata a sua volta preceduta dai lemuriani, che abitavano nel continente perduto di Lemuria; i non bianchi contemporanei, non sarebbero che i \"rimasugli degenerati di queste razze primitive\". Le differenze tra razze umane dipenderebbero dall'influenza che i singoli pianeti hanno nelle varie aree del mondo: Venere per l'Asia, Saturno per l'America, Mercurio per l'Africa, Marte per la Mongolia e la razza slava, Giove per l'Europa. Gli antichi greci e romani erano infatti il popolo di Giove.\nEgli inoltre afferma anche che la distinzione in razze \u00e8 destinata ad attenuarsi e che durante l'epoca atlantica essa era pi\u00f9 evidente.\nNel futuro, cio\u00e8 nelle epoche che si succederanno a quella attuale, il concetto di razza e stirpe verr\u00e0 sostituito da quello di affinit\u00e0 spirituale. Spetter\u00e0 in particolare alle popolazioni slave il ruolo di guida dell'umanit\u00e0, oggi detenuto dagli anglosassoni: questi ultimi hanno avuto il compito storico di effettuare la discesa nel materialismo, ma cercheranno in tutti i modi di opporsi all'affermazione della Russia come nuovo faro del mondo.\nSecondo Steiner le anime degli uomini, nel reincarnarsi, tendono a migliorarsi. Se nel corso della vita si tiene un comportamento immorale, vi \u00e8 la possibilit\u00e0 di reincarnarsi in una delle razze umane ritenute inferiori.\nTeorie sul complotto mondialista.\nAgli inizi del XX secolo l'esistenza di un complotto per controllare la politica mondiale fu ipotizzata negli ambienti esoterici, soprattutto da parte di Rudolf Steiner che denunciava apertamente l'operato di confraternite occulte, di matrice anglo-americana, tendenti a imporre una sorta di imperialismo economico planetario ma il cui vero scopo era il predominio culturale e spirituale sull'umanit\u00e0. Sostenendo quanto fosse urgente prendere coscienza che delle potenze malefiche stessero realmente cercando di ostacolare il cammino evolutivo delle persone, Steiner descrisse pi\u00f9 volte il modo in cui queste logge facevano (secondo lui) ricorso anche a rituali esoterici per attuare le loro strategie geo-politiche, pilotando ad esempio lo scoppio della prima guerra mondiale, o l'avvio dell'esperimento socialista in Russia.\nCritiche a Rudolf Steiner dall'esoterismo tradizionale e dal mondo della cultura.\nLa principale critica mossa a Rudolf Steiner e alla sua \"antroposofia\" dal mondo dell'esoterismo tradizionale \u00e8 quella di aver creato un movimento neo-spiritualista senza radici, fondato solamente sui contenuti di veggenza di una sola persona, lui stesso, ed espressi in un corpus di circa 6000 conferenze, oltrech\u00e9 nei suoi libri. In sostanza, non vi era pi\u00f9 una tradizione millenaria, che fosse orientale od occidentale, a supportare la conoscenza e la pratica esoterica: vi era solamente la parola di una sola persona, destinata ad influenzare un pubblico incapace di distanza critica. Molti esoteristi coevi a Steiner, e che lo incontrarono, ne presero le distanze, o lo derisero per questa attitudine di \"Maestro\" assoluto che, forse suo malgrado, si era cristallizzata attorno alla sua figura e al movimento da lui fondato. L'occultista Gustav Meyrink, che lo incontr\u00f2, ne fece una caricatura saporita. Nella sua satira grottesca \u201cI miei tormenti e delizie nel mondo dell\u2019oltre\u201d (Meine Qualen und Wonnen im Jenseits) egli ritrae Steiner come il Dottor Schmuser (un adulatore, leccapiedi):\nNikolaj Aleksandrovi\u010d Berdjaev (1874-1948), filosofo russo, professore all'universit\u00e0 di Mosca, incontr\u00f2 Rudolf Steiner grazie al suo amico poeta e novellista Andrej Belyj che lo invit\u00f2 ad assistere a delle conferenze tenute da Steiner ad Helsinki, nel 1913. Nel suo libro \u00ab Autobiografia spirituale \u00bb , scritto nel 1940, Berdjaev racconta il suo incontro con l\u2019antroposofia e con il suo fondatore: \"Quest\u2019uomo persuadeva ed ipnotizzava non solamente gli altri, ma anche s\u00e9 stesso. Aveva nel medesimo tempo la figura del buon sacerdote \u2013 e portava l\u2019abito di pastore \u2013 e quella di un mago, comandante delle anime. Ho raramente visto un uomo cos\u00ec privo di grazie carismatiche spirituali. Nessun raggio dall\u2019alto. Prendeva tutto dal basso e tentava, con uno sforzo appassionato, di aprirsi il cammino verso il mondo dello spirito.\"\nCarl Gustav Jung (1875-1961), psichiatra e psicologo fondatore della psicologia analitica, parla di Rudolf Steiner in una sua lettera:\nLe critiche a Rudolf Steiner vennero in particolare dal noto esoterista francese Ren\u00e9 Gu\u00e9non, che nel suo libro \"Il Teosofismo\" (1921) dedic\u00f2 un intero capitolo all'antroposofia, definendola come movimento antitradizionale e, per questa ragione, pseudo-iniziatico.\nAllo stesso modo l'italiano Julius Evola lo critic\u00f2 come l'esponente di un neo-spiritualismo romantico e visionario, scisso dall'autentica corrente iniziatica tradizionale, nel suo \"Maschera e volto dello spiritualismo contemporaneo\" (1932).\nIn tempi pi\u00f9 recenti, l'accademico americano Peter Staudenmaier ha dedicato nel 2010 la sua tesi di dottorato, intitolata \"Between Occultism and Fascism: Anthroposophy and the Politics of Race and Nation in Germany and Italy, 1900-1945\" ed ora pubblicata in un volume edito da Brill, all'antroposofia ed ai suoi rapporti con nazismo e fascismo, mettendone in rilievo aspetti inediti.\nOpere.\nOpere proprie.\nVengono qui riportati solo alcuni dei titoli fra i quarantacinque effettivamente composti dallo stesso Rudolf Steiner (contando anche i saggi e le introduzioni agli scritti scientifici di Goethe), e che sono numerati nel Catalogo della sua Opera Omnia con le sigle da 1 a 45, precedute da GA per l'Archivio in lingua tedesca e da O.O. per quello tradotto in lingua italiana:\nConferenze trascritte.\nL'estesa produzione di titoli a nome di Rudolf Steiner (oltre 350) raccoglie il frutto di pi\u00f9 di 6000 conferenze, stenografate dai suoi collaboratori e quasi mai riviste dall'autore. Tale corpus rappresenta comunque il pensiero di Rudolf Steiner ed \u00e8 pertanto oggetto di studio da parte dei suoi seguaci. Le conferenze nell'Archivio R. Steiner in lingua originale sono state cos\u00ec ripartite: GA 51-84: \"Conferenze pubbliche\"; GA 88-270: \"Conferenze per i membri della Societ\u00e0 Teosofica e poi Antroposofica\"; GA 271-354: \"Conferenze su vari ambiti specifici (Storia, Pedagogia, Medicina, Scienza, Societ\u00e0, Economia, Religione, Arte, ecc.)\".\nLa maggior parte di questi titoli sono stati pubblicati in Italia gi\u00e0 a partire dalla prima met\u00e0 del Novecento da diversi editori. Rimandiamo il lettore interessato alle bibliografie in calce alle rispettive voci (\"Vedi anche\")."}
{"id": "73316", "revid": "2166030", "url": "https://it.wikipedia.org/wiki?curid=73316", "title": "Berenguela di Castiglia", "text": "Biografia.\nEra la figlia primogenita del re di Castiglia Alfonso VIII e di Eleonora Plantageneta, sesta figlia legittima, seconda femmina, del re d'Inghilterra, duca di Normandia e conte d'Angi\u00f2, Enrico II e della duchessa d'Aquitania e Guascogna e contessa di Poitiers, Eleonora d'Aquitania. Sua sorella fu Bianca, regina di Francia.\nNel corso del 1187 fu combinato il matrimonio tra Berenguela ed il duca di Svevia e Rottenburg (1191-1196), Corrado II di Hohenstaufen (1172 - 15 agosto 1196), figlio dell'imperatore, Federico Barbarossa (1122-1190) e della contessa di Borgogna, Beatrice (1145-1184). Il matrimonio non fu mai consumato, prima per la giovane et\u00e0 della sposa e poi, per l'improvvisa morte di Corrado, nel 1196.\nVerso la met\u00e0 del dicembre del 1197, Berenguela di Castiglia spos\u00f2 il cugino, il re di Le\u00f3n, Alfonso IX, figlio del re di Le\u00f3n Ferdinando II e di Urraca del Portogallo (1151-1188), figlia del re del Portogallo, Alfonso I e dalla regina del Portogallo, Mafalda di Savoia (1125-1158), figlia del 7\u00ba Conte di Savoia e Conte d'Aosta e Moriana, Amedeo III e di Matilde di Albon. La consanguineit\u00e0 era dovuta al fatto che il padre di Alfonso IX, Ferdinando II, ed il nonno di Berenguela, il re di Castiglia, Sancho III erano fratelli.A seguito di questo matrimonio i rapporti, tra Le\u00f3n e Castiglia, migliorarono a tal punto che, assieme al re d'Aragona, Pietro II, Alfonso IX e Alfonso VIII si allearono e, nel 1200, approfittando del fatto che il re di Navarra, Sancho VII stava combattendo in Murcia, Andalusia e Nordafrica, alleato degli Almohadi, per attaccarlo e togliere alla Navarra \u00c1lava, Guip\u00fazcoa, a tutto vantaggio della Castiglia, confermato poi dal trattato di Guadalajara (1207).Secondo le cronache di Alberic de Trois-Fontaines, dapprima il matrimonio fu accettato da parte della chiesa; poi in seguito, il neoeletto papa Innocenzo III fece pressione affinch\u00e9 il matrimonio fosse annullato e non avendo ottenuto alcun risultato, scagli\u00f2 l'interdetto sui regni di Le\u00f3n e Castiglia, minacciando di dichiarare illegittimi i figli nati dalla coppia.\nNel 1204, il matrimonio venne annullato, per consanguineit\u00e0, e Berenguela torn\u00f2 in Castiglia e si fece suora nel monastero di Santa Mar\u00eda la Real de Las Huelgas, a Burgos, mentre gli attriti, tra Le\u00f3n e Castiglia, ripresero, specialmente per i territori situati nella \"Franja del Carri\u00f3n\" e parte della \"Tierra de Campos\".\nNel 1214, alla morte del padre, il 5 ottobre, sal\u00ec sul trono di Castiglia il fratello minore di Berenguela, Enrico, di circa 10 anni e la reggenza fu affidata alla madre di Enrico e Berenguela, Eleonora. Dopo pochi giorni, verso la fine di ottobre, anche la madre mor\u00ec (sembra per il dolore causato dalla perdita del marito) e la reggenza allora pass\u00f2 a Berenguela.Si apr\u00ec un periodo turbolento di scontri tra la reggente, Berenguela e \u00c1lvaro N\u00fa\u00f1ez de Lara, della potente famiglia dei Lara, appoggiato dalla nobilt\u00e0 e sostenuto dai cavalieri dell'Ordine di San Giacomo e dall'alto clero, che ebbe il sopravvento e govern\u00f2 in quegli anni come un vero re.Nel 1215 Berenguela concord\u00f2 col re del Portogallo, Sancho I del Portogallo il matrimonio del fratello Enrico con la principessa Mafalda del Portogallo Il matrimonio per\u00f2 venne annullato, per consanguineit\u00e0, prima che potesse essere consumato, per la giovane et\u00e0 di Enrico. Dopo la separazione dal fidanzato/marito, Mafalda divenne la \"Signora di Arouca\", fondatrice e monaca del monastero cistercense di Arouca vicino a Lisbona e fu beatificata il 27 giugno 1793 dal Papa Pio VI.\nAlvaro Nu\u00f1ez concord\u00f2 allora con il re del Le\u00f3n Alfonso IX il matrimonio di Enrico con la figlia primogenita di Alfonso, Sancha II ma il matrimonio non pot\u00e9 essere celebrato per la morte improvvisa di Enrico. Sancha, nel 1217, dopo la morte di Enrico, si fece suora e si ritir\u00f2 nel monastero di Villabuena de Carracedo.\nAlla morte di Enrico, dovuta a un casuale incidente che secondo gli Annales Compostellani, mentre stava giocando, in un cortile, con alcuni coetanei, fu ucciso da una tegola staccatasi da un tetto che lo avrebbe colpito al capo, la successione tocc\u00f2 a Berenguela, che eredit\u00f2 i titoli di regina di Castiglia di Toledo e dell'Estremadura, ma rinunci\u00f2 quasi immediatamente al trono (Berenguela non fu incoronata regina) in favore del proprio figlio Ferdinando (che era anche figlio del re del Le\u00f3n Alfonso IX), che divenne cos\u00ec il nuovo re di Castiglia come Ferdinando III, segnando cos\u00ec il ridimensionamento del potere dei Lara e propiziando cos\u00ec la futura unione definitiva dei regni di Castiglia e di Le\u00f3n.\nMa Alfonso IX, che ambiva alla corona di Castiglia, perch\u00e9 nipote di Alfonso VII di Le\u00f3n, che era re sia di Le\u00f3n che di Castiglia, si proclam\u00f2 re di Castiglia, come Alfonso IX, per diritto di marito e di padre, appoggiato dalla famiglia Lara e dagli altri nobili castigliani che avevano governato per conto di Enrico I di Castiglia, dichiar\u00f2 guerra al figlio. Non essendo riuscito a conquistare la Castiglia, fu costretto a patteggiare una tregua con l'ex moglie Berenguela, che coadiuvava il figlio nel governo del regno; il patto prevedeva che Alfonso non avrebbe portato pi\u00f9 guerra alla Castiglia e, nel contempo, il figlio Ferdinando avrebbe accettato di essere diseredato della corona del Le\u00f3n, a favore delle sorelle maggiori.\nIl re di Le\u00f3n, Alfonso IX, mor\u00ec nel 1230 e lasci\u00f2 il regno alle figlie di primo letto, Sancha e Dolce, che salirono al trono insieme, con l'appoggio della nobilt\u00e0, mentre il clero e l'aristocrazia erano contrari, avrebbero preferito che i regni di Le\u00f3n e di Castiglia fossero riunificati sotto il re Ferdinando III di Castiglia. L'accordo fu raggiunto dalle due ex mogli di Alfonso IX, Berenguela e Teresa del Portogallo, che a nome dei rispettivi figli, firmarono il \"Tratado de las Tercer\u00edas\", dove dietro un cospicuo indennizzo la due regine abdicarono a favore del fratellastro, che pot\u00e9 finalmente riunire sotto un'unica corona i regni di Le\u00f3n e di Castiglia.\nBerenguela, nel 1230, dopo aver lasciato tutto il potere nelle mani del figlio, si ritir\u00f2 nuovamente a vita privata, riprendendo il suo posto nel monastero di Santa Mar\u00eda la Real de Las Huelgas, a Burgos, dove, dall'anno prima si trovava sua sorella Eleonora di Castiglia, regina consorte d'Aragona ripudiata dal marito il re d'Aragona, Giacomo I il Conquistatore.Berenguela mor\u00ec due anni dopo la sorella Eleonora, nel monastero di Santa Maria la Real, l'8 novembre 1246, dove venne tumulata.\nDiscendenza.\nBerenguela e Alfonso di Le\u00f3n ebbero cinque figli:"}
{"id": "73317", "revid": "125667460", "url": "https://it.wikipedia.org/wiki?curid=73317", "title": "Albo d'oro del doppio maschile dell'Australian Open", "text": "Elenco dei vincitori del doppio maschile torneo Australian Open di tennis."}
{"id": "73319", "revid": "933835", "url": "https://it.wikipedia.org/wiki?curid=73319", "title": "Province dei Paesi Bassi", "text": "Le province dei Paesi Bassi (\"provincies\") costituiscono la suddivisione territoriale di primo livello del Paese e sono in tutto 12; ciascuna di esse si suddivide a sua volta in comuni (\"gemeenten\"), che agiscono a livello locale.\nAmministrazione provinciale.\nIl governo di ciascuna provincia consiste di un'assemblea provinciale (\"Provinciale Staten\") eletta ogni 4 anni, di un governo provinciale (\"Gedeputeerde Staten\") eletto all'interno dell'assemblea, e di un commissario reale (\"Commissaris van de Koning\") nominato dalla Corona, ovvero dal governo nazionale e dal sovrano. Il commissario reale presiede il governo provinciale, ma il suo \u00e8 un ruolo soprattutto simbolico.\nOgni 4 anni le 12 assemblee provinciali eleggono i 75 membri della Prima Camera (\"Eerste Kamer\", simile al Senato italiano) del Parlamento dei Paesi Bassi.\nOgni provincia ha una propria bandiera, i cui colori sono riprodotti in un gonfalone di forma allungata.\nStoria.\nQuasi tutte le province dei Paesi Bassi possono esser fatte risalire a qualche staterello medievale, trasformato in provincia all'epoca dell'unificazione delle Fiandre (XIV e XV secolo). Quando ottennero l'indipendenza alla fine del XVI secolo le Province Unite erano sette: Olanda, Zelanda, Gheldria, Utrecht, Frisia, Overijssel e Groninga. Per la verit\u00e0 gi\u00e0 allora le Province Unite si estendevano anche sul Drenthe e su parti del Brabante, del Limburgo e dell'attuale Belgio. Il Drenthe era autonoma, ma considerata inferiore alle altre province, mentre le regioni del sud (Brabante degli Stati, Fiandre degli Stati e parte dell'attuale Limburgo con l'Oltremosa degli Stati e l'Alta Gheldria degli Stati) erano considerate conquiste territoriali e governate direttamente dagli Stati Generali, l'allora Parlamento nazionale. Da qui il nome \"degli Stati\".\nIn quell'epoca ciascuna delle sette province principali godeva di ampia autonomia, collaborando con le altre nel campo della difesa ed in generale a livello di relazioni internazionali, ma non per quel che riguardava gli affari interni. L'ordinamento istituzionale prefigurava quindi un sistema federale.\nIl 1\u00ba gennaio 1796, durante la Repubblica Batava, la Drenthe e lo Staats-Brabant (che successivamente mut\u00f2 nome in Brabante Settentrionale) diventarono l'ottava e la nona provincia dei Paesi Bassi.\nQuando nel 1815, all'indomani del Congresso di Vienna fu stabilito il Regno Unito dei Paesi Bassi le province persero gran parte delle loro autonomie; inizialmente il nuovo regno comprendeva anche il Belgio, ed era costituito da 17 province. Quando nel 1830 il Belgio ottenne l'indipendenza la provincia del Limburgo fu inizialmente assegnata al Belgio, ma nel 1839 si decise per una divisione della stessa. La parte settentrionale fu quindi considerata la decima provincia dei Paesi Bassi (la parte belga conserva anch'essa il nome di Limburgo).\nNel 1840 l'Olanda, che era la pi\u00f9 grande e popolata di tutte le province, fu suddivisa nelle sue parti settentrionale e meridionale, portando ad 11 il numero delle province.\nIl 1\u00ba gennaio 1986 Flevoland, nata grazie al prosciugamento di parte dell'IJsselmeer (il suo territorio \u00e8 stato in gran parte strappato al mare nel XX secolo), divenne la dodicesima provincia."}
{"id": "73323", "revid": "1652134", "url": "https://it.wikipedia.org/wiki?curid=73323", "title": "Filippo Lippi", "text": "Fu, con Beato Angelico e Domenico Veneziano, il principale pittore attivo a Firenze facente parte della generazione che segu\u00ec le orme del Masaccio. Dopo un periodo iniziale, di stretta aderenza masaccesca, pur arricchita di spunti tratti dalla vita reale, come nelle opere coeve di Donatello e Luca della Robbia, Lippi si orient\u00f2 gradualmente verso uno spettro pi\u00f9 ampio di influenze, che comprendeva anche la pittura fiamminga.\nIn seguito il suo stile si svilupp\u00f2 verso una predominanza della linea di contorno ritmica su tutti gli altri elementi, con figure snelle, in pose ricercate e dinamiche, su sfondi scorciati arditamente in profondit\u00e0. Il suo stile, nell'et\u00e0 laurenziana, divenne predominante in area fiorentina, costituendo le basi su cui pittori come Botticelli cocrearono il proprio stile.\nBiografia.\nFormazione (1406-1437).\nFilippo di Tommaso Lippi nacque a Firenze nel 1406 dal beccaio (macellaio) Tommaso di Lippo e da Antonia di ser Bindo Sernigi, che mor\u00ec di parto. A due anni fu affidato, insieme al fratello Giovanni, a monna Lapaccia, sorella del padre. All'et\u00e0 di otto anni, nel 1414, venne messo insieme al fratello dai frati carmelitani del vicino convento del Carmine. L'8 giugno del 1421, Filippo prese i voti, mantenendo lo stesso nome di battesimo. Nel 1424 assist\u00e9 alla decorazione, da parte di Masolino da Panicale e Masaccio, della cappella Brancacci, che ebbe un ruolo fondamentale nella sua vocazione artistica. Altri modelli su cui il ragazzo si form\u00f2 furono le novit\u00e0 scultoree di Donatello, Luca della Robbia, Nanni di Banco e Brunelleschi. \nNel luglio 1424 fu a Pistoia e a Siena, mentre nell'agosto 1426 viaggi\u00f2 a Prato. Nel 1430 i documenti del convento lo definiscono per la prima volta \u00abdipintore\u00bb. Del 1431 \u00e8 l'affresco con \"Il conferimento della regola del Carmelo\" nel convento del Carmine, e la contemporanea \"Madonna Trivulzio\", entrambe opere segnate dall'influenza della pittura plastica di Masaccio.\nForse nel 1432 lasci\u00f2 il convento di Firenze per Padova: i successivi documenti che lo ricordano con certezza sono del 1434 quando il 1\u00ba luglio ricevette undici once di oltremarino per dipingere il \"Tabernacolo delle Reliquie\" nella Basilica del Santo a Padova. Varie fonti menzionano una serie di opere per Padova, tra cui, in collaborazione con Ansuino da Forl\u00ec, gli affreschi della cappella del Podest\u00e0, ma tutta la sua attivit\u00e0 di questo periodo \u00e8 andata perduta. Nella citt\u00e0 patavina il Lippi entr\u00f2 in contatto con la pittura fiamminga e con il colore veneto. \nDi questi anni \u00e8 anche un episodio raccontato dal Vasari: \"E trovandosi nella Marca d'Ancona, diportandosi un giorno con certi amici suoi in una barchetta per mare, furono tutti insieme dalle fuste de' Mori, che per quei luoghi scorrevano, presi e menati in Barberia, essendo ciascuno di loro condotto alla catena in servit\u00f9 e tenuto schiavo, dove stette con molto disagio per XVIII mesi. Ma advenne un giorno, che avendo egli molto in pratica il padrone, gli venne commodit\u00e0 e capriccio di dipignerlo; per il che preso un carbone spento del fuoco, con quello tutto intero lo ritrasse co' suoi abiti indosso alla moresca, in un muro bianco. Fu da gli altri schiavi detto questo al padrone, perch\u00e9 a tutti un miracolo pareva, non s'usando il disegno n\u00e9 la pittura in quelle parti, e ci\u00f2 fu cagione di dargli premio e di liberarlo da la catena dove per tanto tempo era stato tenuto\".\nBottega a Firenze (1437-1451).\nLasciata Padova torn\u00f2 a Firenze, dove apr\u00ec una propria bottega nel 1437. In quell'anno dipinse la cosiddetta \"Madonna di Tarquinia\", per il cardinale Giovanni Vitelleschi (opera datata), sia la \"Pala Barbadori\" per la chiesa fiorentina di Santo Spirito. In queste opere la componente lineare acquista maggiore importanza, le figure si allungano e addolciscono, senza perdere in plasticit\u00e0, e vengono avvolte e non pi\u00f9 sbalzate dalla luce. Nel 1438 \u00e8 citato in una lettera di Domenico Veneziano a Piero de' Medici in cui Filippo Lippi viene equiparato a Beato Angelico come migliore artista attivo in citt\u00e0. Dal 1439 \u00e8 probabile Filippo che non abitasse pi\u00f9 nel convento ma avesse casa per conto suo e, sempre in quell'anno, Lippi scrisse a Piero de' Medici cercando affannosamente di scambiare una sua tavola ancora incompiuta con cibo e vestiti (il dipinto \u00e8 probabilmente il \"San Girolamo penitente\" del museo di Altenburg).\nPer il monastero delle Murate di Firenze realizz\u00f2, tra il 1443 e il 1445, l\"Incontro alla Porta d'Oro\": si tratta probabilmente di parte della predella della pala stessa.\nPer la chiesa di Sant'Andrea a Botinaccio dipinge una \"Madonna col Bambino\" (1440-1445 circa), oggi conservata presso il Museo di arte sacra di Montespertoli.\nFra il 1439 e il 1447 dipinse l\"Incoronazione della Vergine\" degli Uffizi, commissionata dal canonico Francesco Maringhi per l'altar maggiore di Sant'Ambrogio. In quest'opera lavorarono con lui tre aiutanti, fra cui Fra Diamante. Per la famiglia Martelli, che deteneva il patronato della cappella degli Operai in San Lorenzo, dipinse verso il 1440-42 un\"Annunciazione\", che riprendeva i modi dell\"Annunciazione Cavalcanti\" di Donatello. Al 1440 risalgono le pitture della cassa per la beatificazione di Andrea Corsini (gi\u00e0 vescovo di Fiesole, santificato nel 1624).\nIl 23 febbraio 1442 fu nominato da papa Eugenio IV \u00abRettore e Abate Commendatario\u00bb a vita della chiesa di San Quirico a Legnaia, vicino a Firenze. Nel 1443 per il convento delle Murate dipinse un\"Annunciazione\".\nLavor\u00f2 alla cancelleria del Palazzo della Signoria verso il 1447, realizzando un\"Apparizione della Vergine a san Bernardo\".\nTra il 1448 e il 1450 esegu\u00ec la tavola \"Madonna col Bambino\", oggi custodita a Parma presso la Fondazione Magnani-Rocca.\nDi questi anni il Vasari scrisse: \"Dicesi ch'era tanto venereo, che vedendo donne che gli piacessero, se le poteva avere, ogni sua facult\u00e0 donato le arebbe; e non potendo, per via di mezzi, ritraendole in pittura, con ragionamenti la fiamma del suo amore intiepidiva. Et era tanto perduto dietro a questo appetito, che all'opere prese da lui quando era di questo umore, poco o nulla attendeva\".\nNel 1450 avrebbe dovuto versare a Giovanni di Francesco del Cervelliera, suo discepolo, 40 fiorini ma, chiamato in giudizio, esib\u00ec la ricevuta di versamento falsificando la firma dell'allievo. Incarcerati e messi sotto tortura entrambi i pittori, in seguito alla confessione il Lippi venne scarcerato. L'11 settembre 1451 fu di nuovo sotto processo, per aver fatto eseguire alla propria bottega una tavola che il committente aveva richiesto di mano del maestro. Nello stesso anno il Lippi risult\u00f2 essere proprietario di una casa non lontano dal Carmine. Il 19 maggio 1455, la rettor\u00eca di San Quirico a Legnaia gli fu revocata, sia per la condanna del 1450 sia perch\u00e9 poco sollecito nei suoi doveri.\nA Prato, sotto protezione dei Medici (1452-1465).\nIl comune di Prato stanzi\u00f2 nel 1452 per gli affreschi della cappella Maggiore di Santo Stefano e la vetrata la somma di 1.200 fiorini. Dopo aver ricevuto nel marzo dello stesso anno il rifiuto dell'Angelico, si decise di affidare l'incarico al Lippi, che accett\u00f2 e si rec\u00f2 nella citt\u00e0 vicino a Firenze. Gli affreschi vennero completati tredici anni dopo, nel 1465 fra interruzioni, richieste di denaro, solleciti, fughe e rinegoziazioni del contratto.\nNel frattempo dipinse molte altre opere. Per l'Opera Pia fondata da Francesco Datini fece la tavola detta \"Madonna del Ceppo\" oggi conservata al Museo Civico di Prato; per il preposto Geminiano Inghirami le \"Esequie di san Girolamo\"; per il convento di Annalena a Firenze il \"Tondo Cook\" e l\"Adorazione del Bambino di Annalena\"; una pala per Alfonso I d'Aragona, commissionata da Giovanni de' Medici, di cui rimangono solo due pannelli laterali; le vele della volta sopra la tomba di Geminiano Inghirami nella chiesa pratese di San Francesco (perdute); l\"Adorazione del Bambino di Camaldoli\" per la cella della famiglia Medici all'interno dell'Eremo.\nLa cosiddetta \"Lippina\" fu un \"prototipo\" per le successive rappresentazioni della Vergine col Bambino. A questo periodo, risalgono anche le quattro tavole con la \"Vergine Annunziata\", \"Angelo annunziante\", \"Sant'Antonio Abate\" e \"San Giovanni Battista\", probabilmente elementi di arredo ecclesiastico.\nNel 1456, nominato cappellano del monastero pratese di Santa Margherita, vi conobbe e si innamor\u00f2 della monaca Lucrezia Buti, modella di molti suoi dipinti, figlia del fiorentino Francesco Buti e di Caterina Ciacchi. La loro storia d'amore spinse la Buti a lasciare il monastero e a stabilirsi nella casa pratese dell'artista acquistata nel 1455; solamente nel 1461 il papa Pio II, grazie all'intercessione di Cosimo de' Medici, sciolse dai voti il Lippi e la Buti, regolarizzando la loro posizione, anche se il Lippi rifiut\u00f2 di sposarsi. I due ebbero due figli: Filippino Lippi nel 1457 e, nel 1465, Alessandra.\nTra il 1458 e il 1460 Filippo lavor\u00f2 alla coppia di lunette con la \"Annunciazione\" e i \"Sette santi\" per palazzo Medici. Sempre dello stesso periodo \u00e8 l\"Adorazione del Bambino di palazzo Medici\", per l'altare della Cappella dei Magi. Forse in occasione della nascita di Lorenzo il Magnifico (1449), realizz\u00f2 il \"Tondo Cook\", iniziato da Beato Angelico, forse con Benozzo Gozzoli.\nGli ultimi anni a Spoleto (1466-1469).\nNel 1466 l'Opera del Duomo di Spoleto commission\u00f2 al Lippi gli affreschi con \"Storie della Vergine\" per la tribuna della cattedrale ed i lavori iniziano nel settembre 1467, venendo conclusi circa tre mesi dopo la morte del pittore da suoi collaboratori (soprattutto Fra Diamante). Il ciclo di affreschi \u00e8 composto dall\"Annunciazione\", la \"Nativit\u00e0\", la \"Morte della Vergine\" e la sua \"Assunzione in cielo\". Nell'affresco raffigurante la \"Morte della Vergine\" \u00e8 visibile l'autoritratto del pittore in uno dei personaggi raffigurati alla destra del letto (con il mantello bianco), nonch\u00e9 il probabile ritratto del figlio Filippino nella figura dell'angelo. Del 18 maggio 1467 \u00e8 un \"Paliotto\" per la Compagnia dei Preti della Trinit\u00e0 di Pistoia. Del 1468 \u00e8 la \"Circoncisione\" di Prato.\nL'opera pi\u00f9 famosa \u00e8 la \"Madonna col Bambino e due angeli\" (1460-1465) agli Uffizi, tempera su tavola, caratterizzata dalla straordinaria spontaneit\u00e0 della rappresentazione. La Madonna siede su un trono di cui si intravede solo il morbido cuscino ricamato e il bracciolo intagliato, intenta a contemplare il figlio verso il quale rivolge un gesto di preghiera. Non ha finora trovato conferma l\u2019ipotesi che il volto della Vergine sia quella di Lucrezia Buti, la giovane monaca pratese che divenne moglie di Filippo Lippi. La composizione ebbe fin da subito grande successo e fu presa a modello da molti artisti, fra i quali il giovane Botticelli, allievo del frate pittore. Non sappiamo tuttavia quale fosse l\u2019originaria destinazione di questa immagine sacra; le prime notizie note risalgono alla fine del XVIII secolo, quando si trovava nella Villa medicea del Poggio Imperiale a Firenze. \nFilippo mor\u00ec nel 1469 e fu sepolto nella cattedrale di Spoleto. Il figlio Filippino, avviato gi\u00e0 alla carriera artistica, disegn\u00f2 il sepolcro in marmo con busto e Angelo Poliziano scrisse l'epitaffio:"}
{"id": "73324", "revid": "121716542", "url": "https://it.wikipedia.org/wiki?curid=73324", "title": "Cristoforo Bonavino", "text": "Biografia.\nNacque a Pegli, in una casa che sorgeva sulla via Aurelia, successivamente demolita per la costruzione del lungomare.\nNel 1838 entr\u00f2 in seminario. Nel 1840, a Bobbio, entr\u00f2 nella congregazione degli Oblati di Sant'Alfonso Maria de' Liguori, fondata, in quella stessa citt\u00e0, nel 1838 dal vescovo Antonio Maria Gianelli.\nLa fase razionalista.\nIl suddiacono venne accolto nella diocesi di Bobbio dal vescovo Antonio Maria Gianelli il quale lo riteneva persona dotata di ottime qualit\u00e0.\nVenne ordinato sacerdote nel 1840, in tre feste consecutive, dallo stesso Gianelli il quale lo accolse tra i suoi Oblati, da poco fondati in Bobbio, nella sede del Santuario della Madonna dell'Aiuto. Il vescovo lo costitu\u00ec poco dopo, sebbene giovanissimo, vicesuperiore.\nIn tale posizione Bonavino indusse il vescovo ad irrigidire molto la regola che aveva loro data. Egli usava con i colleghi, tutti pi\u00f9 maturi di lui, un rigore che essi reputarono intollerabile, tanto che molti ne rimasero disgustati e parecchi se ne andarono.\nQualche suo compagno not\u00f2 in lui uno spirito di superbia inoltre, in una disputa teologica, Bonavino mostr\u00f2 una dottrina diametralmente opposta a quella di Sant'Alfonso Maria de' Liguori, tanto che il vescovo Gianelli dovette intervenire per richiamarlo, dicendogli: \"se continuate in questa guisa, voi non potrete recare che gravi dispiaceri alla Chiesa e voglia Iddio che non diventiate apostata\".\nEgli dapprima rispose positivamente al richiamo, ma poi nuovamente ritorn\u00f2 sulle sue posizioni.\nAveva attinto dallo spirito giansenista, tenacemente combattuto dal Gianelli e non ancora assopito, sia leggendo opere spregiudicate sia discorrendo con qualche prete ancora seguace di quella dottrina.\nIl vescovo lo chiam\u00f2 nuovamente a s\u00e9 e gli chiese paternamente se fosse vero quanto gli veniva riferito, ed egli audacemente gli rispose di s\u00ec e disse che avrebbe persistito nel suo sentimento e che non vi era alcuna speranza che si potesse ricredere.\nLe sue parole furono: \" ... no, neppure se mi trovassi innanzi alla bocca di un cannone e mi si minacciasse di darmi fuoco!\".\nAllora il vescovo dovette cacciarlo dalla diocesi di Bobbio, dubitando della buona riuscita del nuovo Istituto.\nSub\u00ec, anche, l'influenza del positivismo francese e del criticismo tedesco. Poco dopo venne espulso dalla congregazione per le sue dottrine che si allontanavano dal probabilismo alfonsiano.\nA Genova apr\u00ec una scuola. Partecip\u00f2 nelle lotte contro i gesuiti, collaborando alla redazione de \"Il gesuita moderno\", e con due pubblicazioni: \"I Gesuiti\" e \"Autentiche prove contro i Gesuiti\" (1846).\nVisse in prima persona la rivoluzione del 1848, condividendo gli ideali risorgimentali, e stando in contatto, al punto di arrivare alle polemiche, con le figure pi\u00f9 rappresentative di esso: Mazzini, Ferrari, Pisacane, Macchi, La Farina, Orsini e Crispi.\nNel 1849 venne sospeso \"a divinis\" per la difesa degli \"errori\" del suo \"Corso di religione alle Figlie di S. Bernardo\", e lasci\u00f2 il ministero sacerdotale.\nDa questo anno (e fino al 1889) us\u00f2 lo pseudonimo di \"Ausonio Franchi\", cio\u00e8 \"italiano libero\".\nSu consiglio del Gioberti, verso il quale era orientato politicamente, si dedic\u00f2 agli studi filosofici. In questo periodo scrisse:\nTrasferitosi a Torino, divenne mazziniano. Nel 1854 fond\u00f2 \"Ragione\", un bimestrale di critica religiosa, politica e sociale.\nNel 1859 si trasfer\u00ec a Milano dove diresse \"La gente latina\". Nel 1856 ottenne la cattedra di Storia della filosofia dell'Universit\u00e0 di Pavia. Nel 1863 venne trasferito all'Accademia di Scienze e Lettere di Milano.\nMassone, fu membro della Loggia \"Insubria\" di Rito simbolico italiano, che con altre, di numero minore rispetto alle prevalenti di Rito scozzese antico e accettato, si strinsero intorno alla Loggia madre torinese \"Ausonia\" e si organizzarono all'obbedienza di un \"Gran Consiglio Simbolico\", sorto da un'assemblea tenuta a Milano il 1-5 luglio 1864. Fu inoltre membro onorario della Loggia \"Azione e Fede\", di Pisa.\nIl \"Gran Consiglio Simbolico\" ebbe sede prima a Torino e poi a Milano e con la presidenza di Ausonio Franchi, finch\u00e9 nel 1868 si un\u00ec al \"Grande Oriente Italiano\" con un atto firmato per il Gran Consiglio tra gli altri dallo stesso Ausonio Franchi, che fu strenuo e auterevole propugnatore della fusione nel nuovo Grande Oriente.\nIn questo periodo scrisse:\nIl ritorno al cattolicesimo.\nInizi\u00f2 poi un periodo in cui rimise in discussione la propria attivit\u00e0 filosofica. Ci\u00f2 lo port\u00f2 a scrivere \"L'ultima critica\" (1889-1893). Nei tre volumi che compongono l'opera, disse di voler essere la \u00abconfutazione di tutti i paralogismi, che mi avevano condotto al razionalismo, ed esposizione degli argomenti che mi hanno ricondotto prima alla filosofia tomistica e poi alla fede cristiana\u00bb. Visse l'esperienza della conversione filosofica nel 1879 e quindi religiosa nel 1889; inizi\u00f2 facendo visita al Santuario di Virgo Potens in Sestri Ponente, dove \u00e8 collocata una lapide in ricordo dell'evento:\n\"L'ultima critica\" venne da lui annunciata nel 1889 all'arcivescovo Salvatore Magnasco. Manifest\u00f2, inoltre, l'intenzione di ritirarsi nel santuario di Rho per confessarsi e riconciliarsi con la Chiesa. Il libro fu terminato nel convento carmelitano di Sant'Anna, a Genova, dove si trasfer\u00ec nel 1892. Aveva un buon rapporto con i frati, anche se conduceva vita molto ritirata. Dopo il ritorno alla fede egli confid\u00f2 che, anche negli anni in cui sembrava pi\u00f9 lontano dalla Chiesa cattolica e pi\u00f9 imbevuto di positivismo, non aveva mai abbandonato la pratica quotidiana di recitare tre Ave Maria e non era mai venuto meno al celibato sacerdotale.\nInfine, nel 1893, torn\u00f2 al ministero sacerdotale e riprese a celebrare la Messa.\nTarghe commemorative.\nSulla casa natale di Pegli era apposta questa lapide, trasferita dopo la demolizione nella piazzetta della Giuggiola (attuale Vico Condino), cuore del centro storico di Pegli:\nLa lapide del cimitero di Pegli:"}
{"id": "73325", "revid": "5148", "url": "https://it.wikipedia.org/wiki?curid=73325", "title": "Ausonio Franchi", "text": ""}
{"id": "73326", "revid": "599013", "url": "https://it.wikipedia.org/wiki?curid=73326", "title": "Centro internazionale matematico estivo", "text": "Il Centro internazionale matematico estivo (CIME) \u00e8 un organismo dei matematici italiani nato nel 1954 con lo scopo di facilitare i contatti fra giovani matematici italiani e non e i pi\u00f9 prestigiosi matematici della scena internazionale. Il CIME organizza ogni anno (nel periodo giugno-settembre) da tre a cinque corsi su argomenti di ricerca matematica avanzata. Il direttore attuale \u00e8 il prof. Pietro Zecca.\nStoria.\nNasce nel 1954 sotto l'auspicio dell'Unione matematica italiana per opera di Giovanni Sansone, allora presidente dell'UMI, coadiuvato da un comitato composto da Enrico Bompiani, Attilio Frajese e Beniamino Segre.\nNei primi anni si propone primariamente di riavvicinare i giovani matematici italiani alle correnti avanzate della matematica internazionale dopo il deleterio isolamento del periodo bellico.\nNegli anni successivi consolida il suo prestigio internazionale e nel 1980 viene riconosciuto come fondazione dallo Stato italiano.\nPi\u00f9 recentemente si \u00e8 rivolto principalmente a studenti non italiani al fine di stimolare gli scambi scientifici ad ogni livello della ricerca matematica, a promuovere scambi fra giovani studiosi, a consolidare e mantenere relazioni scientifiche ad alto livello.\nFino agli anni '80 il CIME \u00e8 stato finanziato dal CNR e dal Ministero della Pubblica Istruzione (MPI). Successivamente oltre al Ministero dell'universit\u00e0 e della ricerca scientifica e tecnologica (MURST) italiano, si sono affiancati, fra gli enti erogatori di fondi per un'attivit\u00e0 ritenuta meritoria di un tale sostegno, anche l'Unione europea e l'UNESCO."}
{"id": "73327", "revid": "125667474", "url": "https://it.wikipedia.org/wiki?curid=73327", "title": "Albo d'oro del doppio femminile dell'Australian Open", "text": "Elenco delle vincitrici del doppio femminile al torneo degli Australian Open di tennis."}
{"id": "73328", "revid": "125667479", "url": "https://it.wikipedia.org/wiki?curid=73328", "title": "Albo d'oro del doppio misto dell'Australian Open", "text": "Elenco dei vincitori del doppio misto al torneo degli Australian Open di tennis."}
