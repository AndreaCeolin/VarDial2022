{"id": "74946", "revid": "122193404", "url": "https://it.wikipedia.org/wiki?curid=74946", "title": "Serie A 1996-1997", "text": "La Serie A 1996-1997 \u00e8 stata la 95\u00aa edizione della massima serie del campionato italiano di calcio (il 65\u00ba a girone unico), disputato tra l'8 settembre 1996 e il 1\u00ba giugno 1997 e concluso con la vittoria della , al suo ventiquattresimo titolo.\nCapocannoniere del torneo \u00e8 stato Filippo Inzaghi () con 24 reti.\nStagione.\nCalciomercato.\nLa sentenza Bosman rivoluzion\u00f2 radicalmente i vecchi equilibri su cui si era retto fin l\u00ec il calciomercato europeo: dal 1996 le societ\u00e0 continentali approfittarono della possibilit\u00e0 di schierare un numero illimitato di giocatori comunitari, e gli stessi calciatori giovarono della pi\u00f9 ampia libert\u00e0 contrattuale loro concessa.\nTra gli emigranti di maggior caratura ci furono gli attaccanti della Juventus campione d'Europa in carica, Ravanelli e Vialli, i quali volarono in Premier League, sostituiti nello scacchiere bianconero dal croato Bok\u0161i\u0107 e dai giovani Vieri e Amoruso; il club piemontese inser\u00ec inoltre nell'undici titolare il difensore uruguaiano Montero, affidando la regia della squadra al fantasista francese Zidane. L'Inter, confermato Hodgson in panchina, rinforz\u00f2 a sua volta il reparto avanzato col trequartista transalpino Djorkaeff e la punta cilena Zamorano, completando poi l'organico con Galante, l'elvetico Sforza, il francese Angloma e l'olandese Winter. I campioni uscenti del Milan, ingaggiato il tecnico sudamericano \u00d3scar Tab\u00e1rez, investirono sui \"tulipani\" Davids e Reiziger oltrech\u00e9 sull'attaccante Dugarry prelevato oltralpe.\nLa Sampdoria di Eriksson prese l'argentino Ver\u00f3n e la punta Montella, questo ultimo strappato ai concittadini del Genoa, mentre l'Udinese di Zaccheroni acquist\u00f2 il brasiliano Amoroso, che and\u00f2 a completare un tridente offensivo composto dai confermati Poggi e Bierhoff. Il Parma affid\u00f2 la panchina all'emergente Carlo Ancelotti, il quale torn\u00f2 nella squadra dov'era salito alla ribalta da calciatore, e puntell\u00f2 difesa e attacco col francese Thuram, Chiesa e il sudamericano Crespo. La Lazio di Zeman si rinforz\u00f2 col ceco Nedv\u011bd, tra i protagonisti al , e mise a fianco di Signori l'altro capocannoniere della precedente stagione, Protti. La Roma affid\u00f2 la guida tecnica all'argentino Carlos Bianchi, acquistando Tommasi e, nel mercato di gennaio, il transalpino Candela.\nLa Fiorentina affianc\u00f2 a capitan Batistuta il belga Oliveira, inoltre nella sessione invernale port\u00f2 a Firenze il russo Kanchelskis. Il Napoli, sotto la guida del nuovo allenatore Luigi Simoni, integr\u00f2 Aglietti e Caccia nel suo reparto avanzato. Una storica \"provinciale\" come il Vicenza, che emerger\u00e0 quale rivelazione dell'annata \u2014 anche grazie al trionfo in Coppa Italia \u2014, riscatt\u00f2 Ambrosetti e punt\u00f2 su Beghetto. Il Cagliari integr\u00f2 in rosa Bettarini e Cozza, cui si aggiunse a gennaio Tovalieri, mentre l'Atalanta diede fiducia a Filippo Inzaghi, promettente \"bomber\" non ancora esploso ad alti livelli. Il Piacenza rispose invece ai molti stranieri in arrivo con una squadra composta, ancora una volta, interamente da italiani, tra cui spiccarono gli innesti di Pari a centrocampo e Luiso in attacco.\nTra le neopromosse il Bologna, di nuovo in Serie A dopo un lustro, vide il ritorno in rossobl\u00f9 di Marocchi e l'arrivo in attacco di una coppia straniera formata dallo svedese Andersson e dal russo Kolyvanov. Il Verona ingaggi\u00f2 il regista Corini e la punta Maniero. Il Perugia, che si riaffacciava in massima categoria dopo quindici anni, rinforz\u00f2 centrocampo e attacco con l'olandese Kreek, Gautieri e il croato Rapai\u0107. Infine la Reggiana opt\u00f2 per un mercato generalmente di secondo piano, fatto salvo per il belga Gr\u00fcn, tuttavia al crepuscolo della carriera.\nLa novit\u00e0 regolamentare della stagione fu la possibilit\u00e0 di far sedere in panchina fino a un massimo di sette giocatori, due in pi\u00f9 rispetto al passato.\nAvvenimenti.\nGirone di andata.\nCostantemente in testa alla classifica nell'arco di un torneo comunque molto equilibrato, fece ritorno allo scudetto la di Marcello Lippi destinata a vincere, nel corso della stagione, anche Supercoppa UEFA e Coppa Intercontinentale. Con il gruppo storico del che abdic\u00f2 definitivamente dopo un decennio di successi in Italia e in Europa, i principali avversari dei bianconeri furono l' di Roy Hodgson, in crescita, e il di Ancelotti.\nIl torneo part\u00ec l'8 settembre 1996. La Juventus si ritrov\u00f2 solitaria in testa gi\u00e0 alla quarta giornata; il 13 ottobre i bianconeri, perdendo a Vicenza, consentirono all'Inter di andare temporaneamente in vetta ma, appena la settimana successiva, il vittorioso esito dello scontro diretto al Delle Alpi permise alla \"Vecchia Signora\" di sorpassare i rivali. Nelle giornate seguenti lombardi e piemontesi continuano ad alternarsi in testa alla classifica, mentre a fine novembre fu il sorprendente di Francesco Guidolin a dare problemi ai bianconeri.\nDecisiva per la fuga della squadra di Lippi fu la vittoria interna del 15 dicembre sul , ottenuta rimontando un doppio svantaggio iniziale (3-2). Frattanto i campioni in carica del Milan andavano incontro a una crisi di risultati a cui non seppe porre rimedio neppure il ritorno in dicembre di Arrigo Sacchi, chiamato a sostituire l'esonerato Tab\u00e1rez dopo la sconfitta dell'undicesimo turno sul campo del (3-2). Alla sosta natalizia la Juventus si trovava al comando seguita, in coabitazione al secondo posto, da due impronosticabili rivelazioni quali Vicenza e , autrici di un cammino nettamente al di sopra delle premesse estive. La situazione mut\u00f2 nuovamente al giro di boa, con i bianconeri campioni d'inverno a +4 su una trascinata dall'intesa tra la nuova coppia-gol Mancini-Montella, +5 sull'Inter e +6 su Vicenza e Parma.\nGirone di ritorno.\nIl girone di ritorno sembr\u00f2 iniziare bene per i blucerchiati che il 2 febbraio 1997, espugnando in rimonta San Siro (3-2 sul Milan), si portarono a \u22122 dalla Juventus bloccata sullo 0-0 a Cagliari. A partire da quel momento, per\u00f2, i liguri calarono improvvisamente di ritmo, favorendo un nuovo allungo bianconero. Arresasi anche l'Inter dopo lo 0-0 del confronto diretto a San Siro, si fece dunque avanti il Parma, per una rincorsa che apparve per\u00f2 tardiva. Il 6 aprile gli uomini di Lippi ottennero una storica vittoria per 6-1 in casa milanista, sicch\u00e9 i ducali poterono solamente avvicinarsi quando, la settimana successiva, la capolista fu sconfitta a domicilio dall'; tuttavia furono gli stessi friulani di Alberto Zaccheroni, andando a violare anche il Tardini il 20 dello stesso mese, a danneggiare i sogni di rimonta dei giallobl\u00f9.\nLo scontro diretto di Torino del 18 maggio, ultima occasione parmense per riaprire i giochi, si chiuse con un 1-1 che mantenne i padroni di casa a +6 assegnando virtualmente loro lo scudetto, poi matematicamente conquistato cinque giorni dopo a Bergamo, quando ai piemontesi bast\u00f2 un identico parziale contro l' del capocannoniere Inzaghi (24 reti) per festeggiare, con una giornata di anticipo, il loro ventiquattresimo titolo italiano. Agli emiliani rimase la consolazione della prima qualificazione della loro storia alla Champions League: da quest'anno infatti la UEFA inizi\u00f2 un radicale rinnovamento delle proprie manifestazioni, aggiungendo un secondo posto nella massima competizione europea per club agli otto migliori campionati continentali, tra i quali in prima fila vi era quello italiano.\nIn zona UEFA, un finale povero di risultati cost\u00f2 al neopromosso di Renzo Ulivieri la qualificazione in Europa, a vantaggio di Sampdoria e Udinese: per i friulani fu l'esordio sul palcoscenico continentale e, sotto la guida del \"patron\" Giampaolo Pozzo, la consacrazione come solida realt\u00e0 della provincia calcistica italiana per gli anni a venire. Stagione da dimenticare, al contrario, per un deludente Milan che chiuse la classifica all'undicesimo posto, \"a posteriori\" il suo peggiore piazzamento nell'era Berlusconi.\nIn coda, salvezza anticipata per una in crisi d'identit\u00e0, costretta in aprile a richiamare in panchina Nils Liedholm onde evitare maggiori patemi, ma non per il Napoli, matematicamente sicuro della permanenza in massima serie solo a due turni dal termine: i partenopei furono protagonisti di una vera e propria annata \"double face\" dove, agli ottimi risultati nel girone di andata, inversamente fece seguito una tornata di ritorno dove cedettero alla distanza, culminata nell'avvicendamento tra Simoni e Vincenzo Montefusco. Immediato, invece, il ritorno in Serie B per , Verona e ; mentre emiliani e veneti si arenarono ben presto, gli umbri furono condannati solo all'ultima giornata dalla classifica avulsa che altres\u00ec mand\u00f2 e Piacenza allo spareggio: sul campo neutro del San Paolo prevalsero per 3-1 i biancorossi, rispedendo dopo sette stagioni i rossobl\u00f9 tra i cadetti.\nClassifica finale.\nLegenda:\nRegolamento:\nNote:\nStatistiche.\nIndividuali.\nClassifica marcatori.\nFonte:\nDurante il campionato fu messa a segno una quadripletta da Marcelo Otero (Vicenza) nella partita Fiorentina-Vicenza 2-4.\nMedia spettatori.\nMedia spettatori della Serie A 1996-97: 29.481"}
{"id": "74949", "revid": "76963", "url": "https://it.wikipedia.org/wiki?curid=74949", "title": "\u00c9ric-Emmanuel Schmitt", "text": "Biografia.\nDi lontane origini alsaziane da parte di padre, ha studiato musica, diplomandosi presso il conservatorio di Lione, e la filosofia, laureandosi nel 1983 con la tesi \"Diderot e la metafisica\" all'\u00c9cole Normale Sup\u00e9rieure de la rue d'Ulm.\nNel 1991 ha intrapreso la sua attivit\u00e0 come drammaturgo, tuttora in corso e a cui, nel frattempo, ha affiancato quelle di saggista e romanziere. La sua commedia Il visitatore ha vinto, nel 1993, tre Premi Moli\u00e8re: \"Rivelazione teatrale\", \"Miglior autore\", \"Miglior spettacolo di teatro privato\".\nLa prima messa in scena italiana si avr\u00e0 per\u00f2 tre anni pi\u00f9 tardi, ad opera del regista Antonio Calenda, con Turi Ferro e Kim Rossi Stuart. Lo spettacolo \u00e8 stato poi ripreso in Italia a distanza di ben dieci anni, nel 2006, per iniziativa dell'attore e produttore Marco Predieri, con lo stesso nel ruolo del visitatore e Marcello Allegrini in quello di Freud. Nel 2001, Schmitt ha ricevuto dall'Acad\u00e9mie Fran\u00e7aise anche il prestigioso Gran Premio del Teatro.\nDa due sue opere sono stati tratti gli omonimi film: \"Le libertin\" (2000) di Gabriel Aghion, con Vincent P\u00e9rez, Fanny Ardant e Michel Serrault, \"Monsieur Ibrahim e i fiori del Corano\" (2003) di Fran\u00e7ois Dupeyron, con Omar Sharif, Pierre Boulanger e Isabelle Adjani, \"Lezioni di felicit\u00e0\", diretto dallo stesso Schmitt.\nTematiche.\nTema portante delle opere di Schmitt \u00e8 l'indagine su quanto siano complessi (e per nulla scontati) i rapporti nella vita privata. L'autore, dati anche i suoi studi, d\u00e0 spesso un taglio filosofico, talvolta religioso, ai suoi romanzi e pi\u00e8ce teatrali; ma ci\u00f2 che pi\u00f9 balza all'occhio \u00e8 il lato introspettivo, psicologico delle vicende cos\u00ec come dei personaggi.\nSchmitt, d'altro canto, predilige un punto di vista inedito, o quantomeno alternativo. Ne \"Il Vangelo secondo Pilato\" (che ha almeno un precedente illustre nella rilettura proposta da \"Jesus Christ Superstar\"), \u00e8 Ponzio Pilato a raccontare il mistero incomprensibile di Ges\u00f9; qualcosa che va al di l\u00e0 del processo, che Pilato chiama \"il caso Jeshua\", e persino al di l\u00e0 della Ragione.\n\u00abMi lamento spesso con Claudia [la moglie] - confessa a un certo punto -:\nprima ero un romano che sapeva; ora sono un romano che dubita. E mia moglie ride e batte le mani come se facessi per lei un numero da giocoliere. \"Dubitare e credere sono la stessa cosa, Pilato. Solo l'indifferenza \u00e8 atea\".\u00bb\nNe \"La parte dell'altro\", invece, Schmitt immagina la vita parallela di Hitler se, nel 1908, non fosse stato respinto alla Scuola di Belle Arti di Vienna. Facendo la storia con i \"se\", l'autore porta avanti una sorta di \"Sliding Doors\" sul \"f\u00fchrer\", dipingendo ci\u00f2 che finora non \u00e8 stato raccontato. \"Dopo la luce, l'ombra\", ovvero l'egoismo e la violenza di Hitler non pi\u00f9 investiti nella conquista del mondo ma per diventare un artista geniale, ovviamente dionisiaco e nietzschiano. Un testo spregiudicato che ha fatto scalpore, innescato polemiche e discussioni come sempre avviene in questi casi.\nL'opera su cui Schmitt ha meditato pi\u00f9 a lungo \u00e8 per\u00f2, forse, \"Il libertino\". Con Diderot, il protagonista della \"pi\u00e8ce\", l'autore ha infatti un rapporto di lunga data dal momento che su di lui si \u00e8 anche laureato.\nMentre una sconosciuta pittrice sta ritraendo il filosofo, piomba in casa Rousseau che non ne vuole sapere di scrivere la voce \"Morale\" per l'Enciclop\u00e9die. Peccato che la sterminata opera (che dovrebbe condensare tutto lo scibile umano) sia gi\u00e0 in stampa... Ecco allora che i due intellettuali, con l'aiuto dell'intuito e della sensibilit\u00e0 tipicamente femminili, mettono in scena una sorta di simposio sul matrimonio, la fedelt\u00e0, la vita da libertini. \"Mi fa rabbia essermi impegolato con questa maledetta filosofia che la mia mente non pu\u00f2 rifiutare di assecondare e il mio cuore di smentire\" afferma nei suoi scritti Diderot, che arriva persino a dire: \"i miei pensieri sono le mie puttane\". E da un simile personaggio non poteva che prendere vita, prima o poi, una commedia semiseria.\nPiuttosto originale, poi, l'occasione di \"Piccoli crimini coniugali\", dove un uomo perde la memoria (e la propria identit\u00e0) a causa d'un banale incidente, mentre la moglie tenta di ricostruire il suo passato grazie agli effetti personali, le stanze della casa coniugale, i ricordi dei conoscenti e cos\u00ec via.\nOnorificenze.\n Premio Quadriga, 2004"}
{"id": "74950", "revid": "6790", "url": "https://it.wikipedia.org/wiki?curid=74950", "title": "Aeroporto Milano-Linate", "text": ""}
{"id": "74951", "revid": "110157", "url": "https://it.wikipedia.org/wiki?curid=74951", "title": "Serie A 1997-1998", "text": "La Serie A 1997-1998 \u00e8 stata la 96\u00aa edizione della massima serie del campionato italiano di calcio (il 66\u00ba a girone unico), disputato tra il 31 agosto 1997 e il 16 maggio 1998 e concluso con la vittoria della , al suo venticinquesimo titolo, il secondo consecutivo.\nCapocannoniere del torneo \u00e8 stato il tedesco Oliver Bierhoff () con 27 reti.\nStagione.\nCalciomercato.\nSessione estiva.\nProtagonista del mercato estivo fu l' di Massimo Moratti, che al termine di un'estenuante trattativa protrattasi per mesi, per la cifra di 50 miliardi di lire \u2014 all'epoca un record per il calciomercato \u2014 acquist\u00f2 dal l'attaccante brasiliano Ronaldo, considerato tra i maggiori fuoriclasse dell'epoca; la societ\u00e0 nerazzurra, pur a fronte della cessione del nazionale inglese Ince, mise in mano al nuovo allenatore Luigi Simoni un organico comunque ampliato dal difensore West, dai centrocampisti Cauet, Moriero e Simeone, e dal giovane fantasista Recoba pescato in Uruguay.\nI detentori della inserirono Birindelli nella propria retroguardia mentre in attacco, rispedito Bok\u0161i\u0107 alla Lazio e, soprattutto, ceduto a peso d'oro all' l'emergente Vieri, rivoluzionarono il reparto puntando sulla voglia di riscatto di Fonseca, da tempo in crisi con l'ambiente romanista, e sul capocannoniere uscente Filippo Inzaghi, il quale and\u00f2 a formare con Del Piero il nuovo tandem offensivo dei piemontesi \u2014 e smentendo presto a suon di gol una certa critica estiva sull'\u00abeccessiva leggerezza fisica\u00bb della coppia.\nIl , che richiam\u00f2 da Madrid Fabio Capello con l'obiettivo di cancellare le delusioni della precedente e tribolata annata, opt\u00f2 per rinforzi quali il portiere Taibi e il terzino Ziege in difesa, e Ba e Leonardo in mezzo al campo, mentre in avanti sostitu\u00ec l'impalpabile Dugarry con l'olandese Kluivert; torn\u00f2 inoltre a Milano, dopo una stagione oltreoceano, la \"bandiera\" Donadoni. Il di Ancelotti, pronto a lanciare l'ennesimo assalto dell'era Tanzi allo scudetto, riaccolse in pianta stabile tra le sue file il jolly di centrocampo Fiore, mentre la , che dest\u00f2 curiosit\u00e0 soprattutto per l'ingaggio di Alberto Malesani, tecnico esordiente in massima serie, offr\u00ec una \"chance\" al trequartista Morfeo.\nLa allenata dall'ex biancoceleste Zden\u011bk Zeman si potenzi\u00f2 in ogni reparto, con Cafu e Candela in difesa, Di Francesco a centrocampo e Paulo S\u00e9rgio in avanti. I concittadini della , affidatisi a loro volta all'ex giallorosso Sven-G\u00f6ran Eriksson, si rinnovarono in mediana con gli innesti di Almeyda e Jugovi\u0107, mentre in attacco, oltre al gi\u00e0 citato Bok\u0161i\u0107 si segnal\u00f2 l'approdo di Mancini, \"bandiera\" doriana che lasci\u00f2 Genova dopo un quindicennio.\nTra le piazze con ambizioni di secondo piano, la accolse in mezzo al campo Boghossian e sopper\u00ec alla partenza del succitato Mancini affiancando a Montella una vecchia conoscenza del calcio italiano come Klinsmann. Novit\u00e0 in attacco anche per un ormai sempre pi\u00f9 lontano dai fasti dell'epoca \"maradoniana\", che chiam\u00f2 sotto al Vesuvio Bellucci e Protti, e per un di contro deciso a rinverdire il suo blasone con l'altisonante ingaggio di Roberto Baggio, in cerca di rilancio in chiave \"azzurra\" dopo due stagioni in chiaroscuro in maglia milanista.\nIn provincia la rampante , ormai sempre pi\u00f9 solid\u00e0 realt\u00e0 nella Serie A di fine decennio, si rinforz\u00f2 sottotraccia in mezzo al campo, con elementi forse non di richiamo ma tecnicamente dotati quali Bachini, J\u00f8rgensen e Walem. Il , rivelazione della precedente stagione, affid\u00f2 il reparto avanzato alla coppia Di Napoli-Luiso, e ridisegn\u00f2 il centrocampo con Schenardi e Zauli, oltrech\u00e9 col promettente \"azzurrino\" Ambrosini. Mentre il \u00abdegli italiani\u00bb si appigli\u00f2 a veterani del campionato quali Stroppa e Vierchowod, l' sostitu\u00ec il partente Inzaghi con Cristiano Lucarelli.\nTra le neopromosse, il inser\u00ec in squadra il giovane esterno offensivo Zambrotta e l'attaccante Masinga. Il invest\u00ec definitivamente nel suo astro nascente Pirlo e diede fiducia a H\u00fcbner, prolifico attaccante delle serie minori e nell'occasione al suo debutto nel grande calcio. L', di nuovo in Serie A dopo un decennio e allenato dall'emergente Luciano Spalletti, accolse Bisoli e Tonetto. Infine al arrivarono Conticchio, Cozza e l'esperto Saki\u0107.\nSessione autunnale.\nTra le formazioni di vertice, il mercato di riparazione venne sfruttato maggiormente dalla Juventus che, onde riequilibrare un centrocampo in cui si erano rivelati nulli gli innesti estivi di semplici mestieranti quali Ametrano e Pecchia, prelev\u00f2 l'olandese Davids ormai ai margini nel Milan, per farne con successo il nuovo \u00abcollante\u00bb della mediana bianconera; a rimpolpare l'attacco, arriv\u00f2 a Torino anche il giovane ariete Zalayeta.\nL'Inter lasci\u00f2 andare la \"bandiera\" Berti, il quale dopo un decennio a Milano emigr\u00f2 verso il , e sfolt\u00ec l'attacco con la cessione delle punte Branca e Ganz, quest'ultimo ai rivali milanisti; arrivarono invece in nerazzurro i difensori Colonnese e Milanese, mentre a centrocampo ci fu l'inserimento del portoghese Paulo Sousa prelevato dai campioni d'Europa in carica del .\nLa Lazio chiuse a sorpresa il rapporto col suo \"leader\" delle precedenti stagioni, Signori, ormai entrato in rotta col nuovo tecnico Eriksson; l'ex \"bomber\" biancoceleste si accas\u00f2 alla Sampdoria, che contestualmente cedette Klinsmann agli \"Spurs\", e sacrific\u00f2 anche il centrocampista francese Karembeu finito nel frattempo nelle mire del blasonato . I concittadini della Roma, invece, puntellarono la difesa con il brasiliano Zago. Un Milan gi\u00e0 in crisi cerc\u00f2 di rinforzare il reparto avanzato, oltrech\u00e9 col succitato Ganz, con l'ex parmense Maniero; tra i partenti, oltre a Davids, ci fu il deludente difensore olandese Bogarde il quale prese la via di Barcellona.\nNella parte bassa della classifica, il Piacenza mise sotto contratto la mezzapunta Buso, mentre il Lecce prelev\u00f2 da un gi\u00e0 disastrato Napoli il trequartista Giannini avviato verso l'epilogo della sua carriera.\nAvvenimenti.\nGirone di andata.\nIl torneo antecedente al mondiale francese cominci\u00f2 il 31 agosto 1997. L'Inter part\u00ec con quattro vittorie nelle prime quattro gare, prendendo subito la testa della classifica grazie anche al roboante esordio del giovane Recoba, rivelatosi fin dalla prima giornata con una decisiva doppietta al .\nIn questa fase la squadra di Simoni, pur non entusiasmando particolarmente sul piano del gioco, e anzi aggrappandosi sovente alle invenzioni dei suoi solisti, su tutti Djorkaeff e un Ronaldo in crescendo, seppe comunque rimanere stabilmente in vetta per tutto l'autunno, controllando il gruppo delle inseguitrici da cui via via emersero quali pi\u00f9 accreditati rivali i campioni uscenti della Juventus. Nel turno precedente la sosta natalizia matur\u00f2 la prima sconfitta dei meneghini, al Friuli contro l'Udinese, proponendo nell'occasione l\"undici\" di Alberto Zaccheroni, votato a un calcio offensivo ma al tempo stesso estremamente concreto, e sorretto dall'affiatato trio d'attacco Amoroso-Bierhoff-Poggi, quale possibile \"outsider\" nella lotta allo scudetto.\nSul finire dell'anno solare la Juventus si avvicin\u00f2 sempre pi\u00f9, complice un Del Piero fin l\u00ec mai tanto prolifico sottorete, nonch\u00e9 l'apporto a campionato iniziato dell'olandese Davids, apparso completamente rigenerato dall'ambiente bianconero rispetto alla scialba esperienza milanista; tuttavia il 4 gennaio 1998 l'Inter parve rimarcare le distanze, facendo cinicamente suo il derby d'Italia al Meazza grazie a un lampo di Djorkaeff (1-0).\nI nerazzurri non seppero per\u00f2 gestire il vantaggio accumulato: verso la fine del mese due passi falsi contro due neopromosse, dapprima una sconfitta interna contro il Bari e poi un pari sul campo dell'Empoli, frenarono la corsa meneghina e rilanciarono le ambizioni dei torinesi che il 25 gennaio, battendo l' al Delle Alpi, guadagnarono il primo posto laureandosi sul filo di lana campioni d'inverno.\nGirone di ritorno.\nLa tornata conclusiva non inizi\u00f2 nel migliore dei modi per la Juventus, che nella trasferta di Lecce del 1\u00ba febbraio perse il perno difensivo Ferrara per il resto della stagione, causa una grave frattura di tibia e perone. Ci\u00f2 nonostante tra febbraio e marzo i bianconeri riuscirono ad allungare ancora sull'Inter, colpevole di battute d'arresto sui campi di Lazio e Parma, e a sorpresa a San Siro contro il Bologna; in questa fase i nerazzurri dovettero guardarsi anche dal ritorno dei biancocelesti di Eriksson che, da par loro, con la succitata vittoria nello scontro diretto del 22 febbraio appaiarono i milanesi al secondo posto, a quattro punti dalla vetta. I capitolini cullarono speranze tricolori fino al 5 aprile, allorch\u00e9 una Juventus \"corsara\" all'Olimpico li super\u00f2 con un guizzo di Inzaghi, mentre nel frattempo si rifecero sotto i nerazzurri che, traendo vantaggio da una serie di pareggi raccolti dalla capolista, si presentarono al \"big match\" di Torino del 26 aprile, quart'ultima di campionato, con una sola lunghezza di ritardo sui bianconeri.\nLa gara fu decisa da un contropiede di Del Piero (1-0), ma venne segnata soprattutto da un \"body check\" (un intervento difensivo col busto) nell'area juventina di Iuliano su Ronaldo: l'arbitro Piero Ceccarini non ravvis\u00f2 gli estremi per la concessione di un calcio di rigore ai milanesi, mentre pochi istanti dopo, sul capovolgimento di fronte, accord\u00f2 a favore dei torinesi un \"penalty\" per un'entrata scomposta di West su Del Piero (quest'ultimo fallir\u00e0 la \"chance\" del 2-0 facendosi parare la conclusione da Pagliuca). La condotta arbitrale fece montare il malcontento dei nerazzurri, provocando di riflesso le stizzite repliche dei bianconeri: nei giorni seguenti, le accese discussioni che scaturirono in merito sui media italiani e finanche in parlamento fecero sfiorare una crisi istituzionale ai vertici della Federcalcio.\nFatto sta che il verdetto del campo, per la squadra di Lippi, si rivel\u00f2 lo scatto decisivo verso il titolo: neanche il successivo e inatteso pari di Vicenza ebbe ripercussioni, poich\u00e9 l'Inter non seppe approfittarne impattando a sua volta in casa col Piacenza. Alla penultima giornata, il 10 maggio, come all'andata gli uomini di Simoni caddero contro la \"bestia nera\" Bari; contemporaneamente al Delle Alpi, grazie a una tripletta di Inzaghi, la Juventus super\u00f2 il Bologna per 3-2 andando a conquistare il venticinquesimo scudetto della sua storia. Con l'Inter seconda e qualificata in Champions League, il terzo posto fu appannaggio dell'Udinese che colse il suo migliore piazzamento in Serie A da quarantatr\u00e9 anni a quella parte; a suggellare la positiva annata dei friulani, Bierhoff fece suo il titolo di capocannoniere con 27 gol. \nDelusione della stagione, il Milan replic\u00f2 l'anonimo andamento del campionato precedente totalizzando appena un punto in pi\u00f9, classificandosi decimo e rimanendo fuori dall'Europa per la seconda volta consecutiva, pur a fronte delle continue riforme volute dall'UEFA che qualificarono, in quest'annata, un record di ben nove societ\u00e0 italiane alle coppe confederali \u2014 e nonostante i rossoneri avessero tentato, invano, la strada di una \"wild card\". Oltre alle romane, alla Fiorentina, e a un Parma che pur disattese le premesse estive, a negare l'Europa al Milan furono anche il Bologna trascinato da un Baggio rivitalizzato dall'ambiente rossobl\u00f9, e che emergendo quale migliore marcatore italiano della stagione ottenne \"in extremis\" una maglia azzurra per i successivi mondiali, e la Sampdoria che, pur tra alti e bassi, vide la conferma sottoporta di un Montella ormai definitivamente affermatosi.\nIn coda, oltre alle due lombarde Atalanta e Brescia che si arresero solo nel finale, caddero in Serie B un Lecce da tempo arenatosi e, abbastanza clamorosamente, un alla deriva: ancorati all'ultimo posto fin dalle giornate iniziali, i partenopei chiusero il campionato raggranellando appena 14 punti, ritornando in cadetteria dopo trentatr\u00e9 anni e ponendo fine a un capitolo della storia del club, dopo avere cambiato invano ben quattro tecnici nell'arco della stagione e collezionato \u00abbrutte figure\u00bb in sequenza, talvolta con vere e proprie sconfitte \"tennistiche\". Si salvarono il neopromosso Empoli, il Piacenza e un Vicenza in calo rispetto all'anno precedente ma giustificato dall'impegno, nel corso della stagione, in una Coppa delle Coppe dove raggiunse a sorpresa le semifinali.\nClassifica finale.\nLegenda:\nRegolamento:\nRisultati.\nCalendario.\nIl calendario fu sorteggiato il 31 luglio 1997. Le soste per la nazionale erano in programma il 7 settembre e il 12 ottobre. Il 28 dicembre si osserv\u00f2 invece la pausa natalizia.\nLa partecipazione degli azzurri ai play-off per l'accesso al , costrinse a 2 ulteriori soste, il 26 ottobre e 15 novembre: il calendario slitt\u00f2, pertanto, in avanti di una settimana. Fu anche inserito un turno infrasettimanale, l'11 febbraio 1998.\nStatistiche.\nIndividuali.\nClassifica marcatori.\nFonte\nSpettatori.\nMedia spettatori della Serie A 1997-98: 31.161"}
{"id": "74954", "revid": "198277", "url": "https://it.wikipedia.org/wiki?curid=74954", "title": "Serie A 1998-1999", "text": "La Serie A 1998-1999 \u00e8 stata la 97\u00aa edizione della massima serie del campionato italiano di calcio (il 67\u00ba a girone unico), disputato tra il 13 settembre 1998 e il 23 maggio 1999 e concluso con la vittoria del , al suo sedicesimo titolo.\nCapocannoniere del torneo \u00e8 stato il brasiliano M\u00e1rcio Amoroso () con 22 reti.\nStagione.\nNovit\u00e0.\nPer quanto riguarda l'aspetto commerciale, la TIM divenne lo sponsor unico delle competizioni nazionali.\nA livello arbitrale, dopo la precedente stagione caratterizzata da varie polemiche circa l'operato dei giudici di gara, FIGC e Lega Calcio tentarono un'innovazione mai testata prima nella storia del campionato italiano: il sorteggio integrale, in sostituzione del precedente designatore; l'idea \u2014 teoricamente volta ad assicurare l'imparzialit\u00e0 \u2014 fu applicata \u00aba fasce\u00bb, ovvero per la massima serie e per il campionato cadetto. Il tentativo, messo in atto nonostante il parere contrario della CAN, non riscosse per\u00f2 successo e anzi esacerb\u00f2 ancora pi\u00f9 le polemiche verso l'operato della classe arbitrale, finendo per essere accantonato gi\u00e0 l'anno dopo.\nDal punto di vista regolamentare, dopo un vaglio aperto nei primi mesi del 1998, fu approvata l'espulsione diretta per il fallo da dietro.\nCalciomercato.\nSessione estiva.\nL'Inter di Massimo Moratti, ancora a caccia del primo scudetto della sua gestione, affianc\u00f2 a Ronaldo un Roberto Baggio apparso ritrovato dopo l'annata trascorsa a Bologna, dando inoltre fiducia a due promesse quali Pirlo e Ventola, punti fermi dell'Under-21 prelevati, rispettivamente, da Brescia e Bari. Il Parma tent\u00f2 la sua ennesima scalata al titolo in questo decennio, affidando al giovane allenatore Alberto Malesani una formazione che vide gli innesti di due ex doriani, l'argentino Ver\u00f3n e il fresco campione del mondo transalpino Boghossian, oltre al nazionale Fuser prelevato dalla Lazio. I campioni in carica della Juventus, in controtendenza rispetto alle precedenti stagioni, stavolta lasciarono quasi immutato l'organico \"scudettato\", limitandosi a operazioni di secondo piano e continuando a riporre fiducia nelle giocate di Zidane, di l\u00ec a breve insignito del Pallone d'oro, e nel tandem offensivo Inzaghi-Del Piero.\nUna Lazio in continua crescita si rinforz\u00f2 invece in ogni reparto con Couto e Mihajlovi\u0107 in difesa, Concei\u00e7\u00e3o e Stankovi\u0107 a centrocampo, e la coppia Salas-Vieri in attacco. I concittadini della Roma, al contrario, operarono a fari spenti segnalandosi perlopi\u00f9 per l'ingaggio del fantasista russo Aleni\u010dev. Il Milan, in una fase di transizione dopo l'ultimo deludente biennio, pass\u00f2 nelle mani dell'emergente Alberto Zaccheroni il quale si port\u00f2 dietro dall'Udinese Helveg e Bierhoff, questo ultimo capocannoniere uscente, mentre la Fiorentina, confermato il tandem offensivo tutto sudamericano Batistuta-Edmundo, non nascose velleit\u00e0 di alta classifica ingaggiando il plurititolato tecnico Giovanni Trapattoni.\nLa Sampdoria, apparsa ridimensionata dalla cessione di alcuni preziosi giocatori, si aggrapp\u00f2 alle reti del confermato Montella cui venne affiancato il fantasista argentino Ortega, mentre in panchina scommise su Luciano Spalletti il quale lasci\u00f2 Empoli dove aveva ben figurato negli anni passati. Il Bologna si affid\u00f2 invece al navigato allenatore Carlo Mazzone, accogliendo in attacco un Signori in cerca di rivalsa dopo l'addio alla Lazio e lo spento semestre in blucerchiato. Tra le provinciali, il Piacenza fece esordire in massima serie Simone Inzaghi, fratello di Filippo, mentre la Salernitana, che mancava dalla Serie A da mezzo secolo a quella parte, nella sessione autunnale riport\u00f2 in Italia il promettente Gattuso; dest\u00f2 infine curiosit\u00e0 e interesse l'esotico ingaggio del giapponese Nakata da parte del neopromosso Perugia, una scommessa che seppure accolta dal calcio italiano tra iniziali perplessit\u00e0, si riveler\u00e0 presto vincente.\nSessione invernale.\nNel mercato di riparazione si segnal\u00f2 la Juventus che, onde invertire il \"trend\" negativo della prima parte di stagione oltrech\u00e9 sopperire all'assenza forzata di Del Piero, strapp\u00f2 al il talentuoso Henry; tuttavia, catapultato in una squadra alla fine di un ciclo, il francese non riuscir\u00e0 a fare la differenza lasciando pi\u00f9 di un rimpianto circa la sua breve esperienza torinese. L'altra \"big\" stagionale in crisi, l'Inter, acquist\u00f2 il terzino croato \u0160imi\u0107 dalla e sfolt\u00ec l'attacco con la cessione di Recoba al Venezia: un'operazione, quest'ultima, che far\u00e0 la fortuna dei lagunari trascinandoli verso un positivo girone di ritorno.\nPer quanto concerne la lotta scudetto, le contendenti si limitarono al piccolo cabotaggio: in particolare, la Lazio riport\u00f2 in Italia l'esterno Lombardo dal , mentre il Milan rinforz\u00f2 le seconde linee del centrocampo con l'ex parmense Giunti. Delusione in casa Roma per il brasiliano F\u00e1bio J\u00fanior, attaccante messosi in mostra in patria nel : avventatamente presentato all'arrivo nella capitale come \u00abil nuovo Ronaldo\u00bb, al contrario il neogiallorosso non riusc\u00ec minimamente a incidere nel campionato italiano.\nLa zona salvezza vide molto attivo il Perugia che quasi rivoluzion\u00f2 il proprio organico, con gli innesti pi\u00f9 fruttuosi nel portiere Mazzantini e nell'attaccante ecuadoriano Kaviedes. Badarono alla difesa Piacenza, Salernitana e Sampdoria, rinforzatesi rispettivamente con l'ex romanista Statuto, l'ex interista Fresi e l'ex ducale Lassissi; i doriani, nel frattempo scivolati nel pieno della lotta per non retrocedere, cercarono di risollevarsi anche con l'innesto in mediana del brasiliano Doriva. Il Vicenza punt\u00f2 invece sulla voglia di rivalsa di Negri, centravanti reduce da un periodo tribolato ai .\nAvvenimenti.\nGirone di andata.\nIl torneo successivo ai Mondiali di Francia apr\u00ec i battenti il 12 settembre 1998. Principali favorite alla vittoria parevano essere la campione uscente e l', in una possibile riproposizione dell'acceso dualismo che aveva caratterizzato l'edizione precedente. In avvio fu invece la Fiorentina a mettersi in luce, trascinata da un Batistuta autore di una media-gol da record \u2014 saranno 17 le sue reti nelle prime 17 gare di campionato \u2014 e segnalandosi tra l'altro per la netta affermazione del terzo turno in casa di un ancora in cerca d'identit\u00e0 (1-3).\nI bianconeri parvero poter rintuzzare il tentativo di fuga dei viola, mentre l'autunno coincise col prematuro abbandono delle zone di vertice da parte dei nerazzurri, i quali pagarono la precaria condizione fisica del loro \"numero nove\" Ronaldo. Alla settima giornata, approfittando del crollo toscano contro un a sua volta riconosciuto quale possibile \"outsider\", la Juventus prese il comando solitario. Il primato dei piemontesi non dur\u00f2 tuttavia che una settimana, poich\u00e9 il pareggio di Udine cost\u00f2 l'immediato sorpasso gigliato e, cosa peggiore, la perdita del loro \"numero dieci\" Del Piero, gravemente infortunatosi, per il resto della stagione; improvvisamente smarritisi, gi\u00e0 a fine novembre i torinesi dovettero abdicare nella difesa del titolo.\nTraendo quindi vantaggio dall'improvviso rallentamento juventino, nelle settimane seguenti gli uomini di Trapattoni confermarono il buon momento battendo proprio le due favorite della vigilia. A inseguirli, sul finire del girone di andata, si ritrovarono il Parma e, entrambe in ripresa dai loro avvii stentati, la , risalita da met\u00e0 classifica grazie a una serie di nove vittorie consecutive (tra cui il successo esterno sulla Juventus e la vittoria casalinga sulla Fiorentina), e il nuovo Milan di Zaccheroni. A conquistare il platonico titolo d'inverno, malgrado la summenzionata battuta d'arresto del 10 gennaio 1999 con i biancocelesti, furono i viola, avanti di tre punti su Lazio e Parma e di cinque sul Milan. Sul fondo invece lamentavano gravi assilli di classifica le neopromosse Venezia e Salernitana, mentre anche la Sampdoria, ormai lontana dai suoi anni migliori, si ritrovava impelagata nella lotta per non retrocedere.\nGirone di ritorno.\nCon l'inizio del girone di ritorno emerse dal gruppo delle inseguitrici la Lazio, che nel frattempo aveva ritrovato l'apporto sia del capitano Nesta sia del bomber Vieri. Il 14 febbraio, pur uscita a reti bianche dal Sant'Elia, la compagine biancoceleste agganci\u00f2 la Fiorentina battuta a Udine; la settimana seguente, superando all'Olimpico un'Inter in piena crisi, e in cui non aveva sortito effetti l'avvicendamento in panchina tra Simoni e Mircea Lucescu, stacc\u00f2 i viola bloccati in casa dalla .\nNel giro di un mese i capitolini guadagnarono un consistente vantaggio, che arriv\u00f2 fino a +7 sulla pi\u00f9 diretta rivale, un Milan sempre pi\u00f9 pimpante ma considerato ormai troppo attardato per tentare la rincorsa. Approfittando della flessione di una Fiorentina menomata in avanti sia dall'infortunio di Batistuta sia dalla \"saudade\" di un Edmundo da tempo in rotta con la societ\u00e0, nonch\u00e9 di un Parma distratto dagli impegni di coppa, l\"undici\" di Sven-G\u00f6ran Eriksson sembrava rimasto senza rivali: una situazione che parve cristallizzarsi il 3 aprile, quando lo scontro diretto di Roma termin\u00f2, favorevolmente per i padroni di casa, a reti inviolate.\nTuttavia nelle settimane successive i biancocelesti andarono incontro a due sconfitte casalinghe, dapprima nel derby e poi contro un'altalenante Juventus che, chiuso bruscamente un ciclo della propria storia con le dimissioni di Lippi, aveva anticipato il gi\u00e0 programmato arrivo di Carlo Ancelotti onde tentare di salvare la stagione; contemporaneamente, vincendo a San Siro contro il Parma e al Friuli contro l'Udinese, i rossoneri, nelle cui file si stava mettendo sempre pi\u00f9 in evidenza il ventunenne portiere Abbiati (lanciato titolare dopo una pesante squalifica comminata al pi\u00f9 esperto Rossi), riaprirono i giochi portandosi a \u22121 dalla vetta.\nCon il distacco tra le due battistrada che rimase invariato per le successive tre giornate, decisivo fu il penultimo turno, anticipato a sabato 15 maggio: mentre il Milan super\u00f2 facilmente in casa un demotivato e gi\u00e0 retrocesso , la Lazio non and\u00f2 oltre il pari a Firenze, facendosi scavalcare dai meneghini proprio in vista della giornata conclusiva. Otto giorni dopo i biancocelesti vinsero 2-1 contro il Parma, risultato che tuttavia non bast\u00f2 per il tricolore poich\u00e9 i rossoneri passarono al Curi di Perugia con il medesimo risultato, cucendosi sul petto uno degli scudetti pi\u00f9 inaspettati della loro storia; i capitolini secondi classificati vinsero comunque l'ultima edizione della Coppa delle Coppe e, come accadr\u00e0 a Fiorentina e Parma dopo i preliminari estivi, ottennero l'accesso alla nuova Champions League ideata dall'UEFA. Per il secondo anno consecutivo il titolo di capocannoniere fu appannaggio di un calciatore dell'Udinese, il brasiliano M\u00e1rcio Amoroso autore di 22 gol.\nStagione da dimenticare, inversamente, per le due favorite della vigilia, Juventus e Inter, che a corollario di due percorsi fallimentari mancarono anche l'ultimo obiettivo rimasto loro, la qualificazione alla Coppa UEFA, svanita negli spareggi di fine campionato: i bianconeri, sesti a pari merito con l'Udinese, furono puniti nel doppio confronto dalla regola dei gol in trasferta, venendo cos\u00ec relegati all'accessoria Coppa Intertoto UEFA; ai nerazzurri, ottavi, e che peraltro chiusero l'annata guidati da Roy Hodgson, dopo che a marzo il traghettatore Luciano Castellini era temporaneamente subentrato all'altres\u00ec esonerato Lucescu, era invece rimasta la possibilit\u00e0 di guadagnarsi un posto in Europa grazie al percorso in Coppa Italia (che vedeva le finaliste Fiorentina e Parma gi\u00e0 qualificate in Champions League), eventualit\u00e0 tuttavia resa vana da due sconfitte senza appello contro l'altra semifinalista .\nIn coda cadde l'Empoli, penalizzato per un presunto tentativo d'illecito nei confronti della Sampdoria, e similmente fin\u00ec il fugace periodo d'oro vissuto dal in questo decennio. Fu effimera la permanenza di una condannata all'ultima giornata dal pareggio nello scontro diretto del Garilli con il , da par suo salvatosi anche grazie al buon bottino sottorete di Simone Inzaghi; i campani furono incapaci di approfittare della concomitante sconfitta dell'altra rivale diretta, il della rivelazione Nakata, caduto contro il Milan neoscudettato ma, ci\u00f2 nonostante, ugualmente salvo.\nA sorpresa, una crisi di risultati cost\u00f2 la retrocessione anche alla blasonata Sampdoria, che pose fine a un'epoca ricca di successi ritrovando suo malgrado la serie cadetta dopo diciassette anni. Si salv\u00f2 invece il , che si riaffacciava in Serie A dopo trentuno anni: frettolosamente dati per spacciati al giro di boa, i veneti di Walter Novellino invertirono la rotta grazie a un ottimo girone di ritorno coinciso con l'arrivo in Laguna, in gennaio, del fantasista \u00c1lvaro Recoba finito nel frattempo ai margini della rosa interista.\nI fatti dopo Piacenza-Salernitana.\nProprio all'ultima giornata, il campionato conobbe un risvolto negativo: si concluse, infatti, in maniera tragica per la Salernitana e, in particolar modo, la sua tifoseria. Sul campo, il club campano fall\u00ec la permanenza in A dopo un inutile 1-1 a Piacenza, in una partita che vide gli ospiti recriminare per alcune decisioni arbitrali; gi\u00e0 successivamente al fischio finale scoppi\u00f2 una rissa sul terreno di gioco, tra calciatori e sostenitori di entrambe le parti e col direttore di gara Bettin scortato da agenti di polizia.\nDopo la gara, sul treno speciale 1681 diretto verso Salerno, si ritrovarono ammassati in fretta e furia circa supporter granata, protagonisti di alcuni attimi di tensione nei pressi della stazione di Bologna nonch\u00e9 di atti vandalici all'interno delle carrozze. Nel tratto di Nocera Inferiore, presso la galleria Santa Lucia, scoppi\u00f2 un incendio sul convoglio; ovunque vi fu una gran fuoriuscita di fiamme e fumo, ma il macchinista riusc\u00ec a portare il mezzo alla stazione salernitana, sganciando i rimorchi. Quest'ultimo tentativo non serv\u00ec tuttavia a evitare la tragedia: tra le carcasse del convoglio, precisamente nella carrozza n. 5, vennero rinvenuti i corpi carbonizzati di quattro giovani tifosi campani, Ciro Alfieri, Vincenzo Lioi, Giuseppe Diodato e Simone Vitale, morti nel rogo provocato da alcuni ultras che verranno in seguito identificati e arrestati con l'accusa di omicidio volontario e incendio doloso.\nClassifica finale.\nLegenda:\nRegolamento:\nNote:\nSpareggi.\nSpareggio per il 6\u00ba posto.\nLo spareggio serv\u00ec a determinare, tra le due formazioni a pari merito, quale avrebbe occupato il sesto posto, con qualificazione diretta alla Coppa UEFA 1999-2000 per la vincente, e quale il settimo, relegando alla disputa dell'accessoria Coppa Intertoto UEFA 1999 la perdente.\nMedia spettatori.\nMedia spettatori della Serie A 1998-99: "}
{"id": "74962", "revid": "106908", "url": "https://it.wikipedia.org/wiki?curid=74962", "title": "Provincia di Huesca", "text": "Huesca \"Uesca\" (aragonese), \"Osca\" (catalano), \u00e8 una provincia della comunit\u00e0 autonoma dell'Aragona, nella Spagna settentrionale.\nGeografia.\nConfina con la Francia (dipartimenti dei Pirenei Atlantici in Aquitania, degli Alti Pirenei e dell'Alta Garonna nel Midi-Pirenei) a nord, con la Catalogna (provincia di Lleida) a est, con la provincia di Saragozza a sud-ovest e con la Navarra a ovest.\nLa superficie \u00e8 di e la popolazione nel 2010 era di 228.566 abitanti. La distribuzione per sesso (maschi/femmine) \u00e8 di 1,036.\nIl capoluogo \u00e8 Huesca. Altri centri importanti sono Barbastro, Monz\u00f3n, Fraga, Jaca e Bin\u00e9far.\nIn questa provincia si trova il Parco nazionale di Ordesa e del Monte Perdido.\nAmministrazione.\nSuddivisioni amministrative.\nComarche.\nLe comarche del Bajo Cinca, Hoya de Huesca, Jacetania e Los Monegros comprendono anche comuni della provincia di Saragozza:\nPartidos Judiciales.\nIl Partido judicial nella sua origine rappresent\u00f2 qualcosa di pi\u00f9 di una giurisdizione amministrativa sebbene dirigesse tutte le attivit\u00e0 politiche che intercorrevano dalla provincia fino ad ogni ambito locale, trascendendo la sua funzione originaria di amministrazione della giustizia.\nNegli altri ambiti dove esercitava competenze erano quelli: contributivi, educativi, la leva militare, il pubblico registro e l'ufficio elettorale. Occorre sottolineare che nel XIX secolo i \"Partidos judiciales\" erano gli stessi di oggi eccettuati quelli di Benabarre e Sari\u00f1ena. Il primo diverr\u00e0 parte del Partido Judicial di Barbastro mentre il secondo in quello di Huesca, portandone il loro numero da sette a cinque. In seguito Barbastro si divise in due venendo a creare il nuovo Partido judicial di Monz\u00f3n a cui si unironono municipi prima dipendenti dalla citt\u00e0 di Fraga."}
{"id": "74966", "revid": "438678", "url": "https://it.wikipedia.org/wiki?curid=74966", "title": "Interpolazione (disambigua)", "text": ""}
{"id": "74968", "revid": "110157", "url": "https://it.wikipedia.org/wiki?curid=74968", "title": "Provincia di Teruel", "text": "Teruel \u00e8 una provincia della comunit\u00e0 autonoma dell'Aragona, nella Spagna orientale. Confina con la provincia di Saragozza a nord, con la Catalogna (provincia di Tarragona) a est, con la Comunit\u00e0 Valenciana (province di Castell\u00f3n a sud-est e di Valencia a sud) e con la Castiglia-La Mancia (province di Cuenca a sud-ovest e di Guadalajara a ovest).\nGeografia.\nLa superficie \u00e8 di 14.804 km\u00b2, la popolazione nel 2011 era di 144.607 abitanti. Il capoluogo \u00e8 Teruel, altri centri importanti sono Albarrac\u00edn, Alca\u00f1iz, Andorra e Calanda"}
{"id": "74976", "revid": "110157", "url": "https://it.wikipedia.org/wiki?curid=74976", "title": "Provincia di Lleida", "text": "La provincia di Lleida (in catalano: \"Prov\u00edncia de Lleida\", ; in aranese \"Provincia de Lh\u00e8ida\" ; in spagnolo: \"Provincia de L\u00e9rida\" ) \u00e8 una delle quattro province della comunit\u00e0 autonoma della Catalogna, nella Spagna nord-orientale.\nGeografia fisica.\nLa provincia di Lleida confina con la Francia (dipartimenti dell'Alta Garonna e dell'Ari\u00e8ge nel Midi-Pirenei e dei Pirenei Orientali in Linguadoca-Rossiglione) e Andorra a nord, con le province di Girona e Barcellona a est, di Tarragona a sud e con l'Aragona (province di Saragozza e Huesca) a sud.\nIl capoluogo \u00e8 Lleida, altri centri importanti sono Balaguer e T\u00e0rrega.\nSuddivisione amministrativa.\nLa provincia di Lleida \u00e8 suddivisa in 12 comarche, che a loro volta sono suddivise in comuni."}
{"id": "74978", "revid": "834", "url": "https://it.wikipedia.org/wiki?curid=74978", "title": "Easw", "text": ""}
{"id": "74979", "revid": "834", "url": "https://it.wikipedia.org/wiki?curid=74979", "title": "EASW", "text": ""}
{"id": "74980", "revid": "599013", "url": "https://it.wikipedia.org/wiki?curid=74980", "title": "Toluene", "text": "Il toluene (noto anche come toluolo, nome IUPAC metilbenzene) \u00e8 un liquido volatile ed incolore dall'odore caratteristico dei diluenti per vernici, con formula C7H8.\nIl toluene \u00e8 un idrocarburo aromatico; viene usato come solvente in sostituzione del pi\u00f9 tossico benzene, cui somiglia sotto molti aspetti. \u00c8 anche contenuto nella benzina.\nStoria.\nIl toluene \u00e8 stato ottenuto per la prima volta nel 1841 da Henri Etienne Sainte-Claire Deville per distillazione della resina della corteccia di \"Myroxylon balsamum\" (balsamo del Tol\u00f9).\nNel 1847 \u00e8 stato isolato per distillazione del catrame dal chimico britannico Charles Mansfield.\nNel 1861 il chimico tedesco Joseph Wilbrand lo usa per produrre il TNT che riesce successivamente ad ottenere in forma pura nel 1880. La produzione industriale del TNT prende definitivamente l'avvio nel 1891 tramite la \"nitrazione\" del toluene, un processo in uso ancora oggi.\nCaratteristiche.\nIl toluene \u00e8 il pi\u00f9 semplice rappresentante della classe degli alchilbenzeni. All'aria brucia in maniera incompleta con una fiamma gialla e fuligginosa. Ha un odore fruttato e pungente, simile a quello del benzene; la sua soglia di percettibilit\u00e0 olfattiva \u00e8 compresa tra 0,6 e 263\u00a0mg/m\u00b3 (70,1ppm).\nIl toluene fonde a -95\u00a0\u00b0C, bolle a circa 111\u00a0\u00b0C ed in condizioni normali \u00e8 un liquido chiaro ed incolore, dall'indice di rifrazione piuttosto elevato: 1,4961. \nNell'acqua \u00e8 praticamente insolubile (0,52 g/l), mentre \u00e8 miscibile in ogni rapporto con il solfuro di carbonio, l'etanolo e l'etere etilico. Si scioglie bene anche in acetone, cloroformio e nella grande maggioranza degli altri solventi organici.\nCon una viscosit\u00e0 dinamica di 0,6 mPa\u00b7s, il toluene \u00e8 pi\u00f9 fluido dell'acqua.\nLa sua entalpia di formazione \u00e8 40.940 kJ/kg, il suo flash point \u00e8 di 4\u00a0\u00b0C ed il suo punto di autoaccensione \u00e8 535\u00a0\u00b0C.\nUtilizzi.\nIl toluene \u00e8 principalmente usato come sostituto del benzene sia come reattivo che come solvente. Come tale viene impiegato per sciogliere resine, grassi, oli, vernici, colle, coloranti e molti altri composti.\nPu\u00f2 essere contenuto nella benzina fino al 5% in funzione antidetonante, ossia per aumentare il numero di ottano; negli Stati Uniti questo impiego assorbe fino al 95% della produzione industriale del toluene.\n\u00c8 la materia prima di partenza per la sintesi del 2,4,6-trinitrotoluene (l'esplosivo noto anche come \"tritolo\" o \"TNT\"), nonch\u00e9 di molti altri composti chimici tra i quali l'acido benzoico (usato come conservante), il fenolo, il benzene, il caprolattame e la saccarina (secondo il metodo Remsen-Fahlberg). Viene altres\u00ec usato come mezzo di contrasto in microscopia.\nNonostante la sua nocivit\u00e0, viene occasionalmente usato anche come agente pulente. Insieme al benzene ed allo xilene forma la terna degli idrocarburi aromatici pi\u00f9 importanti nell'industria.\nNelle applicazioni idrauliche pu\u00f2 essere impiegato come liquido manometrico in sostituzione del mercurio.\nProduzione.\nIndustrialmente, \u00e8 principalmente ottenuto dal petrolio. Durante la seconda guerra mondiale in Germania si inizi\u00f2 anche a produrlo dal benzene e dal metanolo, data la carenza di petrolio. \u00c8 inoltre ottenibile anche a partire da etene e propene.\nLa produzione mondiale annua si attesta tra i 5 milioni e i 10 milioni di tonnellate. La distillazione diretta dal petrolio o dal carbone oggi non \u00e8 pi\u00f9 considerata economicamente conveniente, si ricorre pertanto al \"cracking\", ovvero alla \"deidrociclizzazione\" del \"n\"-eptano:\nReazioni.\nIn condizioni standard il toluene \u00e8 stabile e relativamente poco reattivo, reagisce per\u00f2 in maniera abbastanza energica con gli ossidanti e con gli acidi. La sua reattivit\u00e0 \u00e8 simile a quella del fenolo e del benzene. Essendo in grado di attaccare e sciogliere molte materie plastiche, viene conservato in contenitori di vetro.\nPer ossidazione - ad esempio con una soluzione acida di permanganato di potassio - viene trasformato in alcool benzilico, quindi in benzaldeide e per finire in acido benzoico.\nIl comportamento chimico del toluene \u00e8 simile a quello del benzene: come quest'ultimo subisce facilmente reazioni di sostituzione elettrofila, sostituzione radicalica e addizione radicalica. Le reazioni di sostituzione nucleofila sono pi\u00f9 rare.\nIn special modo, esposto alla luce o al calore ed in presenza di un reagente adatto (ad esempio il bromo), il toluene subisce reazioni di sostituzione radicalica sul gruppo metile.\nEssendo il toluene relativamente poco reattivo, le reazioni di sostituzione elettrofila procedono piuttosto lentamente. La presenza di un opportuno catalizzatore pu\u00f2 accelerarle decisamente. La sostituzione \u00e8 orientata preferenzialmente nelle posizioni \"orto\" e \"para\".\nDi grande importanza industriale \u00e8 l'ossidazione del toluene ad acido benzoico\nPrecauzioni e metabolismo.\nIl toluene \u00e8 classificato come sostanza nociva e facilmente infiammabile; \u00e8 tuttavia meno tossico del benzene e non ha effetti mutageni. Questo viene spiegato dal suo differente metabolismo: a differenza del benzene, il toluene viene ossidato non sull'anello, ma principalmente sulla catena laterale per via dell'elevata selettivit\u00e0 che l'enzima monoossigenasi P450 ha verso il gruppo metile del toluene. Per questo motivo, a differenza del benzene, l'ossidazione produce molti meno epossidi, che hanno un effetto cancerogeno. Le piccole quantit\u00e0 di epossido che si formano vengono ulteriormente ridotte dalla coniugazione con il glutatione, da riarrangiamenti spontanei a fenolo o dall'idrolisi enzimatica a dioli.\nIl toluene viene successivamente convertito ad acido benzoico ed acido ippurico, che vengono eliminati con le urine insieme a piccole quantit\u00e0 di \"o\"-cresolo.\nIl toluene danneggia i nervi, i reni e probabilmente anche il fegato.\nL'inalazione dei suoi vapori produce sintomi di stanchezza, nausea, confusione, disturbi alla coordinazione dei movimenti e pu\u00f2 portare alla perdita di coscienza.\nUn contatto regolare pu\u00f2 produrre un'intossicazione dagli effetti euforizzanti e insufficienza midollare con conseguente anemia aplastica. I vapori di toluene hanno un effetto narcotico a carico degli organi respiratori e sono irritanti per gli occhi; sono anche possibili in alcune persone manifestazioni allergiche.\nIl toluene deve essere conservato in ambienti molto ben aerati.\nAnche in piccole quantit\u00e0, bench\u00e9 non sia solubile in acqua, il toluene \u00e8 considerato un inquinante delle acque (WKG 2). \u00c8 facilmente biodegradabile.\nLa miscela dei suoi vapori con l'aria in percentuali comprese tra l'1,2% e l'8% \u00e8 esplosiva."}
{"id": "74981", "revid": "125789347", "url": "https://it.wikipedia.org/wiki?curid=74981", "title": "Provincia di Gerona", "text": "La provincia di Gerona (in catalano: \"Prov\u00edncia de Girona\"; in castigliano: \"Provincia de Gerona\") \u00e8 una delle quattro province della comunit\u00e0 autonoma della Catalogna, nella Spagna orientale. Confina con le province di Barcellona a sud e di Lleida a ovest, con la Francia (dipartimento dei Pirenei Orientali in Linguadoca-Rossiglione) a nord e il Mar Mediterraneo a est.\nLa superficie \u00e8 di 5.910\u00a0km\u00b2, la popolazione \u00e8 di 747.157 abitanti.\nIl capoluogo \u00e8 Gerona, altri centri importanti sono Figueres, Blanes e Lloret de Mar.\nComarche.\nLa provincia di Gerona \u00e8 suddivisa in 8 comarche, che a loro volta sono suddivise in comuni."}
{"id": "74984", "revid": "1632387", "url": "https://it.wikipedia.org/wiki?curid=74984", "title": "Provincia di Barcellona", "text": "La provincia di Barcellona (in catalano: \"Prov\u00edncia de Barcelona\"; in spagnolo: \"Provincia de Barcelona\") \u00e8 una delle quattro province della comunit\u00e0 autonoma della Catalogna, nella Spagna nord-orientale, nonch\u00e9 la pi\u00f9 popolosa della Catalogna.\nGeografia fisica.\nLa provincia di Barcellona costituisce il cuore della Catalogna e confina con le province di Tarragona a sud-ovest, Lleida a nord-ovest, Girona a nord-est e con il Mar Mediterraneo a sud-est. Capoluogo della provincia \u00e8 Barcellona; altri centri importanti sono L'Hospitalet de Llobregat, Badalona, Sabadell, Terrassa, Santa Coloma de Gramenet e Matar\u00f3.\nAmministrazione.\nLa provincia di Barcellona, come le altre della Catalogna, \u00e8 retta dalla Deputazione formata da 51 deputati eletti dai sindaci e dai consiglieri comunali fra s\u00e9 stessi con metodo D'Hont applicato per \"partiti giudiziari\", ossia l'equivalente dei cantoni francesi. La Deputazione di Barcellona elegge a sua volta al suo interno la Giunta di Governo e il suo Presidente.\nSuddivisione amministrativa.\nLa provincia di Barcellona \u00e8 suddivisa in 11 comarche della Catalogna, che a loro volta sono suddivise in comuni.\nFa parte della provincia anche il comune di Fogars de la Selva, incluso nella comarca della Selva che per il resto appartiene alla provincia di Girona; sono invece esclusi i comuni di G\u00f3sol nella comarca di Bergued\u00e0 che appartiene alla provincia di Lleida e i comuni di Espinelves, Vidr\u00e0 e Viladrau nella comarca di Osona che appartengono alla provincia di Girona."}
{"id": "74985", "revid": "2567", "url": "https://it.wikipedia.org/wiki?curid=74985", "title": "USSR", "text": ""}
{"id": "74989", "revid": "1543377", "url": "https://it.wikipedia.org/wiki?curid=74989", "title": "Provincia di Tarragona", "text": "La provincia di Tarragona \u00e8 una provincia della comunit\u00e0 autonoma della Catalogna, nella Spagna nord-orientale.\nGeografia.\nConfina con la Comunit\u00e0 Valenciana (provincia di Castell\u00f3n) a sud-ovest, con l'Aragona (province di Teruel e Saragozza) a ovest, con le province di Lleida a nord e Barcellona a nord-est e con il Mar Mediterraneo a sud-est, in corrispondenza del delta del fiume Ebro.\nLa superficie \u00e8 di 6.303 km\u00b2, la popolazione nel 2018 era di 797.128 abitanti. Il capoluogo \u00e8 Tarragona, altri centri importanti sono Reus e Tortosa.\nSuddivisione amministrativa.\nCitt\u00e0.\nComuni con oltre 10.000 abitanti, con dati del 2015:\nPartido judicial.\nLa provincia di Tarragona \u00e8 divisa amministrativamente in 8 partido judicial."}
{"id": "74991", "revid": "37401", "url": "https://it.wikipedia.org/wiki?curid=74991", "title": "Brachilogia", "text": "Il termine \"brachilogia\", derivato dalle parole greche (\"brachys\", breve) e (\"logos\", discorso), indica un parlare conciso e sentenzioso.\nRiferendosi alla dialettica, Platone sostiene che essa preveda un incontro di anime, interventi brevi e proposizioni corte. Dette brachilogie, sono prive di intrusioni di elementi estranei e di digressioni, ma ricche di ellissi, frasi che omettono ci\u00f2 che \u00e8 deducibile dal contesto del discorso. Sempre secondo Platone, in opposizione alla brachilogia ci sarebbe la macrologia, un discorso continuo e riccamente articolato, tipico della retorica.\nIn linguistica indica una maniera di esprimersi concisa, estremamente sintetica e schematica.\nViene considerata una figura retorica."}
{"id": "74992", "revid": "287204", "url": "https://it.wikipedia.org/wiki?curid=74992", "title": "Relazione binaria", "text": "In matematica, una relazione binaria definita di un insieme, anche detta relazione o corrispondenza tra due oggetti, \u00e8 un elenco di coppie ordinate di elementi appartenenti all'insieme. In modo equivalente, una relazione binaria \u00e8 un sottoinsieme del prodotto cartesiano di un insieme con se stesso.\nDefinizione.\nDati due insiemi formula_1 e formula_2, il loro prodotto cartesiano \u00e8 l'insieme delle coppie ordinate definito nel modo seguente:\nSi definisce relazione binaria formula_4 tra due insiemi non vuoti formula_1 e formula_2 un sottoinsieme di formula_7. Due elementi formula_8 e formula_9 sono messi in relazione da formula_4 se:\ned in tal caso si scrive formula_12.\nPer le relazioni binarie \u00e8 molto comune usare notazioni infisse della forma formula_13 per esprimere il fatto che la coppia formula_14 appartiene ad formula_4, cio\u00e8 per individuare singoli. Tipicamente per indicare che il numero reale \"x\" \u00e8 minore del numero reale \"y\" \u00e8 usuale scrivere formula_16, mentre per ricondursi strettamente alla definizione generale si dovrebbe scrivere formula_17.\nTipologia.\nLa nozione di relazione \u00e8 estremamente generale e da certi punti di vista, assai generica. La sua precisazione comunque ha contribuito in modo decisivo a porre ordine in moltissimi risultati della matematica e delle sue applicazioni che erano stati ottenuti in studi specifici e venivano proposte mediante enunciazioni anche molto scoordinate.\nLa generalit\u00e0 della nozione implica che nella matematica e in tutti i settori applicativi che si servono di modelli matematici si incontrano moltissime relazioni. Come \u00e8 prevedibile, le svariate relazioni presentano caratteristiche anche molto diverse ed \u00e8 opportuno classificarle con cura.\nLe relazioni si distinguono sia per la natura dei prodotti cartesiani nei quali si collocano, sia per le loro caratteristiche come insiemi di coppie.\nSecondo il primo punto di vista si distinguono, in particolare, \nVa osservato che le relazioni binarie finite equivalgono ai digrafi, cio\u00e8 ai grafi orientati.\nDal punto di vista delle caratteristiche degli insiemi di coppie si distinguono i seguenti tipi di relazione:\nAlcune possono implicarne altre ad esempio la relazione d'ordine implica la riflessiva, la antisimmetrica e la transitiva\nQueste propriet\u00e0 sono in genere riferite alle relazioni di un insieme in s\u00e9."}
{"id": "75010", "revid": "37401", "url": "https://it.wikipedia.org/wiki?curid=75010", "title": "Primato del mondo", "text": ""}
{"id": "75015", "revid": "59912", "url": "https://it.wikipedia.org/wiki?curid=75015", "title": "Lampo gamma", "text": "I lampi gamma, anche abbreviati GRB dalla locuzione inglese \"gamma ray burst (esplosione di raggi gamma)\", sono, in astronomia, un fenomeno transiente rappresentato da intensi lampi di raggi gamma la cui durata \u00e8 estremamente varia: da pochi millisecondi a diverse decine di minuti e perfino ore (GRB 11209A). Proprio la constatazione di tale differente durata ha indotto la comunit\u00e0 scientifica a classificarli in due tipi principali: lampi gamma brevi \"(short gamma-ray bursts)\" se durano meno di 2 secondi, e lampi gamma lunghi \"(long gamma-ray bursts)\" se durano pi\u00f9 di 2 secondi\".\" Un terzo tipo di GRB, quello dei lampi gamma ultra-lunghi \"(ultra-long gamma-ray bursts)\", \u00e8 stato proposto sulla base della durata del \"prompt\" del GRB 11209A (pi\u00f9 di 7 ore), ma non esiste consenso scientifico per tale ulteriore categoria di GRB.. Tuttavia, il riscontro negli anni di lampi gamma \"borderline\" tra le due classi ha indotto all'introduzione di una classificazione pi\u00f9 recente basata su altri criteri, in cui gioca ruolo chiave in particolare la natura del \"progenitore\", con lampi di Tipo I, prodotti in sistemi binari (due stelle di neutroni o una stella di neutroni ed un buco nero), e lampi di Tipo II, ovvero i classici lampi associabili alla morte di stelle massicce, ma quest'ultima non \u00e8 universale. \nSe si assume che i GRB emettano energia isotropica \"(Eiso),\" ovvero uniforme in tutte le direzioni, queste potenti esplosioni possono sfiorare i 1048 Joule (GRB 080916C), pari a circa 10.000 volte l'energia emessa dal Sole nell'intero arco della sua esistenza di 10 miliardi di anni o all'energia media nel visibile di 10.000 supernove (foe), costituendo il fenomeno transiente pi\u00f9 energetico finora osservato nell'universo. Attualmente si pensa che i lampi gamma siano esplosioni altamente collimate, con l'energia concentrata in due getti che si muovono in direzioni opposte. Il loro valore reale \"(Eo)\" \u00e8 cos\u00ec minore a causa del fattore di collimazione. Per angoli di 4-8 gradi si riduce a 1044-45 Joule.\nSi ritiene che siano prodotti dalla fusione di due stelle di neutroni, o di una stella di neutroni ed un buco nero nel caso dei GRB brevi, o dal collasso gravitazionale di una stella massiccia nel caso dei GRB lunghi (collapsar) che produce una magnetar (stella di neutroni con campo magnetico estremo) ad altissima rotazione, o un buco nero. Il meccanismo pi\u00f9 ampiamente accettato per l'origine dei GRB lunghi \u00e8 il modello collapsar, in cui il nucleo di una stella estremamente massiccia, a bassa metallicit\u00e0 e in rapida rotazione, collassa in un buco nero nelle fasi finali della sua evoluzione. La materia vicino al nucleo della stella piove verso il centro e vortica in un disco di accrescimento ad alta densit\u00e0. L'immane quantit\u00e0 di materia non viene del tutto \"assorbita\" dal buco nero, che cos\u00ec spinge una coppia di getti relativistici di materia in eccesso lungo l'asse di rotazione; essi si propagano a velocit\u00e0 relativistiche lungo l'involucro stellare e alla fine ne oltrepassano la superficie, irradiandosi come raggi gamma. Alcuni modelli alternativi sostituiscono il buco nero con una magnetar di nuova formazione; in realt\u00e0 il meccanismo \u00e8 il medesimo, indipendentemente dalla natura del \"motore interno\".\nScoperti per la prima volta nel 1967 dai satelliti \"Vela\" per identificare radiazioni gamma provenienti da detonazioni di armi nucleari sovietiche, dopo un iniziale, fugace ed intensissimo flusso di raggi gamma che costituisce il fenomeno del lampo gamma in senso stretto, un bagliore residuo \"(afterglow),\" visibile nelle altre bande spettrali (radio, IR, visibile, UV, raggi X) venne rilevato solo nel 1997 da BeppoSAX per il GRB 970228. Gi\u00e0 nel 1993 si teorizzava l'effetto del fenomeno su pi\u00f9 lunghezze d'onda dello spettro elettromagnetico. \nI GRB, a dispetto della loro potenza, sono fenomeni abbastanza frequenti (all'incirca uno al giorno) e la loro distribuzione nel cielo \u00e8 isotropa, ovvero avvengono in direzioni del tutto casuali ed imprevedibili. I GRB sono eventi cosmologici, situati in galassie esterne alla Via Lattea e talvolta la fonte viene rilevata fino all'estremit\u00e0 dell'universo visibile. Il lampo gamma pi\u00f9 lontano finora osservato, denominato GRB 090423, testimonia una esplosione stellare catastrofica avvenuta pi\u00f9 di 13 miliardi di anni fa. Date le immani energie coinvolte nel fenomeno, \u00e8 stato ipotizzato che se un GRB si verificasse nella Galassia e puntasse uno dei 2 fasci di energia verso la Terra da una distanza anche di migliaia di anni luce, potrebbe causare estinzione di massa della vita animale e vegetale sul pianeta, e uno dei possibili \"colpevoli\" dell'estinzione di massa dell'Ordoviciano-Siluriano \u00e8 stato identificato proprio in un lampo gamma.\nUn GRB \u00e8 usualmente indicato con la data (anno-mese-giorno) in cui \u00e8 stato osservato e, se pi\u00f9 di un burst \u00e8 stato rivelato nello stesso giorno, si usa porre una lettera finale per indicarne l'ordine (A per il primo, B per il secondo, etc.). Ad esempio, GRB 050509B \u00e8 il secondo GRB osservato il 9 maggio 2005.\nStoria delle osservazioni.\nLe prime osservazioni.\nI lampi gamma furono scoperti nel 1967 da una serie di satelliti statunitensi chiamati \"Vela\", messi originariamente in orbita per scoprire i raggi gamma prodotti da eventuali armi nucleari sovietiche (ci si trovava in piena guerra fredda). Questi satelliti per\u00f2 misurarono occasionalmente lampi gamma originati da sorgenti sconosciute. Tuttavia, la scoperta venne mantenuta segreta, e declassificata e quindi pubblicata soltanto nel 1973, quando era ormai appurato che non si trattava di dati di interesse militare. L'esistenza dei lampi gamma fu confermata da molte missioni spaziali successive, tra cui le missioni Apollo e Venera.\nI lampi gamma possono essere osservati soltanto dallo spazio perch\u00e9 l'atmosfera blocca le radiazioni X e gamma. Data la rapidit\u00e0 con la quale l'evento gamma si manifesta, normalmente si esaurisce su tempi scala dell'ordine di secondi o decine di secondi, era impossibile localizzarlo in cielo con una precisione sufficiente per permetterne lo studio con i telescopi terrestri. I GRB rimasero per circa un quarto di secolo tra gli oggetti astrofisici pi\u00f9 misteriosi, praticamente inaccessibili. Questa situazione perdur\u00f2 fino al 1997. La prima questione posta dai GRBs era: sono localizzati nella Via Lattea, o avvengono in luoghi lontanissimi dell'Universo? La seconda domanda era: quale meccanismo causa i lampi? Se essi si trovano nell'Universo distante, tale meccanismo deve produrre una quantit\u00e0 enorme di energia.\nNegli anni ottanta furono fatti pochi progressi in materia, ma nell'aprile 1991 la NASA lanci\u00f2 il \"Compton Gamma Ray Observatory\" a bordo dello Space Shuttle. Uno degli esperimenti a bordo del Compton era il \"Burst &amp; Transient Source Experiment\" (BATSE), che poteva rilevare lampi gamma e localizzare le loro posizioni nello spazio con ragionevole precisione.\nBATSE.\nDai dati raccolti dallo strumento furono ricavate due importanti informazioni:\nFu comunque solo nel 1997 che il satellite italiano Beppo-SAX permise di individuare le coordinate del lampo con una precisione senza precedenti, confermando definitivamente come questi lampi fossero generati in galassie lontane.\nBeppo-SAX e l'era della post-luminescenza.\nA causa della bassa risoluzione dei rivelatori di raggi gamma impiegati per decenni dalle prime scoperte, e dalla rapidit\u00e0 con la quale si manifestava l'evento, nessun GRB era stato associato con controparti ottiche conosciute, n\u00e9 era stato identificato un possibile oggetto ospite (quale una stella o una galassia). La migliore speranza di cambiare questa situazione sembrava risiedere nella possibilit\u00e0 di osservare la coda di emissione del GRB, ovvero l'emissione molto pi\u00f9 debole e in dissolvenza (con una rapida diminuzione nell'intensit\u00e0 del segnale) di radiazioni a lunghezza d'onda maggiore - indicate con il termine inglese \"afterglow\" (\"post-luminescenza\") del GRB, la cui esistenza era predetta da numerosi modelli. Nonostante intense ricerche, questa coda di emissione non era stata individuata.\nQuesta situazione \u00e8 cambiata radicalmente nel 1997 con la messa in orbita del satellite italiano (con una partecipazione olandese) Beppo-SAX. Dopo aver rivelato un lampo gamma (GRB 970228) venne comandato al satellite di puntare la sua apparecchiatura di ricezione di raggi X nella direzione da cui erano pervenute le emissioni gamma, e lo strument\u00f2 rivel\u00f2 delle emissioni di raggi X in dissolvenza. Ulteriori osservazioni con telescopi a terra identificarono una debole controparte ottica per la prima volta in un GRB. Con la posizione della sorgente perfettamente nota, quando l'emissione di raggi gamma si affievol\u00ec fino a scomparire, fu possibile raccogliere immagini ottiche pi\u00f9 precise fino ad identificare la galassia che aveva ospitato l'evento. Entro lo stesso anno, la controversia sulle distanze di questi eventi era stata risolta: il lampo gamma noto come GRB 970508 venne rilevato a circa 6 mld di anni-luce dalla Terra. Fu la prima volta che si misur\u00f2 la distanza di un GRB dalla terra con accuratezza. Da allora, i lampi gamma potevano essere finalmente identificati come eventi extra-galattici, che si originavano in galassie molto deboli e ad enormi distanze dalla Terra. Questa scoperta rivoluzion\u00f2 lo studio dei lampi gamma stabilendone le distanze, definendo la scala energetica del fenomeno e caratterizzando l'ambiente in cui hanno origine, aprendo nuove opportunit\u00e0 osservative e teoriche.\nNel 1998, il GRB 980425 fu seguito, entro un giorno, da una supernova molto luminosa, denominata SN 1998bw, archetipo del fenomeno della ipernova, la cui posizione coincideva con quella del lampo, manifestando forte evidenza dell'associazione tra i GRB e le morti stellari di stelle massicce e favorendo il modello della collapsar. Beppo-Sax fu operativo fino al 2002.\nSwift e i lampi gamma oggi.\nUna svolta ugualmente rivoluzionaria nello studio dei lampi gamma \u00e8 avvenuta con la missione Swift, lanciata nel novembre 2004 ed ancora operativa. Il satellite Swift combina un rilevatore di raggi gamma molto sensibile con la capacit\u00e0 di un rapido (meno di un minuto) puntamento automatico in direzione del lampo, la cui emissione residua viene osservata dagli strumenti a bordo per la visualizzazione della controparte ottica e in raggi X.\nCi\u00f2 ha permesso finora:\nNel 2008 \u00e8 stato lanciato il Telescopio spaziale per raggi gamma Fermi, un telescopio spaziale equipaggiato con un rivelatore di lampi gamma il cui obiettivo \u00e8 rivelare, localizzare e caratterizzare i lampi gamma. Questo rivelatore \u00e8 in grado di osservare pi\u00f9 di duecento lampi gamma all'anno. Alcuni di questi lampi gamma, circa dieci all'anno, hanno energie abbastanza alte da poter essere osservati anche dal \"Large Area Telescope\" presente a bordo.\nVengono costantemente compiute nuove scoperte nello studio dei lampi di raggi gamma, che \u00e8 un campo della scienza estremamente dinamico.\nA partire dal terzo millennio, nuove scoperte includono quella di estese e irregolari attivit\u00e0 nello spettro dei raggi X per diversi minuti per molti lampi, del pi\u00f9 distante (GRB 090423), poi surclassato dal GRB 090429B, oggi il pi\u00f9 distante in assoluto, del pi\u00f9 luminoso (GRB 080319B), del pi\u00f9 energetico (GRB 080916C). Sono state poste le basi per un modello alternativo a quello della collapsar relativo ai lampi gamma lunghi, quello dell'ipernova binaria o Binary Driven HyperNova (BdHN), basato sul concetto di Induced Gravitational Collapse (IGC), in inglese \"collasso gravitazionale indotto\", che prevede che in un sistema binario il materiale espulso ad alta velocit\u00e0 da una supernova vicina induce un collasso gravitazionale nella compagna, che collassa in un buco nero o stella di neutroni particolarmente massiccia a seconda della distanza; sviluppato quale evoluzione del modello \"fireshell\", alternativo a quello classico della \"fireball\" entro il quadro della collapsar, esso pu\u00f2 spiegare anche i GRB corti, individuandone molteplici classi. \nNel 2017 il GRB 150101B venne associato al GW170817, prodotto dalla fusione di due stelle di neutroni, un fenomeno noto come kilonova, confermando l'origine degli \"short GRB\" nella collisione di stelle di neutroni.\nNel 2019 il GRB 190114C fu il primo lampo associato all'emissione di energia nell'ordine dei teraelectronvolt.\nNel 2021 il GRB 200826A, rilevato l'anno precedente, con la sua durata di circa 1 secondo, \u00e8 il GRB pi\u00f9 corto associato ad una stella massiccia; questo rende pi\u00f9 evanescente la classica distinzione tra GRB corti e lunghi in base alla durata dell'emissione e al tipo di progenitore e potrebbe favorire una pi\u00f9 recente classificazione dei GRB in lampi gamma di Tipo I (binari) e Tipo II (collapsar), invero gi\u00e0 proposta in passato, anche sulla base di altre caratteristiche dei lampi, come la luminosit\u00e0.\nDistanze e scala energetica.\nModello Galattico e Modello Extragalattico.\nPrima del lancio di BATSE, la scala delle distanze dei lampi gamma era totalmente sconosciuta. La gamma di teorie proposte per spiegare i GRB prevedevano locazioni assai diverse del fenomeno, dalle regioni esterne del nostro sistema solare ai limiti estremi dell'universo conosciuto. La scoperta che tali esplosioni erano isotrope diminu\u00ec notevolmente queste possibilit\u00e0 e verso la met\u00e0 degli anni novanta solo due teorie erano considerate accettabili: che originassero da una regione molto vasta disposta come una corona intorno alla nostra galassia, oppure che originassero da lontane galassie, non appartenenti al gruppo Locale.\nI ricercatori che sostenevano il modello galattico basavano le loro ipotesi su una classe di oggetti noti come \"soft gamma repeaters\" (SGR): stelle di neutroni altamente magnetiche, appartenenti alla nostra galassia, che periodicamente esplodono emettendo intensi bagliori di radiazione elettromagnetica in raggi gamma e ad altre lunghezze d'onda. Nel loro modello postulavano che esistesse una popolazione finora non osservata di oggetti analoghi ad una distanza maggiore che originava i lampi gamma. Inoltre, ritenevano eccessivo il quantitativo di energia richiesto a generare un tipico lampo gamma se si fosse ammessa l'ipotesi che avvenissero in una galassia distante.\nI ricercatori che sostenevano il modello extra-galattico contestavano che l'ipotesi delle stelle di neutroni galattiche richiedesse troppe assunzioni \"ad hoc\" nel tentativo di riprodurre il grado di isotropia individuato da BATSE e che un modello extra-galattico era molto pi\u00f9 naturale, senza considerare i relativi problemi di questa ipotesi.\nNatura extra-galattica dei lampi gamma ed energia isotropica (Eiso).\nLa scoperta della coda di emissione \"(afterglow)\" associata con galassie molto distanti favor\u00ec definitivamente la seconda ipotesi. Tuttavia, oggi sappiamo che i lampi di raggi gamma non sono semplicemente eventi extra-galattici, ma che avvengono praticamente al limite dell'universo visibile. Un GRB tipico ha uno spostamento verso il rosso \"(redshift)\" non inferiore a 1.0 (corrispondente ad una distanza di 8 miliardi di anni luce), mentre l'evento pi\u00f9 lontano conosciuto (GRB 090423) ha uno spostamento verso il rosso di 8,2 (corrispondente alla distanza di 13,03 miliardi di anni luce). Tuttavia, le osservazioni permettono di acquisire lo spettro solo di una piccola frazione dei lampi gamma - generalmente di quelli pi\u00f9 luminosi - e molti degli altri potrebbero presentare un \"redshift\" ancora pi\u00f9 elevato e, quindi, provenire da distanze anche maggiori.\nLa conferma delle immense distanze da cui provengono i lampi gamma sollev\u00f2 nuove domande sulle energie coinvolte in tali esplosioni. Se assumiamo che ogni lampo gamma emetta energia uniformemente in tutte le direzioni, ovvero in \"energia isotropica (Eiso)\", alcune tra le esplosioni pi\u00f9 luminose corrispondono ad un rilascio totale di energia di ~1047 Joule, valore prossimo alla conversione di una massa solare (che \u00e8 un riferimento fondamentale nelle scienze astronomiche, il cui simbolo e M\u2609) in radiazioni gamma (vedi equivalenza massa-energia) in pochi secondi. Il pi\u00f9 energetico lampo gamma mai rilevato, GRB 080916C, sprigion\u00f2 in circa 23 minuti fino a 8.8 \u00d7 1047 Joule di energia, approssimativamente l'equivalente di ben 4 masse solari o di 9000 supernove di media potenza nel visibile, pari a 1 foe (1044 Joule). Una ricerca del 2017 individua un limite energetico pari a 1-3 x 1047 Joule in \"Eiso\", corrispondente alla \"massima efficienza radiativa\". Non c'\u00e8 nessun processo conosciuto nell'universo capace di liberare tanta energia cos\u00ec velocemente; solo le collisioni di buchi neri possono competere rilasciando l'equivalente di masse solari in onde gravitazionali: ad esempio, il primo evento mai rilevato di onde gravitazionali nel 2015 (GW150914), convert\u00ec in onde gravitazionali 3 masse solari circa, pari a ~5.4 \u00d7 1047 Joule. Un problema energetico \u00e8 stato sollevato nei decenni in quanto nessun processo stellare conosciuto ad oggi pu\u00f2 spiegare simili rilasci energetici in archi temporali talmente ristretti. L'energia isotropica dei GRB della pi\u00f9 antica popolazione stellare (III) potrebbe essere anche superiore, fino a 1050 Joule; se venisse rilevata tale quantit\u00e0 di energia ad un elevato redshift (z=20), ci\u00f2 potrebbe essere un'evidenza forte della loro esistenza.\nTuttavia l'emissione energetica dei GRB \u00e8 fortemente ridimensionata se il lampo non emette isotropicamente. Se, ad esempio, l'energia prodotta rimane confinata entro un \"jet\" caratterizzato da un angolo di pochi gradi, il valore reale dell'emissione di energia per un GRB tipico diventa confrontabile con quello di una supernova.\nGetti nei GRB: emissione collimata ed energia reale gamma (Ey) e totale (E0).\nOggi infatti si ritiene fortemente plausibile quest'ultima ipotesi, che sembra anche spiegare il problema energetico. In molti lampi gamma si \u00e8 osservato un fenomeno chiamato \"jet break\", che accade quando le dimensioni angolari del jet, che aumentano se visto lungo la visuale man mano che il jet rallenta, superano le dimensioni dell'angolo di collimazione. In questo caso si osserva un brusco cambiamento di pendenza nella curva di luce dell\"'afterglow\". Trattandosi di un effetto \"geometrico\", una caratteristica importante di questo fenomeno \u00e8 che il break nella curva di luce \u00e8 acromatico. Non \u00e8 ancora chiara la ragione per la quale in molti GRB tale fenomeno non venga osservato. L'angolo di apertura del jet \u00e8 molto variabile, da oggetto a oggetto, nell'intervallo tra 2 e 20 gradi, ma per alcuni GRB si stima possa essere anche pi\u00f9 grande. Ci sono alcuni studi secondo cui l'angolo del getto possa essere correlato all'energia apparentemente rilasciata in modo che l'energia totale \"(Eo)\" realmente emessa da un GRB (lungo) sia approssimativamente costante - circa 1044 Joule, o approssimativamente 1/2000 di una massa solare. \u00c8 la potenza media di una supernova in radiazione visibile, per la quale \u00e8 stato elaborato il foe quale unit\u00e0 di misura. Infatti, sembra che luminose \"ipernovae\" abbiano accompagnato alcuni lampi gamma. Dopo la correzione per collimazione, il valore dell'energia reale totale \u00e8 cos\u00ec confrontabile con il valore dell'energia rilasciata nell'esplosione di una brillante supernova di Tipo Ib/c (a volte denominata, per l'appunto, ipernova). Queste supernovae sono una famiglia minoritaria (rappresentano circa il 20-30%) delle supernovae denominate di tipo core-collapse, nelle quali l\u2019esplosione \u00e8 innescata dal collasso gravitazionale del nucleo (il \"core\" per l'appunto) e sono le uniche supernovae - fino ad ora - ad essere state associate ai GRB. Si ritiene che le stelle che producono le supernove di Tipo Ib/c manchino di idrogeno e/o elio; e questo ha fatto s\u00ec che fossero associate ad una particolare classe di stelle, le stelle di Wolf-Rayet: stelle estremamente calde e massicce che hanno perso, in tutto o in parte, gli strati esterni di idrogeno e/o elio a causa di potenti venti stellari. Tutti i lampi gamma finora associati a supernove di tipo Ib/c (ipernove) sono stati localizzati a distanze molto ravvicinate rispetto a quelli \"cosmologici\": (GRB 980425/SN 1998bw, GRB 030329/ SN 2003dh e GRB 031203/SN 2003lw. \u00c8 possibile che la distanza cosmologica della maggior parte dei GRB precluda l'osservazione della relativa supernova, oppure che il collasso diretto della stella in un buco nero precluda la supernova stessa. \nA differenza di una supernova, che emette isotropicamente, un lampo gamma concentra lo stesso quantitativo di energia (~1044 J) in fasci che erompono in due direzioni opposte, apparendo cos\u00ec estremamente luminoso, persino molti ordini di grandezza pi\u00f9 delle supernove pi\u00f9 brillanti. Nel 2008, in seguito al rilevamento del GRB 080319B, il cui \"afterglow,\" con picco di magnitudine apparente pari a 5.3\",\" fu talmente luminoso (oltre 2,5 milioni di volte della supernova pi\u00f9 brillante rilevata fino ad allora, SN 2005ap) da essere visibile ad occhio nudo dalla terra nonostante la distanza pari a 7,5 mld di anni-luce, venne proposto un modello a due getti, uno pi\u00f9 ampio ed uno centrale, pi\u00f9 concentrato e ristretto; l'estrema luminosit\u00e0 del lampo sarebbe dovuta alla fortuita posizione della Terra, \"allineata\" rispetto al cono centrale. Se questo modello, tra l'altro, fosse confermato per la maggior parte dei GRB, l'implicazione sarebbe che la maggior parte di rilevamenti di lampi gamma hanno solo registrato dati a proposito del cono pi\u00f9 debole e pi\u00f9 ampio, e dunque che sono un fenomeno molto pi\u00f9 comune di quanto non si credesse in precedenza, fino a 10 o persino 100 volte di pi\u00f9.\nL'energia emessa nei soli raggi gamma \"(E\u03b3),\" invece, sarebbe costante a ~5 x 1043 Joule.. Ricerche successive hanno dimostrato che l'energia dei GRB varia di diversi ordini di grandezza anche dopo la correzione per beaming. Per esempio, alcuni GRB hanno emesso energia reale, ovvero collimata\",\" pari ad almeno un ordine di grandezza superiore, ovvero equivalente a 1045 Joule. \u00c8 stata individuata, viceversa, una classe di GRB lunghi cosiddetti \"sub-energetici\" o \"sub-luminosi\" in piccola percentuale (10-20% del totale), con \"Eo\" tra i 1041-43 Joule. Pertanto, i lampi gamma non possono essere considerati come \"candele standard\" in quanto la loro energia corretta, dunque reale, varia di diversi ordini di grandezza e non \u00e8 costante. Questo fatto fornisce indicazioni importanti sulla natura del \"motore interno\" che innesca il GRB.\nIl fatto che i lampi gamma siano collimati suggerisce che il numero di tali eventi nell'universo sia maggiore del valore che stimiamo dalle nostre osservazioni, anche tenendo conto del limite di sensibilit\u00e0 dei nostri rilevatori. Ci\u00f2 accade perch\u00e9 la maggior parte dei getti \"mancher\u00e0\" la Terra e non sar\u00e0 mai vista; solo una piccola frazione del totale \u00e8 casualmente puntata in direzione del nostro pianeta in un modo tale da permetterci di rilevarla come lampo gamma. Anche con queste considerazioni, il tasso di comparsa dei lampi gamma \u00e8 molto piccolo - circa uno per galassia ogni . \u00c8 solo grazie al fatto che i lampi gamma siano cos\u00ec luminosi che ci permette di rilevarli regolarmente a dispetto della loro rarit\u00e0. Se il getto \u00e8 diretto verso la Terra, possiamo rilevare i lampi gamma pi\u00f9 luminosi senza che la distanza costituisca un ostacolo. Il pi\u00f9 lontano GRB per il quale si sia riusciti a misurare la distanza spettroscopicamente \u00e8 GRB 090423 che \u00e8 esploso 500 milioni di anni dopo il Big Bang. Tuttavia, se il modello a due getti proposto da Racusin et al. nel 2008 per spiegare l'estrema luminosit\u00e0 del GRB 080319B venisse confermato per tutti o la maggior parte dei GRB, seguirebbe che la frequenza dei lampi sia qualche ordine di grandezza superiore rispetto a quanto stimato.\nIl modello standard che prevede un grado di collimazione dei jets dei GRB sembra rispondere efficacemente sia al problema energetico, legato alla difficolt\u00e0 di spiegare l'emissione di energie pari o superiori a 1047 J in pochi secondi o minuti per qualsiasi oggetto stellare, sia al problema dei \"jet breaks.\" Tuttavia, gli \"afterglow\" di alcuni GRB non sembrano mostrare quei \"jet breaks\" che appaiono favorirlo. Ci\u00f2 potrebbe essere spiegato con una bassa collimazione dei jets o una sua totale assenza. Se ci\u00f2 fosse vero, l'energia isotropica coinciderebbe con l'energia emessa dal lampo gamma. Per i GRB a bassa luminosit\u00e0 (\"Eiso\" ~ 1043 J) il problema energetico non \u00e8 invocato; per quelli ad elevata luminosit\u00e0 sembra necessario giustificare energie che si approssimano ai pi\u00f9 alti valori invocati per i GRB pi\u00f9 energetici, e ci\u00f2 pone un problema relativo alla natura del \"motore interno\" che innesca il GRB.\nMagnetar o buco nero: l'energia determina il motore interno.\nIl grande quantitativo di energia, collimata o meno, sprigionato da un GRB, aiuta a determinare la natura del \"motore interno\" che la produce. Nel modello collapsar, al collasso gravitazionale di una stella massiccia segue la formazione di una stella di neutroni rotante o di una magnetar se il campo magnetico \u00e8 particolarmente intenso o, in alternativa, di un buco nero. Le magnetar possiedono una grande energia rotazionale \"(Erot)\", potendo ruotare fino a 1000 volte al secondo, ed inoltre possiedono i pi\u00f9 potenti campi magnetici conosciuti (\u223c1013-15 Gauss). \u00c8 stato calcolato che una magnetar \"millisecondo\" con ~1015 Gauss possiede \"Erot\" fino a ~3 x 1045 Joule; pertanto, ogni lampo gamma con energia reale prossima o superiore a quel valore non potrebbe essere innescato da una magnetar, bens\u00ec dall\u2019energia rotazionale di un buco nero. Inoltre, poich\u00e9 la massima energia rotazionale di una stella di neutroni coincide approssimativamente con l'energia cinetica media di una ipernova (~1045 J), \u00e8 stato proposto che tutti i GRB associati a supernove (GRB-SN) siano innescati proprio da questo tipo di oggetto estremo; d'altro canto, GRB con valore energetico pari o superiore a 1045 J non sembrano essere associati a supernove luminose, e ci\u00f2 rafforzerebbe l'ipotesi che questi ultimi siano innescati da \"collapsar\" propriamente dette, ove un buco nero appena formato impedisce l'espansione degli strati esterni della stella tipica di una supernova. Per i GRB lunghi con grado di collimazione basso o assente, un buco nero rotante di Kerr-Newman con immensi campi vettoriali neutri, ove i fotoni acquistano massa e momento angolare in un fortissimo campo gravitazionale, pu\u00f2 estrarre energie fino a 1047-48 J, risultando congeniale per spiegare \"Eo\" con tali valori.\nClassificazione: GRB corti, lunghi e ultra-lunghi.\nLe curve di luce dei lampi gamma sono estremamente diverse e complesse. Non esistono due curve di luce di GRB identiche, con grandi variazioni osservate in ogni propriet\u00e0 del fenomeno: nella durata (dai millisecondi alle decine di minuti), nella presenza dell'emissione di un singolo picco o tanti singoli picchi, che possono essere simmetrici oppure con schiarimento rapido e lento decadimento. Alcuni GRB sono preceduti da un fenomeno \"precursore\", ovvero una debole emissione seguita, dopo secondi o persino minuti, dal lampo propriamente detto. Le curve di luce di alcuni eventi GRB si manifestano poi con dei profili che sfuggono ad ogni classificazione. \nSebbene dei modelli semplificati possono riprodurre approssimativamente alcune curve di luce, pochi sono i progressi fatti nella comprensione della complessit\u00e0 constata. Molti schemi di classificazione sono stati proposti, spesso basati soltanto sulle differenze manifestate nelle curve di luce, potrebbero non tenere conto della natura fisica del \"progenitore\", un aspetto altrettanto fondamentale. Ciononostante, sono stati effettuati tentativi di classificazione del fenomeno ed \u00e8 stato evinto che un grande numero di GRB mostra una certa distribuzione bimodale con due popolazioni principali: una popolazione di tipo \"breve\" con una durata media di 0.3 secondi, e una di tipo \"lungo\" con una durata media di circa 30 secondi. Sono state proposte ulteriori classi tanto per motivi teorici quanto sulle osservazioni rilevate.\nLampi gamma corti.\nSono \"short gamma-ray bursts\" quei lampi gamma che durano meno di 2 secondi. Rappresentano circa il 30% delle rilevazioni totali, e fino al 2005 erano ancora coperti da un alone di mistero in quanto nessun \"afterglow\" era mai stato rilevato con successo e le origini di tali fenomeni erano praticamente sconosciute. Ma da allora sono stati rilevati e localizzati molti \"afterglow\" di GRB di questo tipo, e sono stati associati con successo a galassie ellittiche o regioni con formazione stellare bassa o assente, oppure a regioni centrali di ammassi di galassie. Ci\u00f2 dovrebbe favorire l'ipotesi di due \"progenitori\" distinti per i lampi corti e lunghi, per cui non \u00e8 possibile associare stelle massicce ai primi; inoltre, i GRB corti non mai stati collegati a supernove. \nFin dal 2007 apparve l'ipotesi della kilonova, ovvero della fusione tra due stelle di neutroni in un sistema binario, o tra una stella di neutroni e un buco nero, quale meccanismo per spiegare i lampi gamma brevi. Nel 2013 furono evinte evidenze di kilonova associata ad un lampo gamma breve, il GRB 130603B. La conferma delle kilonove quale fonte di \"short gamma-ray bursts\" fu rinvenuta con successo nel 2017 quando, alle onde gravitazionali prodotte da una fusione di due stelle di neutroni nota come GW170817 segu\u00ec, dopo 1.7 secondi, il GRB 170817A.\nLampi gamma brevi potrebbero essere inoltre innescati dai cosiddetti soft gamma repeater (SGR), ovvero da stelle compatte, quali stelle di neutroni o magnetar dotati di una superficie solida; le loro caratteristiche estreme (in particolare una massa immensa compressa in astri di non pi\u00f9 di qualche decina di km di diametro, unita a campi magnetici che non hanno eguali, nell'ordine dei \u223c109-11 tesla, \u223c1013-15 Gauss) le possono rendere soggetti a veri e propri terremoti stellari o \"stellamoti\", con rilascio di energie immense nello spazio: il SGR 1806-04, il pi\u00f9 potente mai rilevato, sprigion\u00f2, in appena un decimo di secondo, l'energia emessa dal Sole in 150.000 anni, pari a ~2 \u00d7 1039 Joule. Se un tale rilascio di energia fosse avvenuto entro 10 anni luce dalla Terra, gran parte dello strato di ozono sarebbe stato spazzato con probabile estinzione di massa. Inoltre, sono sempre pi\u00f9 forti le evidenze di lampi gamma brevi prodotti da soft gamma repeater extra-galattici; al 2021 sono stati individuati tre probabili GRB associati a SGR al di fuori della Via Lattea, GRB 051103 (M81/M82), GRB 070201 (Andromeda) e GRB 200415A (Galassia dello Scultore), rilevato il 15 Aprile 2020. Il SGR associato al GRB 051103, con un \"superflare\" o \"starquake\" di energia pari a ~7 \u00d7 1039 Joule, dovrebbe superare SGR 1806-20 come il pi\u00f9 potente conosciuto.\nI GRB corti, sebbene anche loro di origine extragalattica, a parte eventi provenienti da soft gamma repeater, sembrano provenire da galassie caratterizzate da spostamenti verso il rosso inferiori, quindi pi\u00f9 vicine, rispetto a quanto osservato per i GRB lunghi. La ragione di questo comportamento \u00e8 semplice: sono intrinsecamente meno luminosi dei GRB lunghi e quindi possono essere scoperti solo in galassie pi\u00f9 vicine. Inoltre appaiono generalmente meno collimati - o non collimati affatto in alcuni casi - ed intrinsecamente meno energetici dei loro omologhi pi\u00f9 lunghi con \"Eiso\" pari a 1042-45 Joule, anche se raramente possono raggiungere i 1046 Joule. Sono probabilmente pi\u00f9 frequenti nell'universo, sebbene siano stati osservati pi\u00f9 raramente.\nLampi gamma lunghi.\nLa maggior parte degli eventi osservati (ben il 70%) esibiscono una durata superiore a 2 secondi e, pertanto, sono classificati come GRB lunghi. Poich\u00e9 i \"long gamma-ray bursts\" costituiscono la maggior parte delle rilevazioni e tendono ad avere un \"afterglow\" pi\u00f9 luminoso, sono stati oggetto di studi doviziosi, molto pi\u00f9 di quanto si sia fatto per i GRB corti. Quasi tutti i lampi gamma lunghi studiati approfonditamente sono stati osservati in galassie caratterizzate da un\u2019alta formazione stellare e nella maggior parte dei casi sono stati trovati associati a supernovae \u201ccore-collapse\u201d (collasso del nucleo) di Tipo Ib/c; sono associati a queste supernovae, in particolare, le stelle di Wolf-Rayet, tra le pi\u00f9 massicce conosciute. La prima associazione inequivocabile di un GRB lungo ad una supernova \u00e8 relativa al GRB 980425, associato alla supernova SN 1998bw. Altre supernove di tipo Ib/c (ipernove) associate inequivocabilmente a GRB lunghi sono GRB 030329/ SN 2003dh e GRB 031203/SN 2003lw. Ci\u00f2 ha fatto s\u00ec che i GRB lunghi siano indiscutibilmente legati alla morte di stelle massicce. Che tutte i lampi associati a supernove (SN-GRB) siano stati rilevati a distanze relativamente ravvicinate rispetto alle controparti che ne appaiono privi potrebbe essere spiegato, se il modello della collapsar \u00e8 autentico, con la distanza cosmologica, che impedisce il rilevamento della supernova, oppure col collasso diretto della stella in un buco nero, che preclude la supernova stessa. \nI GRB lunghi sono ben pi\u00f9 potenti dei loro corrispettivi corti: anche se collimata in due getti, la loro energia reale resta immensa, in genere pari a 1044 Joule - equivalente a quella di una supernova di media potenza nello spettro visibile - con i pi\u00f9 energetici che raggiungono almeno un ordine di grandezza superiore a 1045 Joule e i sub-energetici inferiore a 1041-43 Joule. La \"Eiso\" dei pi\u00f9 energetici \u00e8, invece, pari a 1047-48 Joule per le stelle odierne (I-II) e di 1048-50 Joule per le stelle pi\u00f9 antiche ipotizzate (III) se si assume il modello della collapsar; la scoperta di GRB con tale \"Eiso\" ad un elevato redshift (z=20) potrebbe essere addotta come evidenza della loro esistenza. \nLampi gamma ultra-lunghi.\nSono eventi molto rari, dalla durata di oltre 10.000 secondi. Gli \"ultra-long gamma-ray bursts\" sono stati proposti come terza classe dopo l'osservazione, nel 2011, del GRB 11209A, di cui venne evinta una durata superiore a ben 7 ore. Diversi i meccanismi o progenitori proposti all'origine di tale nuova popolazione di GRB: il collasso di supergiganti blu, eventi di distruzione mareale, la nascita di magnetar. Ne \u00e8 stato identificato solo un piccolo numero, di cui la caratteristica tipica \u00e8 proprio l'enorme durata constata. Accanto al GRB 111209A, prototipo di questa nuova classe, \u00e8 fondamentale anche il GRB 101225A. Il basso tasso di rilevamenti potrebbe essere legato alla bassa sensibilit\u00e0 dei rilevatori attuali ad eventi di siffatta durata, piuttosto che alla loro reale frequenza. Al netto di tali considerazioni, non esiste consensus scientifico sull'elaborazione di questa nuova classe di GRB: sono necessarie osservazioni su pi\u00f9 lunghezze d'onda dello spettro elettromagnetico e finora si \u00e8 rivelata inconcludente l'identificazione di un progenitore caratteristico di questa nuova popolazione di GRB. Per il GRB 11209A, modello di riferimento di un'eventuale classe di GRB ultra-lunghi, \u00e8 stato proposto recentemente come \"motore interno\" del lampo una magnetar supermassiccia che collassa direttamente in un buco nero a sua volta.\nLampi gamma \"ultra-lunghi\" (pur senza una propria classificazione), con durata tra 1000 e 10.000 secondi ed oltre, se dovessero essere rilevati a distanze cosmologiche con redshift pari a z=20, possono essere un indizio dell'esistenza delle stelle di popolazione III.\nProgenitori e motore interno: cosa provoca un GRB?\nPer decenni, non si \u00e8 saputo quasi nulla sui lampi gamma: ne erano sconosciute le origini e la distribuzione, spaziale e statistica. I lampi gamma stessi mostravano una grande variet\u00e0: potevano durare da una frazione di secondo a diversi minuti, presentavano una grande variet\u00e0 di spettri, che non assomigliavano a nulla di quanto allora conosciuto. Non pu\u00f2 sorprendere che la mancanza di limiti osservativi port\u00f2 ad una profusione di teorie: evaporazione dei buchi neri, brillamenti magnetici su nane bianche, accrescimento di stelle di neutroni, accrescimento di antimateria, tipi esotici di supernovae e rapida dissipazione dell'energia di rotazione di un buco nero supermassiccio (per fornire solo alcuni esempi).\nDa allora la situazione \u00e8 molto pi\u00f9 chiara. \u00c8 abbastanza sicuro che ci sono almeno due tipologie differenti di progenitori (o cause) dei lampi gamma: una responsabile delle emissioni di lunga durata e spettro soft (lampi gamma lunghi) e una responsabile delle emissioni di corta durata e spettro hard (lampi gamma corti). \nSi teorizza che progenitori dei lampi lunghi siano dovuti al collasso dei nuclei di stelle massicce, a bassa metallicit\u00e0; sono chiamate in causa, in particolare, le stelle di Wolf-Rayet, alla cui morte \u00e8 associato il fenomeno dell'ipernova o collapsar. Se la stella progenitrice ruotava molto rapidamente, per la conservazione del momento angolare, lo far\u00e0 anche l'oggetto collassato risultante. Quindi, dopo la formazione della stella di neutroni o del buco nero, il materiale collassato residuo non accresce direttamente sulla stella di neutroni o sul buco nero, ma a causa della sua rotazione (e a fenomeni di frizione interna del gas), former\u00e0 un disco di accrescimento rotante attorno all'astro. Successivamente, il gas cadr\u00e0 dal disco sulla superficie della magnetar o nel buco nero. Nel caso di un buco nero rotante (Buco Nero di Kerr) l'energia rotazionale \u00e8 enorme, corrispondente a circa il 40% della sua energia a riposo \"(Mc2)\". Come si formino i getti che fuoriescono dai poli dell'astro \u00e8 un fenomeno ancora non compreso nei dettagli, tuttavia \u00e8 molto probabile che nel processo di estrazione dell'energia siano coinvolte distorsioni dei campi magnetici (modello Blandford-Znajek) e/o dello spazio-tempo (modello Penrose), causati dall'accrescimento e dall'elevata velocit\u00e0 di rotazione; il risultato \u00e8 il prorompere di due potenti getti relativistici dai poli del \"motore interno\" che attraversano tutto l'astro ed erompono verso l'esterno. Esistono due modelli principali per spiegare la fenomenologia dei GRB: il modello \"fireball\" e il modello dell'ipernova binaria (BdHN). Il modello classico per spiegarli \u00e8 il modello \"fireball\"; in alternativa, \u00e8 proposto quello pi\u00f9 recente dell'ipernova binaria (BdHN) che vede protagonista dei GRB lunghi un sistema binario con una stella di neutroni ed un buco nero (BdHN di tipo I) o due stelle di neutroni (BdHN di tipo II), sviluppato entro il quadro dell'opposto modello \"fireshell\". I progenitori dei lampi corti sono stati identificati sin dal 2007 nel fenomeno della kilonova, prodotto dalla collisione di due stelle di neutroni o di una stella di neutroni ed un buco nero, ma evidenze forti sono giunte solo nel 2013 con il GRB 130603B, confermate nel 2017 con il GRB 170817A. \nIl modello BdHN unifica i progenitori per entrambe le classi di GRB, ma mentre per gli \"short gamma-ray burst\" il meccanismo \u00e8 quello dell'interazione gravitazionale tra i due oggetti che poi ne produce la fusione (kilonova), per i \"long gamma-ray burst\" \u00e8 rappresentato, oltre che dalla gravit\u00e0, anche dall' accrescimento ipercritico di massa degli astri e dalla loro distanza orbitale.\nI principali modelli: \"fireball\" e \"fireshell\".\nIl modello tradizionale a \"palla di fuoco\" o \"fireball\".\nIl modello a \"palla di fuoco\" o \"fireball\" \u00e8 quello classico sul fenomeno dei lampi gamma. Esso cerca di spiegare contemporaneamente diversi elementi quali:\nIl modello quindi si mostra come versatile, potendo coniugare i diversi elementi.\nEsso prevede un motore interno estremo e due tipi di \"onde d'urto\": onde d'urto interne \"(internal shock waves)\" che causano il lampo gamma in senso stretto rilevato nello spettro gamma, e onde d'urto esterne \"(external shock waves)\" che spiegano il bagliore residuale \"(afterglow)\" a lunghezze d'onda progressivamente inferiori, finanche quelle visibili. La fase compresa tra il collasso gravitazionale della stella e quella degli shock esterni \u00e8 nota come \"prompt,\" ed \u00e8 quella maggiormente energetica. Il nome del modello \"(fireball)\" suggerisce che il lampo gamma si verifica in una palla di fuoco di energia ultra-relativistica costituita da materiale otticamente sottile con pochissimi barioni. In sostanza, durante il lampo, il motore interno rimane inosservabile a causa dello spessore ottico e della mancanza di un profilo termico dovuto alla compattezza del motore interno. Gli shock interni causano il GRB rilevabile e gli shock esterni formano il bagliore \"(afterglow)\" residuo.\nIl motore interno.\nLa natura del \"motore interno\" \u00e8 assolutamente fondamentale. Per poter generare tali energie, esso deve essere un oggetto estremo ed estremamente denso, in grado di proiettare materia a velocit\u00e0 relativistiche, e ci\u00f2 porta ad identificarlo in stelle di neutroni (compresa la variante ancora pi\u00f9 estrema della magnetar) e buchi neri. Il modello \u00e8 abbastanza versatile perch\u00e9 con esso \u00e8 possibile spiegare tanto i lampi gamma brevi (short gamma ray bursts), prodotti dalla collisione di stelle di neutroni (NS-NS) o una stella di neutroni e un buco nero (NS-BN), quanto i lampi gamma lunghi (long gamma ray bursts), prodotti dal collasso gravitazionale di stelle massicce (in particolare stelle di Wolf-Rayet) e associati al fenomeno delle ipernove-collapsar.\nLe onde d'urto interne.\nSono il meccanismo che produce i potenti raggi gamma associati al lampo. Esse sono spedite dal motore interno a velocit\u00e0 relativistiche (~99% della velocit\u00e0 della luce), promanando dalla palla di fuoco e fuoriuscendovi; onde d'urto multiple di questo tipo, a velocit\u00e0 relativistiche differenti, e loro interazione, convertono l'energia cinetica in raggi gamma ad alta energia che poi si identificano col lampo gamma in senso stretto. L'interazione delle onde d'urto interne produce radiazione di sincrotone ed Effetto Compton.\nLe onde d'urto esterne.\nEsse spiegherebbero il bagliore \"(afterglow)\" visibile nelle diverse diverse lunghezze d'onda (raggi x, spettro visibile, infrarossi e radio) osservato per la prima volta da BeppoSAX nel 1997. Non sono un ulteriore tipo di shock, ma gli stessi shock interni intesi come progressivamente indeboliti nel tempo e nello spazio mentre si allontanano dal motore interno. La corsa degli shock verso l'esterno fa s\u00ec che interagiscano con il mezzo interstellare circostante; essi rallentano e sarebbe proprio questo fenomeno ad innescare l\"'afterglow\" osservato nelle diverse lunghezze d'onda. Nonostante siano indeboliti, gli shock sono ancora talmente energetici da generare, attraverso emissione termica causata dall'interazione con gas, nubi molecolari e polvere interstellare, bagliori \"(afterglow)\" lunghi e potenti.\nUn nuovo paradigma per i GRB: il modello fireshell e BdHN.\nQuello che prevede una stella massiccia all'origine dei GRB lunghi \u00e8 il modello tradizionale, ma alcune ricerche ne modificano nettamente il paradigma prevedendo un sistema binario alla base anche dei GRB lunghi e non pi\u00f9 un oggetto soltanto, rappresentato da una stella di grande massa.\nAlcune critiche sollevate verso il modello classico associato al fenomeno della collapsar ne sono all'origine; tra le critiche pi\u00f9 importanti si rammentino:\nQuesti ed altri problemi hanno indotto all'elaborazione di un nuovo modello, il \"fireshell\". Il collasso gravitazionale di un astro massiccio in un buco nero produce un campo elettromagnetico ipercritico che alimenta il GRB attraverso la polarizzazione del vuoto, risultando nella creazione di coppie elettrone-positrone che si annichiliscono entro un guscio di plasma, il \"fireshell\", il quale si auto-accelera fino a velocit\u00e0 relativistiche, coinvolgendo la materia barionica residuale non interessata dal collasso iniziale. Una volta raggiunta la trasparenza, \u00e8 emesso un flash di radiazione, detto \"Proper-GRB\" \"(P-GRB)\", coincidente con l'emissione del lampo propriamente detto; l'espansione della \"fireshell\" di plasma e materia barionica provoca il contatto col materiale interstellare, risultando nell\"'afterglow\". La principale caratteristica di questo modello \u00e8 quella di spiegare persino le \"Eiso\" pi\u00f9 elevate (&gt;1047 J) chiamando in causa la polarizzazione del vuoto di buchi neri di massa stellare, evitando di ricorrere alla riduzione energetica per collimazione.\nUn'evoluzione del modello, elaborata negli anni principalmente dagli scienziati dell'ICRANet (International Center for Relativistic Astrophysics, diretto dallo scienziato italiano Remo Ruffini), ha dato vita a quello di Binary Driven HyperNova (BdHN) o ipernova binaria. Questo nuovo scenario muta lo schema classico che vede tutta l'emissione concentrata in un getto relativistico originato da un buco nero rotante proveniente da una singola stella massiccia. Esso \u00e8 estremamente versatile, potendo spiegare anche i GRB corti emessi dalla collisione di oggetti compatti in molteplici classi di sistemi binari: non solo di stelle di neutroni e buchi neri, ma persino nane bianche; a tal proposito, sono state individuate ben 9 classi di sistemi binari. Anche nel caso dei lampi gamma lunghi, secondo il modello, \u00e8 all'opera un sistema binario, dove i GRB non sono provocati da una collisione, bens\u00ec dall'interazione gravitazionale tra una stella di carbonio-ossigeno (CO) e una stella di neutroni (NS). Il collasso gravitazionale della stella CO produce una esplosione di supernova di tipo Ib/c che espelle violentemente gli strati esterni dando vita, al contempo, ad una seconda stella di neutroni. Il materiale proiettato ad alta velocit\u00e0 dalla supernova avvia un processo di accrescimento sulla stella di neutroni compagna che sar\u00e0 destinata ad un collasso a sua volta (Induced Gravitational Collapse).\nBdHN di tipo I.\nSe la distanza tra le componenti del sistema binario \u00e8 sufficientemente piccola, l\u2019accrescimento avviene in modo \u201cipercritico\u201d e la stella di neutroni pu\u00f2 raggiungere la massa critica per collassare in un buco nero. Questi sistemi che formano una stella di neutroni e un buco nero e rilasciano oltre 1045 Joule di \"Eiso\" (energia isotropica) sono chiamati BdHN di tipo I. \nBdHN di tipo II.\nViceversa, se la distanza tra le componenti iniziali, cio\u00e8 tra la stella di carbonio-ossigeno e la stella di neutroni, \u00e8 troppo grande, l\u2019accrescimento non arriva ad essere ipercritico e la stella di neutroni compagna, pur \u201cacquistando\u201d massa, non riuscir\u00e0 ad innescare il collasso gravitazionale in buco nero. Il risultato sar\u00e0 la formazione di una NS particolarmente massiccia, detta supermassiccia. Questi sistemi costituiti da due stelle di neutroni vengono denominati BdHN di tipo II e rilasciano una \"Eiso\" minore di 1045 Joule\",\" inferiore a quella di tipo I.\nLe radiazioni visibili nell'afterglow.\nIl \"motore interno\" rappresentato da un buco nero rotante (buco nero di Kerr) con campo magnetico allineato all'asse di rotazione d\u00e0 origine - tramite radiazione di sincrotrone - all'emissione in MeV, GeV; l'emissione in TeV \u00e8 stata osservata finora soltanto nel GRB 190114C e nel GRB 190829A.\nModelli alternativi.\nIl modello \"fireball\" nel quadro della collapsar \u00e8 quello pi\u00f9 favorito, seguito dal modello \"fireshell\" (e BdHN) in alternativa. Sono stati elaborati alcuni modelli secondari per interpretare la fenomenologia dei GRB: il modello \"cannonball\" e quello della \"precessione\".\nModello cannonball.\nEsso \u00e8 stato elaborato dagli scienziati Dar, De Rujula e Dado all'inizio del terzo millennio. Un lungo articolo del 2004 di A. Dar e A. De R\u00fajula ne sintetizza gli aspetti principali. Esso ha in comune con il \"fireball\":\nGli elementi propri di questo modello sono i seguenti:\nIl modello non gode di particolare credito scientifico. Ad esempio, \u00e8 stato osservato che appare difficile spiegare velocit\u00e0 relativistiche senza ricorrere a potenti shock interni nella \"palla di cannone\", e che il modello prevede persistenti e rapide variazioni nelle curve di luce radio dei lampi; per il GRB 030329 sono state constatate, per contro, moderate variazioni con progressiva riduzione nei giorni successivi, fenomeno che ben si appresta ad essere spiegato con una \"fireball\" sottoposta a scintillazione per interazione interstellare.\nPrecessione.\nIn questo caso, giocherebbe un ruolo fondamentale la precessione del getto che prorompe dal motore centrale, ma l'assenza di segnali periodici o quasi, anche se rilevante, ne ridimensionerebbe la portata quale meccanismo di produzione dei lampi gamma.\nFrequenza e potenziali effetti sulla biosfera.\nI lampi gamma possono avere effetti nefasti per la vita sulla Terra. Considerando l'universo nel suo insieme, gli ambienti pi\u00f9 sicuri per lo sviluppo e la sussistenza della vita biologica, almeno per quella di cui si ha diretta esperienza sulla Terra, sarebbero le regioni periferiche delle grandi galassie. E nemmeno di tutte: per quel che si sa, la vita, per come \u00e8 conosciuta, pu\u00f2 svilupparsi solo nel 10% di tutte le galassie. Infatti, galassie con z &gt; 0.5 non dovrebbero essere adatte alla vita proprio a causa dell'alto tasso dei GRB.\nTutti i lampi gamma osservati fino ad oggi si sono verificati molto oltre la nostra galassia, e, pertanto, non hanno comportato conseguenze per la biosfera terrestre. Si suppone, per\u00f2, che se un lampo gamma, la cui emissione di uno dei due fasci fosse diretta verso il pianeta, avvenisse nella Via Lattea entro 5000-8000 anni luce di distanza, gli effetti potrebbero essere devastanti per la vita. Attualmente, i satelliti in orbita rilevano ben un GRB al giorno. Il pi\u00f9 vicino mai osservato fu il GRB 980425, con z=0.0085 (130.000.000 anni luce o 40 megaparsec) in una galassia nana di tipo SBc. Rilevato nel 1998, fu di gran lunga meno energetico della media dei lampi gamma e venne associato alla supernova SN 1998bw. Fu anche il primo evento di cui si ebbe evidenza di un'associazione tra un lampo gamma ed una supernova.\nStimare la frequenza dei GRB \u00e8 difficile; per una galassia di dimensioni simili a quelle della Via Lattea ci si aspetta un GRB lungo ogni 10.000, 100.000 o persino 1.000.000 di anni. Per i GRB corti ci si aspetta un tasso di frequenza simile, anche se non vi sono certezze sul grado di collimazione. Se il modello a doppio getto proposto da Racusin et al. nel 2008 per il GRB 080916 venisse confermato per i GRB lunghi, le stime sulla frequenza potrebbero variare fino a 100 rispetto a quanto ne vengano rilevati da Terra.\nPoich\u00e9 i GRB sono con ogni probabilit\u00e0 delle esplosioni di raggi gamma che si manifestano come fasci sprigionati in due direzioni opposte, solamente i pianeti lungo la traiettoria di questi dovrebbero essere colpiti dal flusso di radiazioni gamma.\nLe conseguenze di un GRB che colpisce la Terra da una distanza ravvicinata sono solo ipotetiche; ma \u00e8 appurato che eventi fortemente energetici nella Galassia possono influenzare l'atmosfera della Terra.\nEffetti sulla Terra.\nL'atmosfera terrestre \u00e8 molto efficiente nell'assorbimento di radiazioni elettromagnetiche anche energetiche, come i raggi-x o gli stessi raggi gamma, che sono le pi\u00f9 potenti forme di radiazione. Infatti, si sa che questo tipo di radiazioni di ogni tipo colpiscono il pianeta senza interruzione, naturalmente a livelli del tutto innocui per la vita. \nSe un GRB si verificasse entro qualche migliaio di anni luce, la conseguenza pi\u00f9 immediata sarebbe l'incremento di radiazione ultravioletta a livello del suolo fino a qualche decina di secondi. Ovviamente, di importanza fondamentale \u00e8 la distanza del lampo, ma sembra improbabile che possa innescare un effetto catastrofico per tutta la vita sulla Terra.\nGli effetti a lungo termine potrebbero essere peggiori. I raggi gamma causano reazioni chimiche nell'atmosfera coinvolgendone ossigeno e azoto; il risultato \u00e8 la produzione di varie sostanze di ossido di azoto. Esse causerebbero effetti pericolosi su tre livelli. \nIn sintesi, un GRB relativamente vicino (migliaia di anni luce) che punti uno dei suoi due fasci direttamente sulla Terra, dannegger\u00e0 la biosfera a causa dell'incremento dei raggi UV per anni dovuto alla riduzione dell'ozono, ovvero a causa del primo effetto. I modelli mostrano che gli effetti distruttivi di tale incremento possono causare fino a 16 volte i livelli normali di danno al DNA. In realt\u00e0, \u00e8 difficile stabilire le reali conseguenze di un evento tanto potente quanto ipotetico.\nL'estinzione di massa dell'Ordoviciano-Siluriano causata da un GRB?\nGRB vicini abbastanza da colpire gravemente la vita sulla Terra potrebbero accadere una volta ogni 5.000.000 di anni circa, sarebbe a dire che, da quando la vita \u00e8 cominciata, avrebbero potuto colpire il pianeta, teoricamente, circa 1000 volte.\nL'estinzione dell'Ordoviciano-Siluriano, accaduta 450.000.000 di anni fa, potrebbe essere stata causata da un lampo gamma. Le specie di trilobiti del tardo Ordoviciano che trascorrevano parte della loro vita nello strato di plancton vicino alla superficie dell'oceano furono molto pi\u00f9 colpite rispetto agli abitanti delle acque profonde, che tendevano a rimanere in aree piuttosto ristrette. Ci\u00f2 \u00e8 in contrasto con il consueto modello di eventi di estinzione, in cui le specie con popolazioni pi\u00f9 diffuse tipicamente se la cavano meglio. Una possibile spiegazione \u00e8 che i trilobiti rimasti in acque profonde sarebbero stati ben pi\u00f9 schermati dall'aumento della radiazione UV associata a un GRB che invece avrebbe colpito principalmente la superficie delle acque e della terraferma. A supporto di questa ipotesi \u00e8 anche il fatto che durante il tardo Ordoviciano, le specie di bivalvi scavatori avevano meno probabilit\u00e0 di estinguersi rispetto a quelli che vivevano in superficie.\n\u00c8 stato ipotizzato che il Picco del carbonio-14 del 774-775 sia stato provocato da un GRB galattico; in alternativa, \u00e8 proposta la possibilit\u00e0 di un brillamento solare.\nCandidati GRB nella Via Lattea.\nNon sono mai stati osservati lampi gamma provenienti dalla Via Lattea (eccetto il fenomeno dei soft gamma repeater che per\u00f2 non producono GRB in senso proprio) e dunque \u00e8 impossibile determinare se se ne sia verificato almeno uno. Tuttavia la loro natura estrema, l'interesse che suscitano, la difficolt\u00e0 ad identificare con certezza i progenitori e, naturalmente, i loro potenziali effetti a livello estintivo, hanno indotto la comunit\u00e0 scientifica a tenere conto di possibili GRB nella Galassia. I GRB lunghi sono legati alle supernove superluminose o ipernove, alle variabili blu luminose (LBV), alle stelle di Wolf-Rayet in rapida rotazione che termineranno la loro esistenza in supernove a collasso nucleare (di Tipo Ib/c). I dati sui GRB, tuttavia, provengono da galassie di epoche precedenti nella storia dell'universo, ed \u00e8 pertanto difficoltoso considerare quei dati per comprendere galassie pi\u00f9 evolute e ambienti stellari con una metallicit\u00e0 superiore, come la Via Lattea.\nTra i candidati a produrre GRB letali per la vita sulla Terra vi sono WR104 e, pi\u00f9 speculativamente, Betelgeuse; ma sono numerose le incertezze sulla reale possibilit\u00e0 che producano GRB e gli eventuali effetti sulla Terra.\nGRB notevoli.\nSono stati rilevati molte migliaia di lampi gamma, da numerosi satelliti. Questa lista non tenta nemmeno di essere completa, includendo soltanto quei GRB che hanno un'importanza storica o scientifica.\nCuriosit\u00e0.\nIl modello BdHN \u00e8 stato citato nel film \"La Corrispondenza\", con regia di Giuseppe Tornatore, con Jeremy Irons; la protagonista, Amy Ryan, studentessa di astrofisica, interpretata da Olga Kurylenko, ottiene il dottorato con una tesi proprio sul modello \"Binary driven HyperNovae.\""}
{"id": "75019", "revid": "486946", "url": "https://it.wikipedia.org/wiki?curid=75019", "title": "Estado de M\u00e9xico", "text": ""}
{"id": "75020", "revid": "287204", "url": "https://it.wikipedia.org/wiki?curid=75020", "title": "Mexico", "text": ""}
{"id": "75022", "revid": "1226", "url": "https://it.wikipedia.org/wiki?curid=75022", "title": "Estados Unidos Mexicanos", "text": ""}
{"id": "75025", "revid": "228587", "url": "https://it.wikipedia.org/wiki?curid=75025", "title": "Minimo", "text": ""}
{"id": "75026", "revid": "1305772", "url": "https://it.wikipedia.org/wiki?curid=75026", "title": "Massimo", "text": ""}
{"id": "75027", "revid": "77358", "url": "https://it.wikipedia.org/wiki?curid=75027", "title": "Estremante", "text": ""}
{"id": "75031", "revid": "467420", "url": "https://it.wikipedia.org/wiki?curid=75031", "title": "I Mille", "text": "I Mille sono la pi\u00f9 nota delle formazioni garibaldine della campagna nell'Italia meridionale comandata da Giuseppe Garibaldi, durante la Spedizione dei Mille.\nFurono il primo nucleo dell'Esercito meridionale, che conquist\u00f2 il Regno delle Due Sicilie per unirlo al Regno di Sardegna tramite annessione mediante proclamazione del Regno d'Italia sotto la dinastia di Casa Savoia.\nLe condizioni per l\u2019arruolamento dei volontari.\nQuando a Garibaldi fu concesso di guidare la Spedizione, la condizione era che i volontari garibaldini non fossero militari del Regio Esercito, pertanto Garibaldi non pot\u00e9 reclutare i cacciatori delle Alpi confluiti nel 46\u00ba reggimento dall\u2019ex commilitone garibaldino colonnello Sacchi, n\u00e9 dal 45\u00ba reggimento come avrebbe desiderato, ad eccezione di alcuni ufficiali e militari che si unirono comunque ai Mille, tra i quali Giuseppe Bandi. \nLa disposizione di non reclutare militari sardi fu applicata dal Bertani anche nella formazione delle Spedizioni successive, per evitare o quanto meno limitare che i militari sardi disertassero per arruolarsi tra i garibaldini, anche se erano moltissimi i soldati e ufficiali sardi, pronti a disertare e sacrificare gradi e carriera, che si vedevano rifiutare la domanda di arruolamento garibaldino.\nIl numero dei \u201c\"Mille\"\u201d.\nNel dicembre 1861 fu istituita una Commissione per redigere il primo elenco dei Mille che sbarcarono a Marsala l'11 maggio 1860. La Commissione era composta dai generali: Vincenzo Giordano Orsini, Francesco Stocco, Giovanni Acerbi, i colonnelli; Giuseppe Dezza, Guglielmo Cenni e Benedetto Cairoli, Giorgio Manin, i maggiori; Luigi Miceli e Antonio Della Pal\u00f9, i maggiori; Giulio Emanuele De Cretsckmann, Francesco Raffaele Curzio e Davide Cesare Uziel, i capitani; Salvatore Calvino e Achille Argentino. La Commissione rilasci\u00f2 delle autorizzazioni a fregiarsi della medaglia decretata dal Consiglio civico di Palermo il 21 giugno 1860 per gli sbarcati a Marsala. Un altro Giur\u00ec d'onore riesamin\u00f2 i titoli dei componenti la spedizione e il Ministero della Guerra pubblic\u00f2 un nuovo Elenco dei Mille di Marsala, nel bollettino n.21, nell'anno 1864, in base al quale furono concesse le pensioni \"di guerra\" ai volontari, aventi diritto ai sensi della legge 22 gennaio 1865, n.2119. Sulla base del secondo elenco fu redatto in modo definitivo il documento della Gazzetta ufficiale del Regno d'Italia del 12 novembre 1878.\nSulla base della documentazione disponibile gli storici hanno stimato il numero dei volontari partiti il 5 maggio 1860 da Genova in circa 1.150, dei quali 1.089 sarebbero sbarcati a Marsala, in quanto una sessantina erano stati destinati alla diversione dello Zambianchi, alcuni avevano lasciato la spedizione per contrasti politici e 4 o 5 si erano aggregati a Porto Santo Stefano nascondendosi nelle stive. A Porto Santo Stefano furono respinti molti militari che avrebbero voluto unirsi alla spedizione. \nVa anche considerato che lo storico Mario Menghini riporta il fatto che, durante la sosta a Talamone, Garibaldi scart\u00f2 dagli effettivi un centinaio di volontari non ritenuti idonei per vari motivi, volontari scartati che fecero quindi ritorno a Genova via Livorno (Supplemento al \"Movimento\" del 13 maggio 1860, La Spedizione Garibaldina); secondo tale dato il numero dei volontari dovrebbe pertanto essere diminuito, salvo eventuali rimpiazzi sul luogo.\nOccorre per\u00f2 considerare che l\u2019Esercito garibaldino, seppur ispirato alle norme del regolare Corpo dei Cacciatori delle Alpi, era composto di volontari organizzati autonomamente in maniera spesso improvvisata, pertanto le ricostruzioni da parte degli storici, basate solo su documenti, possono incontrare limiti, in quanto la formazione dei reparti e la loro consistenza erano variabili e non sempre documentate come in un esercito regolare, anche per mancanza di tempo e di personale dedicato. \nDopo l\u2019arrivo della Spedizione a Marsala il comitato patriottico di Palermo scriveva indicando in oltre 1.500 i volontari garibaldini sbarcati: E d\u2019altro lato nel suo decreto il comandante borbonico della piazza di Palermo diminuiva ad 800 il numero degli sbarcati: \nLo storico Mario Menghini nella sua opera \u201c\"La Spedizione garibaldina di Sicilia e di Napoli\"\u201d, pubblicata nel 1907, riporta il testo di alcune lettere di partecipanti alla Spedizione, gi\u00e0 pubblicate in altri giornali, dalle quali si desume che a Talamone i volontari inquadrati sarebbero stati oltre 1.500 (Lettera da campo di Talamone presso \u2026 del 7 maggio 1860), numero che viene confermato anche dopo lo sbarco in una successiva lettera del 12 maggio 1860, mentre in altra lettera pubblicata in \u201cUnit\u00e0 Italiana\u201d del 29 maggio 1860, si parla di 1.200 sbarcati.. \nSul numero dei volontari partiti il giorno 9 da Talamone, Carlo Agrati cita che il Sylva li fa ammontare a 1.150, equipaggi compresi, (400 sul \"Piemonte\" e 750 sul \"Lombardo\"), mentre dall'archivio Cortes risulta che sul \"Lombardo\" i volontari imbarcati quel giorno erano 627, che sommati ai 400 del Piemonte darebbero il totale di 1.027 imbarcati, cifra che escludendo gli equipaggi, se corretta, sembra confermare quanto affermato dallo storico Mario Menghini sull'esclusione di 100 volontari per inidoneit\u00e0 o altri motivi. \nIn effetti sul numero dei volontari effettivamente partiti da Genova, Talamone e poi sbarcati esistono anche altre diverse versioni di varie fonti, anche se non riconosciute (vedere:Il numero dei \u201cMille\u201d e La partenza e la stampa internazionale).\nUn\u2019altra fonte di informazioni circa il numero di volontari imbarcati a Genova \u00e8 desunta dai \u201cDispacci elettrici dell\u2019Agenzia Stefani\u201d pubblicati anche nella Gazzetta Ufficiale dell\u2019epoca, e riportati anche dalla stampa internazionale. \nNella Gazzetta Ufficiale del 9 maggio 1860, dispaccio n. 419, \"Parigi 9 maggio sera, il giornale \"Morning Post\" riporta come positivo che Garibaldi si \u00e8 imbarcato a Genova con 3.000 individui, mentre il dispaccio n. 420, Parigi 9 maggio (sera) \u2013 il giornale \"La Patrie\" scrive che, indipendentemente dal legno su cui si imbarc\u00f2 Garibaldi, due altri vapori lasciarono Genova con 1.400 Cacciatori delle Alpi, romagnoli, lombardi e genovesi; e che altri quattro legni han dovuto da differenti punti raggiungere Garibaldi. \u201cLa spedizione (continua il giornale \"La Patrie\") \u00e8 organizzata su vasta scala: possiede armi, munizioni viveri, materiale per accampamento, mezzi per sostenere diversi mesi di lotta\u201d. Le sottoscrizioni raccolte in Inghilterra e in Italia non essendo bastevoli a coprire le spese della spedizione, \"La Patrie\" domanda chi ha fornito il complemento del denaro necessario. \"\nIl dispaccio n\u00b0 421, Parigi, 10 maggio, mattino - \"Informazioni recano che Garibaldi ha con s\u00e9 24 cannoni. \".\nNella Gazzetta Ufficiale del 19 maggio 1860 viene riportato il dispaccio telegrafico n\u00b0 453 del 18 maggio, nel quale si annuncia, tra l\u2019altro, lo sbarco di ulteriori volontari \u201c\"emigrati siciliani\"\u201d presso Tre Fontane, senza indicarne la consistenza, n\u00e9 il numero o la nave che li trasportava.. \nLe notizie raccolte da varie fonti sul numero dei volontari sono pertanto diverse, anche se pi\u00f9 volte le fonti citate indicano il numero dei volontari in circa 1.500, considerando la difficolt\u00e0 di documentare una forza militare irregolare, che si formava rapidamente in semi clandestinit\u00e0 tollerata e il fatto che tale formazione armata doveva anche documentarsi in condizioni precarie, tutti i dati che si possono ricavare, anche con eventuali ragionevoli arrotondamenti, forse non renderanno mai il numero reale di quanti partirono allora e/o si unirono strada facendo alla spedizione. \nSi pu\u00f2 ipotizzare che un ulteriore utile riscontro potrebbe essere fornito dal rinvenimento di eventuali \u201c\"rapporti riservati\"\u201d, che si presume sicuramente il Regno di Sardegna facesse redigere, in quanto non appare verosimile che Cavour non si preoccupasse di conoscere l\u2019entit\u00e0 della spedizione, nella quale presumibilmente si arruolavano anche alcuni \u201ccavourriani\u201d per osservare dall\u2019interno e riferire in caso di progetti contrari a quanto Cavour riteneva opportuno. Di tale fatto non c\u2019\u00e8 ovviamente prova, ma \u00e8 pi\u00f9 che logico che il grande statista avesse predisposto un sistema di monitoraggio e controllo, per evitare che la situazione potesse sfuggire di mano, sia militarmente, che politicamente, fatto questo comprovato dal blocco delle partenze per alcuni successivi sbarchi che i mazziniani avevano in mente di dirigere verso lo Stato Pontificio, prima con Medici e poi con Pianciani e Nicotera, spedizioni che vennero dirottate tutte verso la Sicilia, le ultime due anche in parte con l\u2019uso della forza.\nIl numero totale dei garibaldini.\nSecondo lo storico Trevelyan al termine della campagna nel mese di novembre 1861 l\u2019armata garibaldina avrebbe raggiunto il numero di 50.000 arruolati, di cui 7.000 garibaldini dislocati a presidio della Sicilia e 43.000 nel continente, di questi ultimi un buon numero furono gli arruolati nella fase finale e altri in fase di arruolamento. (vedere: \"Gli sbarchi successivi al primo di Marsala\" )\nVa osservato che nel numero di 50.000 garibaldini erano considerate anche le formazioni irregolari, nate ad opera di privati o varie milizie aggregate e parecchi garibaldini di comodo, che si arruolavano solo per ritirare il cibo e la paga e che Garibaldi commentava con queste parole: \nIl nucleo centrale delle forze garibaldine era costituito dagli oltre 20.000 settentrionali sbarcati con le spedizioni da Genova e Livorno, di cui circa la met\u00e0 erano in ospedale oppure impiegati nelle guarnigioni e nei pattugliamenti nelle province occupate. \nAnche se le fonti forniscono numeri diversi si pu\u00f2 ragionevolmente ritenere che alla battaglia del Volturno parteciparono oltre 20.000 garibaldini di cui la met\u00e0 settentrionali e 28.000 soldati borbonici. \nAttualmente \u00e8 in corso un\u2019opera di classificazione e verifica del numero totale dei garibaldini a fine impresa, che potrebbe vedere aumentato il numero globale dei partecipanti alla spedizione finora stimato. (:Il progetto alla ricerca dei garibaldini scomparsi)\nI garibaldini stranieri.\nL'Esercito meridionale comprendeva numerosi stranieri: la Legione ungherese, la \"L\u00e8gion de Flotte\" (francesi), la Legione Britannica, molti polacchi tra cui il generale Aleksander Milbitz, romeni e qualche belga. Gli ungheresi, inizialmente in 50 arrivarono a essere un folto gruppo di 500 volontari, raggruppati nella Brigata \"Eber\" comandata dal colonnello brigadiere N\u00e1ndor \u00c9ber (1825-1885), corrispondente del quotidiano \"The Times\" con la cittadinanza inglese e del tenente colonnello Lajos T\u00fck\u00f6ry, che cadde a Palermo il 29 maggio 1860. Il generale Stefano Turr fu la personalit\u00e0 di maggior rilievo. Fu costituita anche una \"Compagnia estera\", formata dai soldati borbonici che avevano abbandonato Francesco II.\nI componenti.\nCirca un sesto dei partecipanti alla spedizione de i Mille proveniva dalla provincia di Bergamo, che, pertanto, pu\u00f2 fregiarsi del titolo di \"provincia dei Garibaldini\" (dai memoriali di Guido Sylva, garibaldino e storico dei Mille, ferito a Calatafimi, pluridecorato, commissionario e gi\u00e0 Ufficiale dell'Esercito Sabaudo). In base alla provenienza regionale, i Mille possono essere cos\u00ec suddivisi (totale 1126):\nI rimanenti erano nati all'estero, o di provenienza ignota, o stranieri. Il componente pi\u00f9 giovane fu il veneto Giuseppe Marchetti, di Chioggia, che si imbarc\u00f2 da Quarto dei Mille all'et\u00e0 di undici anni (ancora da compiere) assieme al padre Luigi. Il bergamasco Adolfo Biffi fu invece il pi\u00f9 giovane a morire, ucciso nel primo assalto a Calatafimi ad appena 13 anni. Il componente della spedizione dei Mille pi\u00f9 longevo \u00e8 stato Giovanni Battista Egisto Sivelli, genovese, nato nel 1843 e morto a 91 anni nel 1934.\nI volontari siciliani e meridionali.\nGi\u00e0 con lo sbarco di Garibaldi a Marsala si unirono ai Mille circa 200 volontari siciliani. Erano gi\u00e0 500 nella battaglia di Calatafimi e alcune migliaia nella presa di Palermo. In Calabria a Lungro si unirono altre 500 unit\u00e0 con il generale Domenico Damis. Alla fine della campagna, tra siciliani, calabresi e meridionali in genere, si arriv\u00f2 a circa 30\u00a0000 volontari nel cosiddetto \"Esercito meridionale\" di Garibaldi.\nI componenti stranieri.\nNei Mille non c'erano solo italiani, ma anche stranieri e italiani nati all'estero. Si segnalano un corso, un ticinese, un corfiota e, l'unica donna dei Mille, nativa della Savoia.\nEcco un estratto dall'elenco generale:\nOrdine di battaglia.\nIl contingente di volontari, battezzato \"Cacciatori delle Alpi\", venne cos\u00ec suddiviso da Garibaldi con il suo Ordine del giorno del 7 maggio, redatto a Talamone:\nImbarcazioni:\nNumerose modifiche nei comandi vennero tuttavia attuate gi\u00e0 durante la navigazione tra Talamone e Marsala ed immediatamente dopo lo sbarco, quando vennero anche formate tre nuove compagnie ed i Cacciatori delle Alpi furono riorganizzati su due battaglioni. L'effettivo ordine di battaglia della spedizione, una volta effettuato lo sbarco, era quindi il seguente:\nElenco dei \"mille\".\nQuesto \u00e8 l'elenco dei 1089 garibaldini che sbarcarono a Marsala l'11 maggio 1860 come pubblicato sulla \"Gazzetta ufficiale del Regno d'Italia\" del 12 novembre 1878. In assenza di informazioni pi\u00f9 dettagliate, la professione e la residenza si riferiscono al momento della pubblicazione dell'elenco oppure al momento della morte. Il manoscritto originale contenente l'elenco ufficiale de I Mille \u00e8 conservato presso l'Archivio Centrale dello Stato che, nel 2011, ha per la prima volta concessa la pubblicazione anastatica sul volume \"Due di Mille\".\nIl progetto \u201cAlla ricerca dei garibaldini scomparsi\u201d.\nIl progetto \u201cAlla ricerca dei garibaldini scomparsi\u201d dell\u2019Archivio di Stato di Torino ha per scopo il censimento dei garibaldini dimenticati, ricercandone i nominativi e altre informazioni tra la documentazione che \u00e8 stato possibile reperire al riguardo e relativa alla costituzione di uno dei pi\u00f9 grandi eserciti volontari della storia d\u2019Italia. \nInfatti in passato la storia ha concentrato quasi sempre tutta la sua attenzione sui nomi dei circa primi 1.000 volontari garibaldini, anche se alla fine della campagna Garibaldi aveva ai suoi ordini circa 50.000 volontari, che costituivano l\u2019Esercito dell\u2019Italia Meridionale. \nAl momento sono stati registrati circa 35.000 nominativi, che \u00e8 possibile rintracciare consultando la voce \u201cGaribaldini\u201d nel portale dell\u2019Archivio di Stato di Torino. La ricerca dei nominativi dei volontari garibaldini \u00e8 ancora in atto attraverso i dati dell\u2019Archivio di Stato di Torino: Mille di Marsala, Esercito Italia Meridionale, Archivio Militare di Sicilia e Archivio di Stato di Genova: Prefettura di Genova, Matrici di passaporti rilasciati a Genova ai volontari partiti successivamente alla prima Spedizione di Garibaldi. \nNel portale sono presenti anche altre banche dati di corpi militari dell\u2019epoca e di periodi successivi."}
{"id": "75032", "revid": "1226", "url": "https://it.wikipedia.org/wiki?curid=75032", "title": "Spedizione dei mille", "text": ""}
{"id": "75033", "revid": "1226", "url": "https://it.wikipedia.org/wiki?curid=75033", "title": "Garibaldini", "text": ""}
{"id": "75035", "revid": "287204", "url": "https://it.wikipedia.org/wiki?curid=75035", "title": "Shigeru Kan-no", "text": "Ha studiato teoria musicale, pianoforte, composizione, direzione d\u00b4orchestra e musicologia a Fukushima, Tokyo, Vienna, Stoccarda, Ludwigsburg, e Francoforte.\nHa avuto come maestri Tekehito Shimazu, Akira Nishimura, Karl \u00d6sterreicher, Bernstein, Helmut Lachenmann, Helmuth Rilling e Hans Zender.\nLink: http://www2.hp-ez.com/hp/kan-no"}
{"id": "75036", "revid": "339392", "url": "https://it.wikipedia.org/wiki?curid=75036", "title": "Ordine domenicano", "text": ""}
{"id": "75037", "revid": "1442080", "url": "https://it.wikipedia.org/wiki?curid=75037", "title": "John Thompson (sociologo)", "text": "Attivit\u00e0.\n\u00c8 professore di Sociologia alla facolt\u00e0 di Scienze Sociali e Politiche dell'Universit\u00e0 di Cambridge e membro dell'\u00e9lite Jesus College. Si \u00e8 laureato nel 1975 all'Universit\u00e0 di Keele e ha conseguito il titolo di PhD nel 1979 all'Universit\u00e0 di Cambridge. Ha ricevuto incarichi didattici in diverse universit\u00e0 degli Stati Uniti, Canada, Messico, Brasile, Cile, Cina e Sud Africa. Tra le sue pubblicazioni pi\u00f9 importanti figurano uno studio su Habermas e Ricoeur, \"Critical Hermeneutics\" (1981), \"Studies in the Theory of Ideology\" (1984), \"Ideology and Modern Culture\" (1990) e \"Political Scandal: Power and Visibility in the Media Age\" (2000). Quest'ultima pubblicazione ha ricevuto il \u201cPremio Europeo Amalfi per la Sociologia e le Scienze Sociali\u201d nel 2001. Ha studiato l'influenza dei mezzi di comunicazione nella formazione delle societ\u00e0 moderne, argomento questo considerato da pochi sociologi.\n\"The Media and Modernity. A Social Theory of the Media\" (1995) \u00e8 il tentativo di formulare una teoria sociale dei mezzi di comunicazione di massa, analizzando il rapporto complesso e articolato che - fin dal tardo medioevo - intercorre tra l'industria medioevale e i poteri economico, politico e coercitivo. Thompson propone una teoria che tenga conto del ruolo - o meglio, dei ruoli svolti dai media nella modernit\u00e0, avversando le argomentazioni che hanno considerato e considerano i mezzi di comunicazione e il loro sviluppo come un semplice riflesso della vita sociale, economica e politica delle varie epoche. Thompson si richiama piuttosto a Gadamer e agli ermeneutici, sottolineando il ruolo dei contesti e delle singole risorse individuali nella comprensione dei messaggi simbolici trasmessi dai mass media. I suoi molteplici contributi hanno caratterizzato lo sviluppo dell'analisi e della comprensione dei processi culturali e politici della modernit\u00e0, in particolare per quanto riguarda il ruolo dei media nella trasformazione delle categorie di spazio-tempo nella vita sociale e nella creazione di nuove forme di azione ed interazione.\nIl recente lavoro di John Thompson si focalizza sull'industria editoriale. \"Books in the Digital Age: The Transformation of Academic and Higher Education Publishing in Britain and the United States (Polity, 2005)\" presenta un'analisi delle pubblicazioni educative per l'istruzione superiore dal 1980 al 2005.\nRicerca attuale.\nDal 1990 al 2000 la sua ricerca ha riguardato la natura dei mezzi di comunicazione e l'impatto sociale e politico dei cambiamenti delle forme di comunicazione. Questa ricerca ha prodotto due libri, \"Mass Media e modernit\u00e0\" (1995) e \"Political Scandal: Power and Visibility in the Media Age\" (2000), il quale ha ricevuto il Premio europeo Amalfi per la Sociologia e scienze sociali per il 2001. Dal 2000 ha lavorato sulla struttura evolutiva dell'industria libraria in Gran Bretagna e negli Stati Uniti. La prima fase di questa ricerca si \u00e8 concentrata sulle pubblicazioni per l'istruzione accademica e superiore, i cui risultati sono stati pubblicati in \"Books in the Digital Age\" (2005). La seconda fase della ricerca si interessava del mondo che cambia dell'editoria generale interessata al profitto e alla realizzazione di bestseller; i risultati sono pubblicati in \"Merchants of Culture\" (2010).\nLa questione della comunicazione di massa e il suo significato.\nNel saggio \"Mezzi di comunicazione e modernit\u00e0. Una teoria sociale dei media\", Thompson analizza il termine di comunicazione di massa e le domande su dove sia applicabile nei mezzi di comunicazione odierni. Egli mette in evidenza in primo luogo l'uso della parola \u201cmassa\u201d, affermando che la maggior parte dei media oggi non sono prodotti per le masse, ma per mercati di nicchia. Il termine massa \u00e8 particolarmente ingannevole perch\u00e9 evoca immagini di un vasto pubblico composto da migliaia o addirittura milioni di individui. Thompson passa quindi a parlare dell'uso della parola \u201ccomunicazione\u201d, egemonizzata dall'espressione \u201ccomunicazione di massa\u201d. Egli contrappone a questa la comunicazione faccia a faccia e il processo a due vie che ha luogo quando le persone parlano tra loro. Thompson \u00e8 convinto che nell'era della tecnologia digitale ci siano condizioni pi\u00f9 adatte all'utilizzo di una comunicazione \u201cmediata\u201d che non presupponga automaticamente l'inganno da parte dei media."}
{"id": "75038", "revid": "339392", "url": "https://it.wikipedia.org/wiki?curid=75038", "title": "Domenicani", "text": ""}
{"id": "75039", "revid": "124698847", "url": "https://it.wikipedia.org/wiki?curid=75039", "title": "Paul Ric\u0153ur", "text": "Biografia.\nSuo padre, Jules Ric\u0153ur, originario della Normandia, era professore d'inglese al liceo e mor\u00ec nel 1915 in battaglia durante la Prima guerra mondiale, mentre di sua madre, Florentine Favre, si sa solo che mor\u00ec nel settembre del 1913 quando Paul aveva solo sette mesi. Fu cresciuto ed educato dai nonni paterni e da una zia a Rennes, grazie anche ad un piccolo sussidio per gli orfani di guerra. Precoce negli studi, con Roland Dalbiez (colui che per primo fece conoscere la psicoanalisi di Freud in Francia) si appassion\u00f2 alla filosofia.\nCompie i suoi studi di filosofia prima all'Universit\u00e0 di Rennes, poi alla Sorbona, dove nel 1935, passa l'\"agr\u00e9gation.\" Mobilitato nel 1939, viene fatto prigioniero e trasferito nel campo Oflag 83 di Wietzendorf in Bassa Sassonia dove comincia a tradurre con Mikel Dufrenne le \"Idee per una fenomenologia pura e per una filosofia fenomenologica\" di Husserl. Dal 1945 al 1948 insegna al Coll\u00e8ge C\u00e9venol di Chambon-sur-Lignon, e successivamente Filosofia morale all'Universit\u00e0 di Strasburgo, sulla cattedra che era stata di Jean Hyppolite, e dal 1956 Storia della filosofia a \u00abLa Sorbona\u00bb. Amico di Emmanuel Mounier, collabora alla rivista \"Esprit\". Dal 1966 al 1970 insegna nella nuova Universit\u00e0 di Nanterre, di cui \u00e8 rettore tra il marzo 1969 e il marzo 1970, con il proposito di realizzare le riforme necessarie a fronteggiare la contestazione studentesca e, contemporaneamente, presso la Divinity School dell'Universit\u00e0 di Chicago. Nel 1978 ha realizzato per conto dell'UNESCO una grande inchiesta sulla filosofia nel mondo. Nel giugno 1985 ha ricevuto il premio \u00abHegel\u00bb a Stoccarda.\nNel 1974 assume la direzione della \"Revue de m\u00e9taphysique et de morale\" e fonda il \"Centre de recherches ph\u00e9nom\u00e9nologiques et herm\u00e9neutiques\". Dopo aver insegnato per tre anni a Lovanio, termina la sua carriera di docente universitario nel 1980. Successivamente insegna in modo stabile dal 1980 al 1990 alla Divinity School dell'Universit\u00e0 di Chicago. Legato all'Italia da intensi rapporti intellettuali stabiliti con gli studiosi della sua opera filosofica ed ermeneutica, partecipa ai colloqui filosofici organizzati a Roma da Enrico Castelli e alle attivit\u00e0 culturali dell'Istituto Italiano per gli Studi Filosofici di Napoli. Ha vissuto per 63 anni con la moglie Simone; muore nel 2005.\nPensiero.\nRic\u0153ur, nella sua prolifica attivit\u00e0 intellettuale, ha sviluppato la fenomenologia e l'ermeneutica creando un dialogo costante fra queste e le scienze umane e sociali. Si \u00e8 interessato di logica, di esistenzialismo cristiano e teologia protestante, di politica e di storia. Le sue opere si sviluppano intorno al concetto di senso, di soggettivit\u00e0, di funzione euristica dell'immaginazione.\nRic\u0153ur prende le mosse da Karl Jaspers e Edmund Husserl per analizzare la cruciale tematica del linguaggio come luogo in cui si pone il problema del senso, e a cui \u00e8 strettamente connessa l'interpretazione, che \u00e8 comunque interpretazione del mondo. Interpretazione che per lui \u00e8 intesa in due modi: il primo \u00e8 quello dell'esegesi, il secondo l'ermeneutica demistificante.\nQuesti due orientamenti sono propri della tensione della modernit\u00e0, ovvero della tensione tra volont\u00e0 di sospetto e volont\u00e0 di ascolto, che assieme animano l'Ermeneutica.\nRic\u0153ur ritiene fondamentali i tre \"maestri del sospetto\", Marx, Nietzsche e Freud, che hanno definito come falsa scienza quella di origine cartesiana, proprio quella che avrebbe dovuto invece fugare ogni dubbio. Questi tre maestri hanno mostrato che dietro alle grandi certezze sussistono rispettivamente valori economico-sociali, la volont\u00e0 di potenza e l'inconscio.\nAl centro della riflessione ermeneutica vi \u00e8 il simbolo, valorizzato attraverso l'emblema del sogno di provenienza freudiana, sogno che \u00e8 \u201cregione del senso duplice\u201d e che dunque chiama in causa l'interpretazione, poich\u00e9 in ogni simbolo vi \u00e8 un significato manifesto ed uno latente. L'interpretazione \u00e8 il passaggio dall'uno all'altro.\nRic\u0153ur distingue tra segni e simboli linguistici: i primi hanno funzione solo nel linguaggio comunicativo, mentre i simboli permettono di esplorare il senso dell'esperienza umana, hanno un senso figurato verso cui il senso manifesto costituisce comunque una via d'accesso, come accade ad esempio nella metafora. La ricerca di questi sensi va effettuata, ad esempio, nelle opere letterarie, cercando di coglierne il senso profondo e l'intenzionalit\u00e0 da cui sono guidate. Quindi egli indica i limiti dello strutturalismo e di una parte delle neuroscienze moderne. Il compito della filosofia \u00e8 infatti riaprire il linguaggio alla realt\u00e0 riscoprendo il ruolo del soggetto (fenomenologia). La premessa dello strutturalismo, in merito alla divisione tra significato e significante, infatti nega qualsiasi possibilit\u00e0 di un'analisi extra-linguistica. Queste sono le premesse filosofiche di un'ermeneutica fenomenologica.\nSecondo Ricoeur, l'obiettivo dell'ermeneutica \u00e8 quello di recuperare e ripristinare il significato. Il filosofo francese sceglie il modello della fenomenologia della religione in relazione alla psicoanalisi, evidenziando che la fenomenologia della religione \u00e8 caratterizzata da una preoccupazione per l'oggetto. Questo oggetto \u00e8 il sacro, che si vede in relazione al profano. Il sacro \u00e8 visto come una manifestazione del potere spirituale da parte del fenomenologo olandese della religione, Gerardus van der Leeuw. Il fenomenologo rumeno della religione, Mircea Eliade, segue l'approccio proposto per Ric\u0153ur, scrivendo dei tre riduzionisti: Karl Marx riduce la societ\u00e0 a economia, in particolare a mezzi di produzione; Friedrich Nietzsche riduce l'uomo a un concetto arbitrario di superuomo; Sigmund Freud riduce la natura umana a istinto sessuale. Ric\u0153ur li chiama \u00abi tre grandi distruttori\u00bb, \u00abi maestri del sospetto\u00bb..\nPremi e riconoscimenti.\nNel 1985 premio Hegel. Nel 1999 premio Balzan per la filosofia.\nOpere.\nTesti originali.\nPer l'elenco completo, cf Frans D. Vansina (ed.), \"Paul Ricoeur. Bibliographie primaire et secondaire. 1935-2008\", Peeters, Leuven 2008.\nLa bibliografia dei numerosi articoli e saggi si pu\u00f2 reperire in Articles, textes, entretiens de Paul Ric\u0153ur\nIn ordine di pubblicazione:\nTraduzioni in italiano.\nIn ordine alfabetico:"}
{"id": "75042", "revid": "767487", "url": "https://it.wikipedia.org/wiki?curid=75042", "title": "Abdon", "text": "Origine e diffusione.\nDeriva dall'ebraico \u05e2\u05b7\u05d1\u05b0\u05d3\u05bc\u05d5\u05b9\u05df (\"Abdown\"), basato su \"abd\" (o \"ebd\" o \"ebed\"), che vuol dire \"servo\" o \"servizio\"; il significato pu\u00f2 essere interpretato come \"servile\"- inteso positivamente, nei confronti di Dio, quindi \"servo di Dio\". Lo stesso elemento che forma questo nome si ritrova anche in Abdia, Abdiele, Abdieso e Abdenago.\nIl nome appare brevemente nell'Antico Testamento, dov'\u00e8 portato dal giudice d'Israele Abdon (Gc ), e da altri tre personaggi. In Italia gode di scarsa diffusione, ed \u00e8 attestato principalmente in Toscana e in Emilia-Romagna.\nOnomastico.\nL'onomastico si festeggia il 30 luglio in ricordo di sant'Abdon, martire a Roma con san Sennen sotto Decio o Diocleziano."}
{"id": "75043", "revid": "767487", "url": "https://it.wikipedia.org/wiki?curid=75043", "title": "K\u014dnin", "text": "Regn\u00f2 a Nara dal 770 al 781.\nEra nipote dell'imperatore Tenji e suo padre fu il principe Shiki. Shirakabe spos\u00f2 la \"principessa Inoue\", figlia dell'imperatore Sh\u014dmu nel 744, con la quale ebbe il \"principe Osabe\". Shirakabe ebbe altri figli dalle donne nobili.\nSal\u00ec al trono dopo la morte dell'imperatrice Sh\u014dtoku, sorella della moglie, nel 758. Il principe Osabe, il suo unico figlio da Inoue, fu nominato principe ereditario.\nDurante il suo regno ci furono conflitti di potere: la moglie Inoue fu accusata di praticare le arti magiche contro di lui e fu deposta dalla carica di imperatrice, anche il figlio Osabe perse la carica di principe ereditario. Poco dopo madre e figlio furono assassinati. Al posto del figlio divenne principe ereditario Yamabe figlio di Takano no Niigasa (prima si era chiamata Yamato no Niigasa).\nK\u014dnin regol\u00f2 le finanze dello stato e ristabil\u00ec l'ordine politico.\nNella primavera del 781 abdic\u00f2 a causa di una malattia e mor\u00ec l'anno seguente."}
{"id": "75045", "revid": "47767", "url": "https://it.wikipedia.org/wiki?curid=75045", "title": "Abdieso", "text": ". \nOrigine e diffusione.\n\u00c8 il nome di uno dei martiri persiani, derivante dal persiano \"Abd\u012b\u0161\u014d\", e significa \"servo di Ges\u00f9\" (essendo un composto di \"abd\" o \"ebd\", \"ebed\", \"servo\", da cui anche Abdon, Abdia, Abdiele e Abdenago, e del nome Ges\u00f9). \nSi trova scritto anche nelle forme Abdjesus, Abdiesus, Hebed Jesus, Hebedjesus ed Ebedieso. \u00c8 analogo per significato ai nomi scozzesi \"Maoilios\" e \"Gilchrist\".\nOnomastico.\nL'onomastico \u00e8 tradizionalmente festeggiato il 16 maggio (precedentemente il 22 aprile), in memoria di sant'Ebedieso, vescovo di Kaskar (o diacono), uno dei martiri persiani."}
{"id": "75046", "revid": "123287435", "url": "https://it.wikipedia.org/wiki?curid=75046", "title": "Vladimir Jank\u00e9l\u00e9vitch", "text": "Insegn\u00f2 all'Istituto francese di Praga e all'Universit\u00e0 di Tolosa e di Lilla, oltre che alla Sorbona di Parigi.\nBiografia.\nVladimir Jank\u00e9l\u00e9vitch nasce in una famiglia di ebrei russi immigrati in Francia. Dal 1938 al 1951 alla Universit\u00e0 di Lille I, dal 1951 al 1977 fu titolare della cattedra di Filosofia Morale alla Sorbona.\nOltre che filosofo, era esperto di musica e pianista. Nel 1944 diresse i programmi musicali di \"Radio-Toulouse Pyr\u00e9n\u00e9es\". Durante la Seconda guerra mondiale partecip\u00f2 attivamente alla Resistenza; in seguito si dedic\u00f2 con passione alla causa di Israele e alla difesa delle minoranze.\nNel '65 sostenne su \"Le Figaro Litt\u00e9raire\" che Heidegger avesse magnificato in un suo discorso l'attacco tedesco alla Russia; contro questa posizione polemizz\u00f2 Fran\u00e7ois F\u00e9dier, professore di filosofia a Neuilly.\nNel maggio 1968 fu tra i pochi professori francesi a partecipare alla contestazione studentesca.\nIl pensiero.\nLa sua filosofia si sviluppa attorno ad alcuni nuclei tematici che, refrattari all'elaborazione concettuale, sono centrali nell'esistenza di ognuno: il tempo, l'amore, la morte. Nel divenire irreversibile di derivazione bergsoniana (la sua monografia su Henri Bergson uscita in prima edizione nel 1931 \u00e8 considerata il testo pi\u00f9 geniale su Bergson insieme a quello di Gilles Deleuze), egli innesta un'originale filosofia dell'istante, come cesura radicale di portata rivoluzionaria. Il tempo come istante \u00e8 occasione di creazione conoscitiva, morale, e artistica. La morte \u00e8 nel suo pensiero qualcosa che esclude ogni forma di pensabilit\u00e0 e comprensibilit\u00e0, e che al contempo \u00e8 presupposto necessario alla vita stessa (\"La morte \u00e8 un vuoto che si spalanca all'improvviso nella pienezza della continuit\u00e0. La morte \u00e8 per eccellenza l'ordine straordinario\"). Per quanto riguarda l'amore, esso assume il ruolo di orizzonte di senso dell'intera esistenza umana, che ha il suo significato e la sua orientazione nell'estroversione verso l'altro, centro di un'etica di cui l'amore \u00e8 il perno fondamentale. \nJank\u00e9l\u00e9vitch fu anche un raffinato pianista e musicologo. La musica mima l'irreversibilit\u00e0 del tempo, e contemporaneamente ne poetizza lo scorrere attraverso la ripetizione; nell'esprimere s\u00e9 stessa in maniera intraducibile, la musica riproduce i paradossi dei nuclei pi\u00f9 importanti della sua riflessione filosofica.\nLe sue lezioni alla Sorbona ebbero un notevole successo, dovuto anche al suo carisma e alla sua personalit\u00e0. I suoi scritti riprendono lo stile di queste lezioni, ricco di divagazioni baroccheggianti, di impennate poetiche e di mutamenti di prospettive e punti di vista. Tale cifra stilistica esprime il rifiuto (ancorch\u00e9 mai teorizzato per non cadere in una nuova teoria) della compattezza teorica e strutturale proprie di tutte le filosofie concettualistiche. Egli si \u00e8 sforzato in qualche modo di riprodurre attraverso i suoi testi il carattere multiforme e plurivoco della realt\u00e0, quello stesso cambiamento continuo che caratterizzava le sue musiche preferite."}
{"id": "75047", "revid": "287204", "url": "https://it.wikipedia.org/wiki?curid=75047", "title": "Vladimir Jankelevitch", "text": ""}
{"id": "75048", "revid": "767487", "url": "https://it.wikipedia.org/wiki?curid=75048", "title": "Abele (nome)", "text": "Origine e diffusione.\n\u00c8 il nome di Abele, il personaggio biblico figlio di Adamo ed Eva e fratello di Caino, ucciso da quest'ultimo per invidia.\nL'etimologia \u00e8 incerta. Anticamente, come anche da alcuni esegeti moderni, viene fatto derivare dall'ebraico \u05d4\u05b6\u05d1\u05b6\u05dc (\"Hevel\") o \u05d4\u05b8\u05d1\u05b6\u05dc (\"Havel\"), che significa \"respiro\", \"soffio vitale\", \"vapore\", \"nebbia\" (ma anche \"vanit\u00e0\"); tale etimo, interpretabile in senso lato come \"effimero\", voleva forse significare la brevit\u00e0 della vita. Tuttavia \u00e8 pi\u00f9 probabile che sia da ricollegare all'accadico \"ablu\" o \"aplu\" (\"figlio\", \"generato\").\nDiffuso principalmente in ambienti ebraici, \u00e8 usato per\u00f2 anche da cristiani protestanti e cattolici; in Inghilterra, ad esempio, dove cominci\u00f2 ad essere usato nel Medioevo, fu comune fra i Puritani. In Italia \u00e8 poco diffuso, limitato al Nord e qui concentrato, per met\u00e0 dei casi, in Lombardia.\nOnomastico.\nL'onomastico si pu\u00f2 festeggiare il 5 agosto in ricordo di sant'Abele, vescovo di Reims e abate di Lobbes; viene talvolta festeggiato come santo e martire (sebbene non sia incluso nei martirologi) anche l'Abele biblico, con memoria il 9 o il 28 dicembre."}
{"id": "75050", "revid": "125055107", "url": "https://it.wikipedia.org/wiki?curid=75050", "title": "Vladimir Jakovlevi\u010d Propp", "text": "Biografia.\nVladimir Jakovlevi\u010d Propp \u00e8 nato il 15 aprile 1895 a San Pietroburgo da una famiglia tedesca. Ha frequentato l'universit\u00e0 della sua citt\u00e0 natale dal 1913 al 1918, laureandosi in filologia russa e tedesca. Dopo la laurea, ha insegnato russo e tedesco in una scuola secondaria di secondo grado, per poi diventare professore universitario di letteratura tedesca.\nIl suo libro \"Morfologia della fiaba\" \u00e8 stato pubblicato in russo nel 1928, sebbene esso abbia rappresentato un vero e proprio punto di svolta nello studio del folklore e della morfologia \u2013 influenzando Claude L\u00e9vi-Strauss e Roland Barthes \u2013, in Occidente \u00e8 rimasto per lo pi\u00f9 sconosciuto fino alla sua traduzione nel 1958.\nNel 1932, Propp \u00e8 diventato un membro della facolt\u00e0 dell'Universit\u00e0 di Leningrado (precedentemente conosciuta come San Pietroburgo). Dopo il 1938, egli ha cambiato il suo campo di interesse, sostituendo la linguistica con il folklore ed \u00e8 stato a capo del Dipartimento Folkloristico fino a che non \u00e8 entrato a far parte di quello relativo alla Letteratura Russa. Propp \u00e8 rimasto un membro della facolt\u00e0 sino alla sua morte nel 1970.\nStruttura narrativa.\nVladimir Propp ha esteso l'approccio del formalismo russo allo studio della struttura narrativa: il primo orientamento, infatti, consisteva nello spezzettare le strutture delle frasi in una serie di elementi analizzabili chiamati morfemi; per analogia, Propp adotta questo metodo nell'analisi delle fiabe popolari russe. Smembrando un vasto numero di racconti popolari russi in unit\u00e0 narrative pi\u00f9 piccole \u2013 denominate narratemi \u2013 Propp \u00e8 stato in grado di estrarre da essi una tipologia, pi\u00f9 o meno fissa, di struttura narrativa (lo Schema di Propp). Ha dimostrato che ad ogni favola soggiace una struttura monotipica, sempre uguale, basata sul susseguirsi di funzioni. Le funzioni individuate da Propp sono 31 e si definiscono come azioni compiute dai personaggi che hanno precise conseguenze sullo svolgimento delle azioni successive. Non tutte le funzioni appaiono nella stessa favola, ma solo alcune e possono presentarsi persino in ordine diverso. Ogni personaggio pu\u00f2 inoltre essere classificato a seconda della funzione svolta: eroe, aiutante, donatore, antagonista, falso eroe, principessa/re e mandante. Accanto alle funzioni si collocano altri elementi detti variabili, come elementi di collegamento delle funzioni, la triplicazione, le modalit\u00e0 delle azioni e le caratteristiche dei personaggi. Propp riusc\u00ec cos\u00ec a smentire l\u2019eterogeneit\u00e0 delle favole e a dimostrare che ogni favola non \u00e8 che una variante delle altre, a prescindere dalla sua provenienza culturale.\nCritiche.\nL'approccio di Propp \u00e8 stato abbondantemente criticato, poich\u00e9 egli ha scelto di rimuovere tutte le considerazioni verbali dall'analisi delle fiabe popolari che, essendo orali, sono invece strettamente legate alle considerazioni sul tono, lo stato d'animo, i personaggi e tutto ci\u00f2 che differenzia un racconto dall'altro. Uno dei pi\u00f9 importanti e famosi critici dell'approccio proppiano \u00e8 stato il noto strutturalista francese Claude L\u00e9vi-Strauss, che ha addirittura pubblicato una monografia su Propp (\"Structure and form: Reflections on a work by Vladimir Propp\" di L\u00e9vi-Strauss), al fine di dimostrare la superiorit\u00e0 dell'approccio strutturalista rispetto a quello del formalismo russo utilizzato da Propp. D'altro canto, i difensori della teoria della struttura narrativa credono che questo tipo di critica sia ridondante ed inutile, poich\u00e9 l'intenzione di Propp non \u00e8 mai stata quella di svelare significati nascosti all'interno dei racconti esaminati (come nel caso dello strutturalismo o dell'analisi psicanalitica), n\u00e9 di trovare elementi di differenziazione, bens\u00ec quella di portare alla luce gli elementi strutturali fissi che formano le basi delle strutture narrative dei racconti popolari."}
{"id": "75051", "revid": "287204", "url": "https://it.wikipedia.org/wiki?curid=75051", "title": "Abenzio", "text": "Origine e diffusione.\nDeriva dal nome latino \"Habentius\", basato sul verbo \"habere\" (\"avere\"). Venne portato da un santo martire di Cordova, e da un vescovo di Perugia del VI secolo.\nOnomastico.\nL'onomastico viene festeggiato il 7 giugno in memoria di sant'Abenzio, monaco e martire con altri compagni a Cordova sotto i Mori."}
{"id": "75052", "revid": "287204", "url": "https://it.wikipedia.org/wiki?curid=75052", "title": "Abaco (disambigua)", "text": "Generalmente si indica con il nome di abaco o pallottoliere uno strumento per eseguire calcoli aritmetici.\nSempre in ambito scientifico la parola pu\u00f2 riferirsi anche a:"}
{"id": "75053", "revid": "3358", "url": "https://it.wikipedia.org/wiki?curid=75053", "title": "John Sloboda", "text": "\u00c8 un insegnante di Psicologia all'Universit\u00e0 di Keele.\nHa curato \"Generative Processes in Music\" (2000), \"Musical Perceptions\" (1994), \"Perception and Cognition of Music\" (1997), \"Music and Emotion\" (2001), \"The Musical Mind. The Cognitive Psychology of Music\" (1985). \nPsicologo sperimentale, pianista e compositore, si occupa principalmente di psicologia della musica. La sua \u00e8 una prospettiva cognitivista: sostiene soprattutto la necessit\u00e0 di esaminare la componente cognitiva presente nell'apprezzamento di un evento musicale, piuttosto che soffermarsi sul gusto e sull'estetica."}
{"id": "75054", "revid": "599013", "url": "https://it.wikipedia.org/wiki?curid=75054", "title": "Sindacato", "text": "Il sindacato, nel diritto del lavoro, \u00e8 un ente che rappresenta le parti (sociali) in un rapporto di lavoro.\nStoria.\nLa prima forma di queste associazioni di cui si ha notizia nacque nell'Antica Roma prendeva il nome di \"collegia\" (al singolare \"collegium\"). Erano costituite principalmente da imprenditori e avevano come compito principale quello di difendere gli interessi di questi presso le autorit\u00e0. Nel medioevo, si formarono dapprima le gilde in Nord Europa, vere e proprie associazioni di mestiere deputate alla mutua assistenza, e successivamente le corporazioni in Sud Europa, con i medesimi fini.\nLe prime forme moderne di associazione dei lavoratori sorsero in Gran Bretagna durante la rivoluzione industriale (1795-1800): le \"trade unions\". Furono essenzialmente dei sindacati nazionali di mestiere che si formarono in Gran Bretagna nel 1824, con lo scopo di rendere pi\u00f9 sopportabili le condizioni di vita dei lavoratori nelle fabbriche. La debolezza del nascente movimento operaio inglese \u00e8 per\u00f2 messa in luce nel 1834, quando fallisce il suo tentativo di unificarsi in una grande unione sindacale nazionale.\nNegli anni 1868-1871 furono legalizzate queste forme associative, e venne creato un organismo di coordinamento delle organizzazioni sindacali, il Trades Union Congress (TUC). In breve tempo si diffusero anche in Belgio, Austria, Spagna; e in Francia (Bourses du Travail) e Germania (Gewerkschaften), dove furono aspramente avversate. In tutti questi Paesi i sindacati furono accettati per legge.In Italia, precedute dalle Societ\u00e0 di mutuo soccorso, intorno al 1870 si formarono delle associazioni, le \u201cleghe di resistenza\u201d, che possono essere intese come le prime forme di associazione sindacale. Nel 1888 nel comasco si fusero nella prima lega provinciale, e a Torino, nell'ottobre 1890, si form\u00f2 la prima camera del lavoro.Nel 1901 nacque la Federazione sindacale internazionale (con sede ad Amsterdam), alla quale aderirono sindacati inglesi, francesi e statunitensi. Questa \"Unione\", sospesa durante la prima guerra mondiale, si ricostitu\u00ec nel 1919; e nel 1921 contava gi\u00e0 venticinque milioni di aderenti, nonostante fossero venute a mancare le adesioni dei sindacati russi e statunitensi.\nIn Italia, il primo vero sindacato nacque a Torino nel 1848, a opera di Tipografi. E su questo esempio nasceranno associazioni in tutte le categorie dei lavoratori. L'Italia sar\u00e0 comunque uno degli ultimi paesi occidentali ad avere un coordinamento sindacale nazionale tra le varie categorie: solo nel 1906, infatti, sar\u00e0 creata la Confederazione Generale del Lavoro (CGL).\nDescrizione.\nEsistono sia sindacati dei lavoratori che sindacati dei datori di lavoro (detti organizzazioni datoriali). La storia dei sindacati \u00e8 per\u00f2 soprattutto storia dei lavoratori (operai, contadini, impiegati) che si riuniscono allo scopo di difendere gli interessi delle loro categorie. I sindacati, nell'ambito della contrattazione collettiva nazionale, vengono anche definiti \"parti sociali\".\nLo scopo era quello di raccogliere fondi assicurativi in caso di malattia e invalidit\u00e0 o di rivendicare migliori condizioni salariali e lavorative.\nLo strumento spesso utilizzato per le rivendicazioni \u00e8 lo sciopero. Tuttavia, l'attivit\u00e0 dei sindacati viene espressa attraverso la contrattazione collettiva che risulta uno dei principali strumenti di autoregolamentazione per i rapporti di lavoro e per le relazioni sindacali. Poich\u00e9 essi possono operarsi per far valere per gli interessi delle classi lavoratrici, spesso i sindacati e i partiti dei lavoratori (soprattutto quelli socialisti) si sono trovati in posizioni molto vicine o coincidenti. Riguardo ai rapporti tra sindacato e politica si sono sviluppate due teorie:\nNel mondo.\nLa disciplina varia nei vari Stati del mondo, a livello internazionale operano alcune organizzazioni internazionali come l'Organizzazione internazionale del lavoro (ILO) creata nel 1919 e a livello europeo la confederazione europea dei sindacati, fondata nel 1973.\nLa convenzione ILO del 9 luglio 1948, n. 87 sulla libert\u00e0 sindacale e la protezione del diritto sindacale all'art 4. vieta che le organizzazioni dei lavoratori e dei datori di lavoro siano soggette a scioglimento o a sospensione per via amministrativa.\nItalia.\nIn Italia, dal punto di vista giuridico, il sindacato \u00e8 un'associazione non riconosciuta; la rappresentativit\u00e0 di un sindacato \u00e8 il presupposto sul quale si valuta il potere di firmare accordi vincolanti per tutti i lavoratori del settore cui l'accordo si riferisce (art. 39 Costituzione), e per l'accesso alle tutele dell'attivit\u00e0 sindacale previste dalla legge (art. 19 dello Statuto dei lavoratori). I dirigenti e i rappresentanti sindacali godono di alcune tutele, come ad esempio della legge 11 giugno 1974, n. 252 e del decreto legislativo 16 settembre 1996, n. 564 conferisce loro varie agevolazioni di carattere previdenziale. Molteplici sentenze della Corte costituzionale hanno chiarito che la rappresentativit\u00e0 di un sindacato \u00e8 determinata da una serie di elementi anche indiziari, non unicamente dal numero di iscritti, di preferenze nelle elezioni di RSA/RSU o nei referendum approvativi di un contratto collettivo nazionale.\nI sindacati delle imprese in Italia sono centinaia, suddivisi o per dimensione/tipologia oppure per settore a volte per territorio geografico. Oltre ai sindacati delle imprese esistono anche i sindacati dei lavoratori autonomi tra cui quelli dei libero professionisti. Nel mondo del lavoro autonomo azioni sindacali famose sono quelle dei padroncini, taxisti, farmacisti, avvocati e degli edicolanti. Da evidenziare che, come per i lavoratori subordinati o parasubordinati, non \u00e8 obbligatoria l'iscrizione di un'impresa o di un lavoratore autonomo ad un'associazione sindacale."}
{"id": "75055", "revid": "767487", "url": "https://it.wikipedia.org/wiki?curid=75055", "title": "Abaco (nome)", "text": "Origine e diffusione.\n\u00c8 la forma italiana del latino \"Abacuc\" o \"Habacuc\", derivante dall'ebraico \u05d7\u05b2\u05d1\u05b7\u05e7\u05bc\u05d5\u05bc\u05e7 (\"Chavaqquq\", \"Chabhaqquq\"). Potrebbe essere basato sulla radice ebraica \u05d7\u05d1\u05e7 (\"abbraccio\" o \"abbraccio ardente\"), con un possibile significato di \"colui che abbraccia\" o, in senso lato, \"colui che lotta\", \"lottatore\". La forma usata nelle traduzione greche dell'Antico Testamento, \u0391\u03bc\u03b2\u03b1\u03ba\u03bf\u03c5\u03bc (\"Ambakoum\"), suggerisce in alternativa un collegamento con \"hamba\u1e33\u00fb\u1e33u\", il nome accadico di una pianta da giardino profumata, forse la cassia (o comunque con una radice che indica una pianta), nel qual caso avrebbe significato analogo al nome Keziah.\nIl nome (di scarsa diffusione in Italia) ha tradizione biblica, essendo portato da uno dei profeti dell'Antico Testamento, Abacuc, autore del libro di Abacuc, spesso dipinto come un uomo vecchissimo. Dal suo nome \u00e8 derivato, tramite un processo deonomastico, il termine \"bacucco\", sinonimo di \"rimbambito\" o \"decrepito\" nel linguaggio comune.\nOnomastico.\nL'onomastico ricorre il 2 dicembre in ricordo del profeta biblico Abacuc. Con questo nome si ricorda il 19 gennaio anche un sant'Abaco, martirizzato nel III secolo con il fratello Audiface e i genitori Mario e Marta."}
{"id": "75058", "revid": "1543377", "url": "https://it.wikipedia.org/wiki?curid=75058", "title": "Gastone Belotti", "text": "Biografia.\nFu uno dei pi\u00f9 importanti studiosi di Chopin.\nFu allievo di Fausto Torrefranca; specialista della musica strumentale slava dei primi decenni del XIX secolo, fu collaboratore della rivista polacca \"Ruch Muzyczny\" e delle riviste italiane \"Rivista Italiana di Musicologia\" e \"Nuova Rivista Musicale Italiana\".\nFu autore di oltre cinquanta pubblicazioni in Italia e all'estero. I suoi studi sul musicista polacco ebbero particolari riconoscimenti, tra cui l'appartenenza alla \"Towarzytwo im. Fryderyka Chopina\" di Varsavia e l'onorificenza dell'Ordine al merito della cultura polacca. I pi\u00f9 importanti di questi studi sono \"F. Chopin, l'uomo\" (1974) e \"Chopin\" (1984)."}
{"id": "75060", "revid": "228587", "url": "https://it.wikipedia.org/wiki?curid=75060", "title": "Federazione europea del sindacalismo alternativo", "text": "Nata a Berlino nel settembre 2003 la Federazione europea del sindacalismo alternativo, FESAL, si pone come alternativa alla Confederazione europea dei sindacati (CES) fino ad allora sindacato unico dell'Unione europea, accusata di concertativismo.\nLa FESAL si sviluppa subito in ambito educativo raggiungendo varie sigle sindacali di base in vari paesi europei:\nIl primo congresso della FESAL si tiene a Locarno (Svizzera) il 29/30 aprile 2006 su invito del sindacato svizzero SISA. In quell'occasione si consuma la prima spaccatura: i delegati francesi infatti accuseranno il sindacato ospitante di non essere libertario e di intrattenere relazioni anche con la FSM (Federazione sindacale mondiale), di matrice comunista e con sede in Grecia e giudicata troppo vicina al governo cubano.\nIl congresso elegger\u00e0 come coordinatore europeo Davide Rossi (allora responsabile esteri dell'UNICOBAS) e come tesoriere Massimiliano Ay (allora coordinatore del SISA). Nel luglio 2006 il coordinatore rassegna le dimissioni e viene sostituito da Stefano d'Errico (segretario nazionale dell'UNICOBAS). Il SISA sar\u00e0 in seguito escluso dalla FESAL."}
{"id": "75063", "revid": "1543377", "url": "https://it.wikipedia.org/wiki?curid=75063", "title": "Qualit\u00e0 del software", "text": "Per qualit\u00e0 del software si intende la misura in cui un prodotto software soddisfa un certo numero di aspettative rispetto sia al suo funzionamento sia alla sua struttura interna. Gran parte della ricerca nel campo dell'ingegneria del software \u00e8 dedicata, direttamente o indirettamente, al tema della qualit\u00e0. In particolare, si \u00e8 cercato di stabilire chiaramente cosa si intenda per qualit\u00e0 del software, definendo un insieme di parametri di qualit\u00e0 significativi; di realizzare tecniche per misurare tali parametri rispetto a un dato sistema software; di sviluppare tecnologie (per esempio linguaggi di programmazione) e metodologie (per esempio di analisi e progettazione) che facilitino la realizzazione di software di qualit\u00e0.\nCos'\u00e8 il software di qualit\u00e0?\nClassificazione dei parametri.\nTradizionalmente, i parametri (o fattori) rispetto a cui si pu\u00f2 misurare o definire la qualit\u00e0 del software vengono classificati in due famiglie: parametri esterni e parametri interni. I primi si riferiscono alla qualit\u00e0 del software cos\u00ec come \u00e8 percepita dai suoi utenti, e includono correttezza, affidabilit\u00e0, robustezza, efficienza, usabilit\u00e0, ecocompatibilit\u00e0. I secondi si riferiscono alla qualit\u00e0 del software cos\u00ec come \u00e8 percepita dagli sviluppatori, e includono verificabilit\u00e0, manutenibilit\u00e0, riparabilit\u00e0, evolvibilit\u00e0, riusabilit\u00e0, portabilit\u00e0, leggibilit\u00e0, modularit\u00e0. Generalmente esiste una correlazione fra questi due aspetti (banalizzando: il software \"mal scritto\" tende anche a \"funzionare male\").\nParametri di qualit\u00e0 esterni.\nCorrettezza.\nUn programma o sistema software si dice corretto se si comporta esattamente secondo quanto previsto dalla sua specifica dei requisiti. In termini pi\u00f9 informali, un sistema \u00e8 corretto se fa esattamente quello che \u00e8 stato progettato per fare. Nell'ingegneria del software \"classica\" (anni sessanta-anni settanta), lo sviluppo di software corretto veniva universalmente considerato l'obiettivo \"predominante\", a cui praticamente tutti gli altri parametri di qualit\u00e0 erano finalizzati. Molti moderni modelli di sviluppo software, viceversa, escludono la possibilit\u00e0 di sviluppare rispetto a una \"specifica\" stabilita a priori in modo definitivo e non ambiguo, e quindi, indirettamente, negano alla \"correttezza\" un valore pratico significativo. In ogni caso, la correttezza \u00e8 una qualit\u00e0 \"assoluta\" (un sistema \"\u00e8\" corretto o \"non lo \u00e8\") e sostanzialmente impossibile da misurare (verificare); non \u00e8 possibile \"stabilire con certezza\" che un sistema sia corretto.\nNelle metodologie di sviluppo e progettazione agili, si parla piuttosto di \"soddisfazione del cliente\", intendendo con questo che i requisiti iniziali potrebbero essere stati modificati, ma con il consenso e a piena soddisfazione del committente.\nAffidabilit\u00e0.\nUn sistema \u00e8 tanto pi\u00f9 affidabile quanto pi\u00f9 raramente, durante l'uso del sistema, si manifestano malfunzionamenti. Una definizione pi\u00f9 specifica, ma non universalmente riconosciuta, \u00e8 basata sul concetto di MTBF (\"Mean Time Between Failure\", il tempo medio che intercorre fra due fallimenti successivi). In termini invece pi\u00f9 vaghi (ma probabilmente pi\u00f9 significativi), si pu\u00f2 anche dire che l'affidabilit\u00e0 \u00e8 la misura in cui l'utente pu\u00f2 \"fidarsi\" del software; questa definizione tiene conto, in particolare, del fatto che malfunzionamenti \"gravi\" si considerano solitamente pi\u00f9 influenti, nella valutazione dell'affidabilit\u00e0, di errori minori. In questo senso, il modo in cui si intende il termine affidabilit\u00e0 pu\u00f2 variare in funzione del tipo di utente (per esempio della sua capacit\u00e0 di adattarsi) e del tipo di applicazione (per esempio in funzione della sua criticit\u00e0).\nPoich\u00e9 l'affidabilit\u00e0 \u00e8 concettualmente misurabile (una volta specificato un particolare modello, per esempio MTBF o una variante pesata in funzione della gravit\u00e0 dei fallimenti), questo parametro viene spesso considerato la controparte \"realistica\" della correttezza.\nL'industria del software moderna, su applicazioni non critiche, tende a considerare economicamente vantaggioso il rilascio di prodotti con un tasso iniziale di malfunzionamenti piuttosto elevato, ma dotati di meccanismi di caricamento periodico di \"patch\" (per esempio via Internet) attraverso cui gli errori vengono corretti via via che vengono trovati dall'utenza e segnalati al produttore.\nControesempi di software affidabile (o chiari esempi di software inaffidabile).\nIl Therac-25 era una strumentazione medica usata agli inizi degli anni ottanta per trattare il cancro. L'unicit\u00e0 dell'apparecchiatura a quel tempo era il software, che monitorava la dose di radiazioni da emettere nel trattamento. Purtroppo un errore nel software caus\u00f2 l'emissione di dosi letali. L'errore si verifica cos\u00ec infrequentemente che morirono diverse persone prima di rendersi conto del problema.\nRobustezza.\nIn termini generali, la robustezza di un sistema \u00e8 la misura in cui il sistema si comporta in modo \"ragionevole\" in situazioni impreviste, non contemplate dalle specifiche. Situazioni di questo tipo in genere riguardano errori ed eccezioni di varia natura (dati di input scorretti, fallimenti di componenti software o hardware esterni al sistema e interagenti con esso, e cos\u00ec via). Anche in questo caso, l'idea intuitiva della robustezza implica certamente considerazioni di valore sugli effetti dannosi che il sistema o l'utente subiscono se il sistema reagisce in modo \"irragionevole\" a situazioni impreviste.\nEfficienza.\nUn sistema \u00e8 efficiente se usa memoria, CPU e altre risorse in modo proporzionato ai servizi che svolge, ovvero senza sprechi. Il termine prestazioni ha un significato correlato pi\u00f9 specifico; le prestazioni, infatti, sono da considerarsi come uno degli elementi che potrebbe essere specificato dai requisiti (si parla in questo caso di requisiti non funzionali). Efficienza e prestazioni sono difficilmente predicibili e quindi non raramente vengono prese in considerazione solo a sistema realizzato; tuttavia, gli interventi \"a posteriori\" per migliorare il comportamento del sistema rispetto a questi parametri sono spesso estremamente difficili e costosi. Fra i modelli utilizzati per misurare (o specificare) l'efficienza di un sistema si possono citare quelli basati sulla complessit\u00e0 algoritmica, le misure sul campo, le misure su modelli matematici o modelli di simulazione.\nUsabilit\u00e0.\nUn sistema \u00e8 facile da usare se un essere umano lo reputa tale.\n\u00c8 una qualit\u00e0 soggettiva:\nL'interfaccia utente interviene molto sull'amichevolezza di un'applicazione, ma anche in questo caso \u00e8 la formazione e la cultura dell'utente a giudicare tale caratteristica.\nAl di fuori di una visione macchinocentrica, va sottolineata l'esistenza di principi condivisi che permettono di valutare il livello di usabilit\u00e0 di un'applicazione, indipendentemente da fattori soggettivi. Valga come riferimento il noto studio di Jakob Nielsen , e quanto espresso dallo standard ISO 9241-10 sugli \"ergonomic requirement\" .\nEcocompatibilit\u00e0.\nUn sistema \u00e8 ecocompatibile se tiene in conto nel suo disegno l'impatto del suo esercizio sull'ambiente che lo circonda.\nL'ecocompatibilit\u00e0 equivale all'efficienza del sistema ambiente di cui l'essere umano \u00e8 parte.\nScalabilit\u00e0.\nUn sistema \u00e8 scalabile se pu\u00f2 essere adattato a diversi contesti con forti differenze di complessit\u00e0 (per esempio database molto piccoli o molto grandi) senza che questo richieda la riprogettazione dello stesso sistema. Solitamente, si richiede che le prestazioni di un sistema possano essere aumentate \"semplicemente\" fornendo al sistema stesso maggiori risorse di calcolo (processori pi\u00f9 potenti, maggiori quantit\u00e0 di memoria, sistemi di memoria di massa pi\u00f9 capienti o pi\u00f9 veloci, e cos\u00ec via).\nParametri di qualit\u00e0 interni.\nVerificabilit\u00e0.\nUn sistema \u00e8 verificabile se le sue propriet\u00e0:\nsono facili da verificare.\nPer aumentare il grado di verificabilit\u00e0 si fa uso di:\nIn alcuni casi diventa una qualit\u00e0 esterna (\"Software safety critical\").\nManutenibilit\u00e0.\nFacilit\u00e0 di apportare modifiche a sistema realizzato.\nIn origine si pensava che la manutenzione corrispondesse solo al bug fixing, ma oggi la situazione \u00e8 pi\u00f9 complessa; la manutenzione riguarda infatti ogni miglioramento del software e andrebbe indicata pi\u00f9 precisamente come evoluzione del software.\nOrmai il 60% dei costi dipende proprio dalla manutenzione.\nPer analizzare questi costi occorre suddividere in manutenzione:\nLa manutenzione correttiva\nLa manutenzione adattativa (o adattiva):\nLa manutenzione perfettiva\nL'ultima parte \u00e8 cos\u00ec consistente soprattutto per il legacy software che non pu\u00f2 essere sostituito a meno di ingenti spese, per cui viene migliorato e adattato.\nLa manutenibilit\u00e0 dipende da due aspetti\nRiparabilit\u00e0.\nUn sistema \u00e8 riparabile se la correzione degli errori \u00e8 poco faticosa.\n\u00c8 una propriet\u00e0 fondamentale di molti prodotti ingegneristici (automobili, computer, ...). Per questi prodotti la tecnica usata \u00e8 quella di abbassare il prezzo e di favorire la sostituzione piuttosto che la riparazione. Perch\u00e9 ci\u00f2 possa avvenire si utilizzano delle parti standard che possono essere cambiate con facilit\u00e0.\nNel software la situazione \u00e8 diversa.\nLa riparabilit\u00e0 si persegue attraverso la modularizzazione.\nNon conta tanto il numero, ma piuttosto il come sono organizzati tra loro e al loro interno.\nEvolvibilit\u00e0.\nIl software, a differenza di altri prodotti ingegneristici, \u00e8 teoricamente facilmente modificabile. Tuttavia:\nPeggio ancora, i cambiamenti effettuati non sempre sono documentati per cui le specifiche non vengono aggiornate e ci\u00f2 rende i cambiamenti futuri difficili da compiere.\n\u00c8 necessario prevedere sin dall'inizio che il software possa evolvere e progettare tenendo in mente questa evoluzione per sfruttare al meglio i costi sostenuti in passato.\nRiusabilit\u00e0.\nAffine all'evolvibilit\u00e0. Tuttavia si ha nell'evolvibilit\u00e0 una modifica per realizzare una nuova versione, mentre nella riusabilit\u00e0 si usano parti di sistema per realizzare un prodotto diverso.\nInizialmente si pensava al riuso del software. Oggi si riusa tutto:\nIndica il livello di maturazione della disciplina.\nVantaggi:\nCome fare per rendere i diversi manufatti riusabili?\nPortabilit\u00e0.\nUn sistema \u00e8 portabile se \u00e8 in grado di funzionare in ambienti diversi.\n\u00c8 diventato un aspetto fondamentale perch\u00e9 consente di avere vantaggi economici, in quanto si possono ammortizzare i costi trasportando l'applicazione in diversi ambienti.\nNel caso delle applicazioni web \u00e8 la chiave di volta.\nSi usano strumenti e tecniche appositamente pensate per dare luogo ad oggetti portabili."}
{"id": "75064", "revid": "5148", "url": "https://it.wikipedia.org/wiki?curid=75064", "title": "Brachicardia", "text": ""}
{"id": "75070", "revid": "1305772", "url": "https://it.wikipedia.org/wiki?curid=75070", "title": "Dimitri (clown)", "text": "Cambi\u00f2 in seguito il proprio nome anagrafico in Jakob Dimitri.\nBiografia.\nDimitri trascorse la sua infanzia ad Ascona, nel Cantone Ticino. Suo padre era lo scultore ed architetto Werner Jakob M\u00fcller, mentre la madre Maja era artigiana artistica. Grazie ai genitori venne a contatto con l'antroposofia. Quando all'et\u00e0 di sette anni conobbe il clown svizzero Jean Andreff al Circus Knie, decise di diventare anch'egli un circense. Dopo aver frequentato dieci anni di scuola tra il Ticino e Zurigo, frequent\u00f2 a Zollikofen un corso di ceramica tenuto da Magrit Linck, moglie dello scultore Walter Linck; in questo periodo, Dimitri prendeva gi\u00e0 lezioni di recitazione, musica, ballo e acrobatica. Cominci\u00f2 ad esibirsi in ruoli comici in occasione di spettacoli per studenti e cre\u00f2 i suoi primi brevi numeri clownistici e pantomimici.\nAlla fine del corso triennale, nel 1954, Dimitri si trasfer\u00ec ad Aix-en-Provence e poi, l'anno seguente, a Parigi, dove studi\u00f2 pantomima con \u00c9tienne Decroux, nonch\u00e9 acrobatica e funambolismo con vari artisti circensi. Impar\u00f2 inoltre a suonare la chitarra con artisti di flamenco; inoltre soggiorn\u00f2 brevemente in Svezia, dove lavor\u00f2 come ceramista e nel frattempo frequent\u00f2 corsi da un ginnasta. Tornato a Parigi, nel 1958 divenne allievo di Marcel Marceau, che ben presto reclut\u00f2 Dimitri per due spettacoli mimici; successivamente lavor\u00f2 come Augusto a fianco del celebre Bianco Ma\u00efss in diversi gal\u00e0, in un circo itinerante francese ed infine nel Circo Medrano a Parigi.\nNel 1959 Dimitri tenne ad Ascona il suo primo spettacolo da solista; ad Innsbruck ebbe il suo primo ingaggio da clown all'estero e, successivamente, si esib\u00ec per tre mesi al \"Kleintheater Kramgasse 6\" di Berna. Negli anni seguenti cre\u00f2 altri tre\nspettacoli da solista (\"Porteur\", \"Teatro\" e \"Ritratto\"); inoltre si dedic\u00f2 al disegno, alla pittura ed al canto: pubblic\u00f2 diversi dischi e libri, e dal 1990 si tengono regolarmente mostre di suoi quadri ed oggetti. Nel 1970, 1973 e 1979 and\u00f2 in tourn\u00e9e con il Circo Knie, tenendo spettacoli in Europa, America, Cina, Giappone ed Australia.\nNel 1971 fond\u00f2 con la moglie Gunda un teatro a Verscio, attualmente frazione di Terre di Pedemonte (Canton Ticino), a cui affianc\u00f2, insieme a Richard Weber, nel 1975 la Scuola Teatro Dimitri; nel 1978 costitu\u00ec la Compagnia Teatro Dimitri, per la quale cur\u00f2 quasi tutto (idea, regia, costumi e manifesti), mentre nel 1981 diede vita alla Fondazione Dimitri. Assieme a Harald Szeemann Dimitri fond\u00f2 a Verscio, nel 2000, il Museo Comico.\nOltre ad altri progetti, Dimitri teneva ogni anno un centinaio di rappresentazioni, tra spettacoli da solista e lo show \"La Famiglia Dimitri\".\nDimitri era inoltre ambasciatore per la Svizzera dell'organizzazione Christian Blind Mission.\nIl 1\u00ba maggio 2010 Dimitri cadde sulla scena e fu trasportato all'ospedale regionale di Locarno, dove gli fu riscontrata l'incrinatura di una vertebra.\nIn occasione della scomparsa, una cerimonia di addio per Dimitri si svolse nella chiesa di Sant'Antonio a Locarno, il 23 luglio 2016.\nVita privata.\nDal 1961 fu sposato con Gunda Salgo, con la quale si stabil\u00ec a Borgnone, nelle Centovalli; dei cinque figli nati dal loro matrimonio, quattro lavorano nel mondo del teatro e del circo: in particolare, Nina fa la cantante, mentre Masha e David sono equilibristi. Come riferito dal quotidiano \"Il Corriere del Ticino\" nell'edizione di domenica 17 maggio 2020, Gunda Salgo \u00e8 morta nella tarda serata di sabato 16 maggio 2020."}
{"id": "75074", "revid": "712828", "url": "https://it.wikipedia.org/wiki?curid=75074", "title": "Kimmei", "text": ""}
{"id": "75075", "revid": "154639", "url": "https://it.wikipedia.org/wiki?curid=75075", "title": "Avicenna", "text": "Le sue opere pi\u00f9 famose sono \"Il libro della guarigione\" e \"Il canone della medicina\" (conosciuto anche come \"Q\u0101n\u016bn\"). Il suo nome latinizzato \u00e8 un'alterazione di Ibn S\u012bn\u0101, il suo \"nasab\" (rapporto di filiazione). Fu una delle figure pi\u00f9 note nel mondo islamico; in Europa Avicenna divent\u00f2 una figura importante a partire dal Mille; fu riconosciuto autore di importantissime opere nel campo della medicina rimaste incontrastate per pi\u00f9 di sei secoli.\n\u00c8 considerato da molti come \"il padre della medicina moderna\". George Sarton, storico della scienza, ha indicato Avicenna come: \"il pi\u00f9 famoso scienziato dell'Islam e uno dei pi\u00f9 famosi di tutte le razze, luoghi e tempi\".\nBiografia.\nNumerose fonti parlano di Bukhara come suo luogo di nascita, anche se altre indicano Afshana, vicino a Bukhara (attuale Uzbekistan) e che la sua famiglia si trasfer\u00ec a Kharmaithen (o Kharmaythnah) quando era ancora giovane. \nIl padre di Ibn Sina era invece di Balkh (all'epoca compresa nel Khorasan ma attualmente parte dell'Afghanistan sotto il nome di Maz\u0101r-i Shar\u012bf) ed era esattore delle tasse nella vicina citt\u00e0 di Harmaitin, sotto Nuh II Ibn Man\u1e63\u016br, emiro della famiglia dei Samanidi. Sua madre era invece di Bukhara.\nAlla nascita del fratello minore di Avicenna, la famiglia si trasfer\u00ec a Bukhara, allora una delle citt\u00e0 principali del mondo musulmano e famosa per la sua antica cultura, ben precedente alla conquista arabo-islamica dell'Asia centrale.\nAvicenna fu affidato alla cura di un insegnante privato e la sua precocit\u00e0 dest\u00f2 la meraviglia di tutto il vicinato; mostr\u00f2 un'eccezionale condotta intellettuale, fu un bambino prodigio che impar\u00f2 a memoria il Corano all'et\u00e0 di 10 anni e aveva anche una grande abilit\u00e0 nella poesia araba. Da un erbivendolo impar\u00f2 l'aritmetica e cominci\u00f2 a memorizzare molte cose grazie a un erudito errante che si guadagnava da vivere curando i malati e insegnando ai giovani.\nTuttavia rimase molto affascinato dai problemi della metafisica ed in particolare dai lavori di Aristotele. Cos\u00ec per circa un anno e mezzo si dedic\u00f2 anche alla filosofia, incontrando in questa disciplina gli ostacoli maggiori. In questi momenti di ricerca frustrante e confusa egli lasciava i suoi libri, faceva le abluzioni richieste, poi andava alla moschea e continuava a pregare fino a quando la luce spezzava le sue difficolt\u00e0. Nel profondo della notte, nei suoi sogni trovava la soluzione dei problemi che lo perseguitavano. Si dice che lesse per ben quaranta volte la Metafisica di Aristotele, fino a quando le parole si impressero nella sua memoria; ma il loro significato continuava a rimanergli irrimediabilmente oscuro, fino a che un giorno trov\u00f2 l'illuminazione da un piccolo commentario di al-F\u0101r\u0101b\u012b che aveva comprato ad una bancarella di libri per la piccola somma di tre \"dirham\". Grande fu la sua gioia a questa scoperta, ottenuta da uno scritto da cui si sarebbe aspettato soltanto del mistero, cos\u00ec si affrett\u00f2 a ringraziare Dio ed elarg\u00ec elemosina ai poveri.\nSi dedic\u00f2 alla medicina all'et\u00e0 di 16 anni e non solo impar\u00f2 la teoria medica, ma dall'assistenza gratuita ai malati scopr\u00ec, secondo i suoi assistiti, nuovi metodi di cura. L'adolescente raggiunse lo \"status\" di medico all'et\u00e0 di 18 anni e dichiar\u00f2 che: \"la medicina non \u00e8 una scienza difficile e complessa, come la matematica e la metafisica, cos\u00ec io ho fatto grossi progressi in poco tempo; sono diventato un dottore eccellente e ho cominciato a prendermi cura dei pazienti usando i rimedi appropriati\". La fama del giovane medico si sparse velocemente e cur\u00f2 numerosi pazienti senza richiedere nessun pagamento. A 18 anni i biografi riportano come avesse gi\u00e0 assimilato tutte le opere scritte che il grande centro di Bukhara aveva a disposizione.\nPer varie traversie di carattere familiare e politiche egli non pot\u00e9 dedicarsi completamente allo studio, dovendo accettare alcuni gravosi incarichi pubblici ed essendo costretto ad esercitare la professione di medico per mantenersi.\nStudi ed esperimenti.\nDi Avicenna alcuni studiosi occidentali hanno voluto sottolineare la laicit\u00e0, anche se il suo pensiero \u00e8 fedele ai principi pedagogico-culturali dell'Islam. Egli radicava infatti il suo pensiero nella teologia, dalla quale la conoscenza si espandeva verso la matematica, la geometria, le scienze naturali, l'astronomia e la musica. In particolare il \"Q\u0101n\u016bn\" e il \"Kitab al-Shifa\" furono tradotte e studiatissime in Occidente, alla base degli studi medici successivi. In queste opere Avicenna effettu\u00f2 una sintesi per alcuni versi geniale tra la dottrina di Aristotele e le teorie mediche di Ippocrate. L'Aristotele che egli conobbe era quello conosciuto anche in occidente prima della \"rivoluzione scolastica\" del XIII secolo, cio\u00e8 era imbevuto di molti elementi neoplatonici.\nAvicenna realizz\u00f2 complessivamente un monumentale patrimonio culturale, costituito da oltre 100 saggi, alcuni di poche pagine, altri estesi in pi\u00f9 volumi.\nFilosofia.\nSi occup\u00f2 di etica, logica e metafisica. Molti di questi trattati li ha scritti in arabo, che \"de facto\" era la lingua utilizzata nei saggi scientifici dell'epoca, mentre altre opere le ha compilate in persiano.\nNel mondo islamico medievale, Avicenna ebbe grandi meriti sia per il tentativo di rifondare una filosofia orientale, sia per lo sforzo proteso al riavvicinamento del modello di Aristotele con quello di Platone, utilizzando come collante le fondamenta della filosofia islamica a sfondo religioso Kal\u0101m. Avicenna influenz\u00f2 i pensatori medievali europei, in particolar modo per la sua dottrina sulla natura dell'anima, per quella sulla distinzione fra esistenza ed essenza. \nI suoi modelli di pensiero tennero in grande considerazione gli studi precedenti di Al-Farabi.\nLogica.\nAvicenna discusse estesamente, nei suoi trattati, di logica, mantenendosi nell'ambito del sistema filosofico islamico, e svilupp\u00f2 un suo sistema, conosciuto come \"logica avicenniana\", alternativo alla logica aristotelica. Dal 1100 d.C., il suo sistema divenne quello preponderante all'interno del mondo islamico, scalzando quello aristotelico. Dopo la traduzione in latino, avvenuta subito dopo il 1100 d.C., la logica avicenniana influenz\u00f2 anche l'Europa.\nElabor\u00f2, in anticipo sui tempi, una teoria sul sillogismo ipotetico, che costitu\u00ec le basi dell'analisi dei fattori di rischio. \nHa anche sviluppato una teoria all'avanguardia, nel campo del calcolo proposizionale.La prima critica alla logica aristotelica fu formulata da Avicenna quando ide\u00f2 un'originale teoria di sillogismo a modalit\u00e0 temporale.Inoltre contribu\u00ec alla formazione della logica induttiva, essendo stato il primo a descriverne il metodo di concordanze, differenze e variazioni concomitanti; questi studi hanno gettato le basi alla logica induttiva e al metodo scientifico.\nMetafisica.\nLa visione di Dio espressa da Avicenna nelle sue opere, pur nel rispetto dei principi dell'Islam, sfior\u00f2 anche il pensiero della classicit\u00e0 greco e si avvicin\u00f2 all'Uno di Plotino. Dio, secondo il concetto di Avicenna, \u00e8 un Essere necessario.\nAvicenna distinse nitidamente fra essenza ed esistenza delle cose, arguendo che la forma e la materia non possono interagire da sole e originare il movimento, il flusso vitale dell'universo ed il divenire dell'esistenza. Quest'ultima deriva da una causa agente che necessariamente mette in relazione esistenza ed essenza; solo in questo modo le cause delle cose esistenti possono coesistere con gli effetti.\nIl suo modello di spiegazione sugli attributi del mondo e dell'essenza si \u00e8 risolto in un'analisi ontologica delle modalit\u00e0 dell'essere, che Avicenna suddivise in tre tipi, denominati: impossibilit\u00e0, contingenza e necessit\u00e0; l'essere impossibile \u00e8 quello che non esiste, mentre il contingente ha bisogno di una causa esterna da s\u00e9; invece l'Essere necessario, forte della sua unicit\u00e0, riflettendo la sua essenza, \u00e8 in grado di generare la prima intelligenza; in base a questo sistema di emanazione, dalla prima intelligenza ne deriva una seconda e cos\u00ec via, fino ad arrivare all'ultima della serie, la Luna. Avicenna ritenne che l'Essere necessario fosse la causa efficiente solo della prima intelligenza, mentre le altre le plasmasse in modo indiretto.\nPer quanto riguarda il campo delle conoscenze divine e l'incidenza della provvidenza, Avicenna afferm\u00f2 che Dio conosce le cose particolari, sia perch\u00e9 sono universali, sia grazie alla sua scienza e alla consapevolezza. \nSostenne il concetto dell'eternit\u00e0 sia dell'universo sia di Dio, e neg\u00f2 un tempo e un luogo antecedente all'Essere necessario.\nNel suo lungo percorso di indagine metafisico, Avicenna affront\u00f2 il tema della causa del male del mondo, ipotizzando che si diffonde solo per accidente; il male nasce dalle imperfezioni della natura ed in presenza della potenza, ed in qualunque caso in un mondo materiale, concluse Avicenna, il bene deve lasciare spazio anche al suo contrario.\nGli studi di Avicenna hanno influenzato il pensiero di molti suoi successori, tra i quali Tommaso d'Aquino.\nNel \"Libro della guarigione\", Avicenna discusse della filosofia della scienza e descrisse, in anticipo sui tempi, un metodo di indagine scientifica, criticando le posizioni di Aristotele. Analizzando le propriet\u00e0 dei metodi dell'epoca, si domand\u00f2 come uno scienziato potesse arrivare alle ipotesi, agli assiomi, alle deduzioni iniziali, senza inferirle dalle premesse. La sua soluzione \u00e8 stata una combinazione di due metodi diversi, l'antico metodo aristotelico induttivo e il metodo di sperimentazione ed esame. Avicenna critic\u00f2 il metodo aristotelico, ritenendolo privo dei requisiti di assolutezza e di universalit\u00e0.\nTeologia.\nAvicenna fu un devoto musulmano, ed il suo intento era di riconciliare le posizioni della filosofia razionale con quelle islamiche. Cerc\u00f2 di dimostrare l'esistenza di Dio e la sua creazione del mondo, anche attraverso principi scientifici, logico-razionali.Avicenna scrisse saggi sulla teologia e sui profeti islamici, che egli defin\u00ec \"filosofi ispirati\", oltre ad effettuare varie riletture del Corano, come per esempio, una cosmologica, corrispondente al suo sistema filosofico.\nPsicologia.\nNella psicologia musulmana, nel campo delle neuroscienze e della neuropsichiatria Avicenna fu un pioniere; infatti descrisse, per primo, numerosi condizioni, quali allucinazioni, incubi, insonnia, mania, melanconia, demenza, epilessia, paralisi, vertigine e tremore. \u00c8 considerato un precursore anche nei settori della medicina psicosomatica e della psicofisiologia. Studi\u00f2 con attenzione stati di malessere causato da forti emozioni e ide\u00f2 un sistema per associare i cambiamenti del battito cardiaco con le forti emozioni, anticipando di qualche secolo i test psicofisiologici.\nNel suo monumentale \"Canone della medicina\", Avicenna descrisse dettagliatamente la malinconia, gli stati depressivi e certi tipi di fobie.\nScienze.\nFisica.\nNel settore della fisica, Avicenna fu il primo a impiegare un termometro, per misurare la temperatura dell'aria nei suoi esperimenti scientifici. La cosa era sostenuta da Galileo Galilei, da Cornelius Drebbel, da Robert Fludd e da Santorio Santorio.\nIn meccanica, elabor\u00f2 una teoria del moto, nella quale poneva una distinzione fra l'inclinazione e la forza di un proiettile, riuscendo a ipotizzare un movimento tendente all'infinito, in presenza di condizioni di vuoto assoluto. \u00c8 stato considerato un precursore delle leggi di Newton sull'inerzia e sulla forza risultante.\nAvicenna ipotizz\u00f2 che la velocit\u00e0 della luce fosse finita e osserv\u00f2 che la percezione della luce \u00e8 causata dall'emissione di particelle luminose; inoltre provvide a dettagliare una sofisticata spiegazione dell'arcobaleno.\nAstronomia e astrologia.\nNel 1070, un suo allievo afferm\u00f2 che Avicenna aveva risolto alcuni problemi matematico-astronomici nell'ambito del modello planetario.\nGli studi astrologici furono scartati da Avicenna perch\u00e9 non si prestavano ad un approccio empirico e la loro visione del mondo era conflittuale con l'Islam.\nChimica.\nNella disciplina chimica, Avicenna descrisse il sistema di distillazione a vapore.\nLa tecnica era usata per la produzione di alcool e oli essenziali. \n\u00c8 stato uno dei primi pensatori moderni a osteggiare l'alchimia, di cui critic\u00f2 la teoria della trasmutazione delle sostanze.\nSi preoccup\u00f2 di classificare i corpi inorganici, racchiudendoli in quattro categorie.\nMedicina.\nAi tempi di Avicenna la medicina tradizionale era la cosiddetta \"Yun\u0101n\u012b\", ossia \"greca\", fondata dai capiscuola Ippocrate e Galeno. Intorno all'anno 1025 Avicenna fin\u00ec di elaborare \"Il canone della medicina\", che risent\u00ec dell'influenza anche dalla antica medicina indiana Ayurveda (\"Sushruta\" e \"Charaka\").\nIl canone della medicina.\nL'opera che lo ha reso celebre in Europa \u00e8 \"Il canone della medicina\", che diverr\u00e0 il manuale medico pi\u00f9 seguito fino al 1700.\nIl libro \u00e8 noto per la sua introduzione alla sperimentazione sistematica applicata agli studi di fisiologia,\nla scoperta delle malattie contagiose e di quelle trasmesse tramite i rapporti sessuali,\nl'introduzione della quarantena, la medicina sperimentale,\nl'utilizzo dei test clinici,\ngli studi neuropsichiatrici, l'analisi dei fattori di rischio, l'intuizione della presenza di sindromi associate a specifiche malattie,\nl'ipotesi della presenza di microrganismi.\nIl suo lavoro non si ferm\u00f2 alla descrizione dei sintomi, ma comprese anche la classificazione delle malattie e delle possibili cause, oltre alla sperimentazione di nuovi medicamenti e rimedi, che sono considerati le basi della moderna farmacologia. Inoltre si sofferm\u00f2 sulle condizioni e sulle misure igieniche e sulla loro incidenza.\nIl libro incluse anche una trattazione anatomica.\nTra gli studi pi\u00f9 all'avanguardia, comparvero le asserzioni della contagiosit\u00e0 della tubercolosi, gli studi anatomici dell'occhio umano, le complicazioni indotte dal diabete.\nAvicenna present\u00f2, all'interno del libro, anche la sua teoria degli umori e temperamenti, raggruppando in quattro grandi categorie i tipi umani, relazionati per caratteristiche psicofisiche.\nAltri studi.\nAvicenna ha brillato anche nella meccanica e nell'ingegneria, occupandosi di analisi di originali dispositivi, e distinguendosi perch\u00e9 effettu\u00f2 il primo tentativo, scritto, di classificazione scientifica dei macchinari. Per primo ha descritto e illustrato accuratamente, il principio di funzionamento di argani, molinelli, cunei, leve, carrucole, ingranaggi a vite.\nOltre a tutto questo enorme lascito culturale, Avicenna \u00e8 stato anche un valente poeta.\nCitazioni.\nAvicenna e Averro\u00e8 sono gli unici due filosofi musulmani che possono \"seder tra filosofica famiglia\" (Dante Alighieri, Commedia, \"Inferno\", IV, 132), composta da filosofi latini e greci.\nOpere.\nIl corpus di opere di Avicenna \u00e8 molto ampio, le opere sicuramente autentiche sono oltre 100, ma molte sono quelle non conservate. Ci\u00f2 che rimane \u00e8 sufficiente per offrire un saggio della conoscenza e erudizione, che, se sommato alla constatazione di come egli fosse spesso obbligato a scrivere in condizioni disagiate, spesso in viaggio e senza i necessari testi di riscontro, lo rende uno dei pi\u00f9 grandi pensatori di tutti i tempi.\nUn elenco completo dei suoi scritti si trova nel volume di Dimitri Gutas, \"Avicenna and the Aristotelian Tradition. Introduction to Reading Avicenna's Philosophical Works\", Leiden-Boston Brill, 2014, pp.\u00a0389\u2013558.\nBibliografia.\nAvicenna \u00e8 anche protagonista di romanzi storici di epoca contemporanea:"}
{"id": "75082", "revid": "1305772", "url": "https://it.wikipedia.org/wiki?curid=75082", "title": "Marino", "text": ""}
{"id": "75084", "revid": "1745361", "url": "https://it.wikipedia.org/wiki?curid=75084", "title": "Societ\u00e0 degli alpinisti tridentini", "text": "La Societ\u00e0 degli alpinisti tridentini (SAT) \u00e8 un'associazione alpinistica italiana operante nella provincia di Trento. \u00c8 la pi\u00f9 vasta sezione del Club Alpino Italiano.\nStoria.\nLa SAT venne fondata a Madonna di Campiglio il 2 settembre 1872 con il nome di Societ\u00e0 alpina del Trentino. I soci fondatori intendevano promuovere la conoscenza delle montagne trentine, lo sviluppo turistico delle vallate e l'italianit\u00e0 del Trentino. I mezzi per perseguire tali scopi erano: la costruzione di rifugi, la realizzazione di sentieri, finanziamenti agli albergatori, organizzazione delle guide alpine, ascensione di cime e pubblicazione di scritti geografici e alpinistici.\nPrimo presidente fu Prospero Marchetti (Bolbeno, 1822 \u2013 Arco, 1884), vicepresidente Nepomuceno Bolognini (Pinzolo, 24 marzo 1823 \u2013 Milano, 18 luglio 1900). Venne assunta quale motto sociale una poesia di Henry Wadsworth Longfellow: \"Excelsior!\" I soci venivano convocati due volte l'anno in un ritrovo primaverile e in uno estivo \u2014 i congressi \u2014 nel corso dei quali venivano presentate relazioni alpinistiche, geografiche, naturalistiche, storiche e veniva tracciato l'andamento dell'associazione. Il primo congresso si svolse a Madonna di Campiglio nel 1872, nel 1994 si celebr\u00f2 a Trento il 100\u00b0.\n\u00c8 da sottolineare come la SAT non era nata da un gruppo di alpinisti o escursionisti provetti, ma da un gruppo di borghesi irredentisti, che volevano attuare \"l'appropriazione culturale e la presa di possesso materiale della patria\". E infatti la Societ\u00e0 il 4 agosto 1876 venne sciolta dalle autorit\u00e0 austriache per attivit\u00e0 filo-italiane. Poi, nel 1877, rinacque col nome di Societ\u00e0 degli alpinisti tridentini, nome che porta ancora. \nIl carattere nazionalista della SAT port\u00f2 alla cosiddetta guerra dei rifugi, uno scontro che si esprimeva nella toponomastica della montagna, fra le bandiere inalberate di nascosto sulle vette, e nella costruzioni di rifugi \"doppi\", costruiti cio\u00e8 uno accanto all'altro. Per esempio, durante l'inaugurazione del rifugio Quintino Sella nel 1906 i partecipanti poterono osservare il cantiere del concorrente tedesco Rifugio Tuckett; o ancora si ricorda quando, nel 1910 la SAT reclam\u00f2 come proprio il terreno sul quale il rifugio Bremer-H\u00fctte era sorto: la questione fin\u00ec a Vienna, in tribunale, dove la Corte di Giustizia Superiore diede ragione ai trentini. L'anno precedente, il 4 aprile del 1909, i giovani universitari Mite Ghezzer, Bruno Bonfioli e Ferrante Giordani fondarono la SUSAT, la sezione universitaria, che \u00e8 la pi\u00f9 antica sezione del sodalizio. Ma poco dopo scoppi\u00f2 la grande guerra e la SAT fu sciolta di nuovo. Molti suoi militanti furono internati o costretti al confino. Altri si rifugiarono in Italia o si arruolarono tra le file degli italiani, come il tipografo del quotidiano \"Il popolo\" Cesare Battisti e il giovane studente roveretano Damiano Chiesa.\nNel 1920 la SAT divenne sezione del Club Alpino Italiano (CAI), mantenendo caratteristiche di autonomia. Il 7 gennaio 1921 si forma la sottosezione operaia della SOSAT, gruppo alpinistico operaio su iniziativa di Nino Peterlongo, che gi\u00e0 nel 1919 a Trento aveva fondato una sezione della UOEI (Unione operai escursionisti italiani).\nNel 2012 la SAT conta oltre 27.000 soci, suddivisi in 82 sezioni e 10 gruppi; possiede 34 rifugi, 12 bivacchi e vari punti d'appoggio e capanne sociali, cura la segnaletica e la manutenzione di oltre 6.000\u00a0km di sentieri; il suo soccorso alpino, fondato nel 1952, conta 800 volontari suddivisi in 37 stazioni sparse sul territorio provinciale con un'unit\u00e0 cinofila ed una speleologica.\nLa SAT ha pubblicato dalla sua fondazione ventisei annuari e oltre 400 pubblicazioni sociali, commemorative e scientifiche. Dal 1904 pubblica il \"Bollettino\" sociale.\nLa sede centrale dell'associazione si trova a Trento nel palazzo Saracini-Cresseri (sec. XVI) che ospita oltre all'organizzazione centrale, il museo della SAT, l'archivio storico, Biblioteca della montagna-SAT, la sezione SAT di Trento, la S.U.S.A.T. (Sezione universitaria), il coro della SAT, il collegio provinciale delle Guide alpine, il gruppo rocciatori SAT e la scuola di alpinismo e sci alpinismo \"Giorgio Graffer\".\nLa SAT svolge attivit\u00e0 di volontariato sulle Dolomiti e le montagne del Trentino."}
{"id": "75086", "revid": "486946", "url": "https://it.wikipedia.org/wiki?curid=75086", "title": "Dimitri Jakob M\u00fcller", "text": ""}
{"id": "75088", "revid": "399", "url": "https://it.wikipedia.org/wiki?curid=75088", "title": "SISA", "text": ""}
{"id": "75091", "revid": "580", "url": "https://it.wikipedia.org/wiki?curid=75091", "title": "Aeroporto di Cuneo-Levaldigi", "text": "LAeroporto di Cuneo-Levaldigi , denominato \"Aeroporto Langhe e Alpi del Mare\", \u00e8 un aeroporto italiano situato in localit\u00e0 Levaldigi, frazione del comune di Savigliano. Si trova lungo la strada statale 20 del Colle di Tenda e di Valle Roja, a 16 km a nord di Cuneo, 10 km a sud di Savigliano e 7 km a ovest di Fossano.\n\u00c8 dotato di una pista in asfalto lunga 2100\u00a0m (2495\u00a0m totali) e larga 45 con orientamento 21/03. La pista \u00e8 disponibile per atterraggi e decolli in entrambi i sensi.\nL'aeroporto \u00e8 gestito dalla GEAC SpA. ed \u00e8 aperto al traffico commerciale dalle ore 07:00 alle 21:00. \nLa zona del Cuneese, raramente soggetta a forti nebbie e venti, rende l'aeroporto particolarmente sicuro.\nTra i 30 principali aeroporti italiani, \u00e8 quello posto alla maggiore altitudine.\nStoria.\nNel 1929 viene inaugurato l'aeroporto \u201cCampo d'Aviazione di Cani\u201d. Si tratta di una piccola struttura che si sviluppa su 75 ettari, sui quali spicca una pista con fondo erboso. \nAl 10 giugno 1940 la 118\u00aa Squadriglia Ricognizione della Regia Aeronautica era all'aeroporto sugli IMAM Ro.37bis per l'Aviazione Ausiliaria per l'Esercito.\nBisogna attendere il 1960 perch\u00e9 l'AeroClub Provincia Granda ottenga il permesso per la costruzione dell'attuale aeroporto.\nIl 26 ottobre 1962, anche grazie alla partecipazione degli enti locali territoriali ed economici, viene costituita la Societ\u00e0 di Gestione dell'Aeroporto Cuneo\u00a0\u2013 Levaldigi, la GEAC s.p.a. Compito primario della nuova societ\u00e0 fu il rinnovamento e l'ampliamento della struttura aeroportuale e della pista. Nel 1969 ha partecipato alla progettazione l'architetto Gian Bertarione.\nDal 1986, l'aeroporto \u00e8 stato aperto al traffico commerciale nazionale e dal luglio del 1990 anche a quello turistico internazionale.\nNel corso del 1994, l'ENAC autorizza l'atterraggio agli aerei di linea fino a 48 metri di lunghezza.\nNel 2006, in occasione dei XX Giochi olimpici invernali, lo scalo cuneese ha visto l'inizio di una nuova era, durante la quale si \u00e8 proposto come secondo aeroporto torinese con la denominazione temporanea di \"Aeroporto di Levaldigi \"Torino Olimpica\"\".\nNel 2009 la compagnia irlandese low cost Ryanair ha aperto un collegamento trisettimanale con Cagliari. Fin dai suoi albori, la rotta ha avuto risultati soddisfacenti, con l'80% di \"load factor\" e oltre 40.000 passeggeri trasportati nei primi dodici mesi di operativit\u00e0. La rotta \u00e8 tutt'ora esistente e rappresenta la rotta storica dell'aeroporto. \nLa stessa Ryanair, ha operato per diversi anni voli su Alghero e Trapani, inaugurando anche il collegamento con Roma, che per\u00f2 non \u00e8 mai risultato essere continuativo nel tempo, nonostante ulteriori esperimenti effettuati anche da altre compagnie, venendo cancellato qualche mese dopo l'inizio dell'operativit\u00e0. Nel corso degli anni hanno operato voli su Cuneo anche Wizz Air, Blue Air e Mistral Air.\nNell'estate del 2018, nelle Langhe arrivano e partono aerei Ryanair (con il solo volo per Cagliari), Ernest Airlines (con voli per Tirana e Ia\u0219i), Albawings (anche la compagnia albanese effettua voli per Tirana) e Air Arabia Maroc (con destinazione Casablanca). Nella winter season 2020 operano solamente Ryanair (Cagliari e la novit\u00e0 Bari) ed Air Arabia Maroc (Casablanca), oltre ad alcuni voli charter per mete soprattutto di pellegrinaggio.\nNumerosi sono invece i movimenti di aerei privati che utilizzano lo scalo, specialmente nel periodo estivo, come parcheggio per i Jet Privati che portano i proprietari in vacanza in Costa Azzurra, visto il ridotto numero di parcheggi disponibili presso l'aeroporto di Nizza. Le attivit\u00e0 private hanno dei picchi importanti durante la Festa del Tartufo di Alba, il Gran Premio di Montecarlo e le numerose fiere del vino nelle Langhe.\nNel novembre del 2019 la Societ\u00e0 di Gestione cambia il nome dell'aeroporto modificandolo in Aeroporto \"Langhe e Alpi del Mare\", per poter al meglio sottolineare l'integrazione con il territorio.\nA causa della pandemia di Covid-19 che ha interessato l'Italia, l'aeroporto \u00e8 stato chiuso al traffico civile di linea e privato, come conseguenza delle misure adottate dalle Autorit\u00e0 italiane dal 13 marzo 2020 al 4 luglio 2020. in questo periodo l'aeroporto \u00e8 rimasto aperto solo per consentire l'attivit\u00e0 dell'elisoccorso del 118 della Regione Piemonte, e per qualsiasi altro volo di emergenza o sanitario. Il primo volo commerciale ad atterrare sullo scalo \u00e8 stato il volo Ryanair da Cagliari.\nNel 2021 \u00e8 stata annunciata la scelta di Levaldigi come nuova sede della centrale di Maxiemergenza 118 del Piemonte; l'aeroporto cuneese ospiter\u00e0 inoltre il primo ospedale da campo Emt3 in Europa (il terzo nel mondo dopo Cina e Israele).\nIl poco traffico aereo presente sull'aeroporto fa s\u00ec che questo venga usato per attivit\u00e0 secondarie. Ad esempio nel 2004 nell'area aeroportuale venne girato il VideoClip del singolo Kunta Kinte, di Daniele Silvestri, e nel 2011 vi furono girate alcune scene del film Red Tails.\nCon 290\u00a0623 passeggeri transitati, il 2013 rappresenta l'anno record per lo scalo cuneese, posizionandosi 29\u00ba tra gli aeroporti d'Italia per traffico passeggeri. Il 2020, anno fortemente condizionato dalla pandemia di Covid-19, ha fatto registrare un brusco calo dei passeggeri che sono stati 53\u00a0694. Questo dato ha fatto posizionare lo scalo al 31\u00ba posto tra gli aeroporti italiani per numero di passeggeri, registrando comunque un miglioramento di 3 posizioni rispetto al 2019.\nProgetto di chiusura al traffico civile.\nNel mese di novembre del 2010 si cominciava ad ipotizzare la chiusura al traffico civile di questo scalo nel contesto del piano soprannominato \"aeroporti bonsai\" che prevedeva, per via dell'alto costo di esercizio a fronte di uno scarsissimo utilizzo, la chiusura degli scali con traffico inferiore ai 500\u00a0000 passeggeri annui.\nTuttavia nel febbraio 2012 l'aeroporto veniva inserito nel \"Piano Nazionale degli Aeroporti\" presentato dall'Enac alla voce \"scali di servizio\" per le sue caratteristiche di \"incipiente base low cost e potenziale scalo cargo\": l'inserimento in questa lista prevedeva che per una durata di tre anni, e cio\u00e8 fino al febbraio 2015, venissero verificate le condizioni di sostenibilit\u00e0 economica dello scalo a condizione che non richiedessero trasferimenti di risorse pubbliche per la gestione; dopo i tre anni qualora l'esito dovesse risultare negativo, verrebbero attivati piani di coinvolgimento di privati e, come ultima opzione, la chiusura dell'aeroporto.\nNei mesi di gennaio e febbraio 2014 l'aeroporto ha accolto 28\u00a0668 passeggeri, con un aumento del 1,3% rispetto allo stesso periodo del 2013.\nIl 17 gennaio 2014 viene inserito nella lista di 26 aeroporti di interesse nazionale dal nuovo \"Piano Nazionale Aeroporti\" del Ministero delle Infrastrutture e dei Trasporti; il piano prevede comunque la chiusura dell'impianto se i dati pervenuti nel triennio a seguire evidenzino un rapporto costi-benefici negativo.\nSuccessivamente, il 25 febbraio 2014, la Geac ottiene la concessione aeroportuale ventennale a condizione che venga attuata la privatizzazione della maggioranza del capitale della societ\u00e0 di gestione e il raggiungimento dell'equilibrio economico finanziario. Il 27 agosto 2015 viene inserito tra i 25 scali italiani di interesse nazionale.\nDati traffico aereo.\nTraffico all\u2019aeroporto di Cuneo nel 2021 con comparazione all'anno 2020:\nServizi aeroportuali.\ndispone dei seguenti servizi al passeggero:\nCollegamenti.\nL'aeroporto \u00e8 collegato tramite autobus:\nL'aeroporto \u00e8 raggiungibile dalle autostrade:"}
{"id": "75102", "revid": "124123", "url": "https://it.wikipedia.org/wiki?curid=75102", "title": "Ermarco di Mitilene", "text": "Biografia.\nErmarco, come scrive Diogene Laerzio, nacque a Mitilene da Agemorto; poich\u00e9 apparteneva a una famiglia di modeste condizioni, da giovane esercit\u00f2 l'arte della retorica.\nIn occasione di un soggiorno di Epicuro a Mitilene, Ermarco lo conobbe e divenne suo discepolo intorno all'anno 310 a.C. quando trentenne aveva forse la stessa et\u00e0 del suo maestro, che lo invit\u00f2 per lettera a seguirlo ad Atene quando fond\u00f2 la scuola del Giardino nel 306 a.C.:\nUn vivo affetto reciproco legava Ermarco e Epicuro che fu assistito sino alla morte dal suo discepolo che ne avvolse il cadavere nel sudario.\nTestimonianza di questo sentimento \u00e8 il \"Testamento\" di Epicuro a beneficio di Ermarco (che il maestro chiamava \"colui che insieme con me \u00e8 invecchiato nella filosofia\") al quale fu affidata la direzione della scuola e della biblioteca: \nLo stesso Diogene Laerzio racconta che Ermarco mor\u00ec per una paralisi e che gli successe come scolarca Polistrato.\nDa questi dati emerge l'importanza della figura filosofica di Ermarco che, ad esempio, nel pensiero di Cicerone, che lo cita negli \"Academica\", appare come strettamente associato ad Epicuro.\nSecondo la studiosa dei frammenti di Ermarco, Francesca Longo Auricchio, questi \u00e8 stato giudicato una figura di secondo piano a causa di una considerazione di Seneca secondo il quale \u00abEpicuro ha operato, per cos\u00ec dire, una classificazione dei caratteri dei discepoli che tendono alla verit\u00e0. Metrodoro e Ermarco devono essere entrambi guidati nel cammino verso la sapienza, ma Ermarco ha bisogno di un sostegno maggiore. Tuttavia ambedue raggiungono il fine, e Epicuro, che si rallegra con Metrodoro, ammette che la sua ammirazione va in misura maggiore a Ermarco, perch\u00e9 maggiore \u00e8 stato il suo impegno nella pratica della filosofia.\u00bb\nL'affinit\u00e0 di Ermarco con il pensiero del maestro si riscontra anche nel tema degli dei:\nOpere.\nTutte queste opere sono andate perse e ci sono rimasti i soli titoli."}
{"id": "75104", "revid": "125839370", "url": "https://it.wikipedia.org/wiki?curid=75104", "title": "Epicureismo", "text": "L'epicureismo \u00e8 la filosofia della scuola di Epicuro. \nIl termine ha nella storiografia filosofica due significati sovrapponibili ma non coincidenti. Da un lato esso sta a indicare \"la filosofia originaria di Epicuro\", da un altro \"la storia dei pensatori che, dalla sua enunciazione dal IV secolo a.C. al presente, si sono rifatti a Epicuro\": in altre parole, nel primo significa \"il pensiero di Epicuro\", nel secondo \"la storia del pensiero dei seguaci di Epicuro\", ed \u00e8 questo il significato prevalente.\nLa dottrina epicurea, di ispirazione atomista, s'innesta nel clima culturale ed etico dell'ellenismo che dopo la delusione politica seguita alla caduta della democrazia ateniese \u00absubordina tutta la ricerca filosofica all'esigenza di garantire all'uomo la tranquillit\u00e0 dello spirito\u00bb.\nSul raggiungimento di questo obiettivo Epicuro fonda il suo pensiero su tre principi:\nCaratteristica della filosofia epicurea \u00e8, in accordo con l'assetto del mondo ellenistico, il rifiuto della vita politica - non era pi\u00f9 possibile il dibattito, poich\u00e9 il potere era irraggiungibile - e degli onori.\nDottrine.\nPrecisato quanto sopra, \u00e8 opportuno iniziare a parlare di epicureismo considerandolo nel primo significato, per ricordare quali sono i fondamenti del pensiero del suo fondatore e le sue tesi principali. L'epicureismo, o filosofia del \"Giardino\", nome della scuola fondata da Epicuro e luogo dove teneva le sue lezioni, \u00e8 la dottrina filosofica di Epicuro. La sua filosofia si basa sull'atomismo, pur discostandosi da Democrito, e sull'eudemonismo, intendendo con ci\u00f2 la ricerca del piacere in modo diverso da come la concepiva Aristippo, allievo di Socrate.\nEgli riprende la teoria degli atomi traendone conclusioni di tipo etico capaci di liberare l'uomo da alcune delle sue paure primordiali, come quella della morte. Ritiene che il criterio della verit\u00e0 sia la conoscenza sensibile, ovvero solo i sensi sono veri e infallibili, insieme all'esperienza e, in sede etica, le emozioni. Grazie alle impronte che le cose sensibili lasciano nell'anima l'uomo \u00e8 in grado di formulare dei concetti, o anticipazioni (in quanto il possesso di un concetto permette l'anticipazione delle sensazioni future).\nLa filosofia dei quattro farmaci (quadrifarmaco/tetrafarmaco).\nGli Epicurei, \"in primis\" il romano Lucrezio, il pi\u00f9 noto dei seguaci di Epicuro (degli altri rimangono pochi frammenti filosofici, mentre di Lucrezio un intero poema), vedono nella filosofia la via d'accesso alla felicit\u00e0, dove per felicit\u00e0 s'intende l'atarassia (liberazione dalle paure e dai turbamenti, imperturbabilit\u00e0), contingentemente al raggiungimento del piacere.\nLa filosofia, quindi, ha uno scopo pratico nella vita degli uomini; essa \u00e8 uno strumento il cui fine \u00e8 la felicit\u00e0:\nSu questa convinzione, la ricerca scientifica atta all'investigazione delle cause del mondo naturale ha lo stesso fine della filosofia:\nLe tre prospettive fondamentali dell'epicureismo.\nEpicuro segue la tripartizione della filosofia in: logica o \u00abcanonica\u00bb, fisica ed etica.\nIl sensismo e la canonica.\nLa logica tenta di dare un criterio di verit\u00e0, un canone, cio\u00e8 una regola che serve all'uomo per orientarsi nella ricerca del piacere. Essa \u00e8 dunque la teoria della conoscenza. Il criterio della verit\u00e0 \u00e8 costituito dalle sensazioni cio\u00e8 l'esperienza, dalle anticipazioni e dalle emozioni. Le sensazioni costituiscono il primo criterio di verit\u00e0 perch\u00e9 derivano dalla verit\u00e0 stessa. Le sensazioni, infatti, si formano dalle immagini (in greco \u03b5\u1f76\u03b4\u03bf\u03bb\u03b1, eidola) delle cose e queste si creano da un flusso costituito di atomi che si staccano dalle cose stesse (simulacra). Le sensazioni, dunque, derivano direttamente dalle cose e ne sono parte: dunque sono sempre vere. Il sensismo \u00e8 il principio per cui la sensazione \u00e8 criterio di verit\u00e0 e, quindi, di bene (che poi si identifica con il piacere).\nLa moltitudine di sensazioni ripetute formano i concetti o anticipazioni, che sono gli schemi della nostra mente e fungono da riassunto mnemonico delle esperienze mentali e da anticipazioni di quelle future. I concetti, dal momento che derivano dalle sensazioni (primo criterio di verit\u00e0) costituiscono, insieme a esse, il criterio fondamentale della verit\u00e0. Facciamo un esempio: un bambino deve imparare che cos'\u00e8 il fuoco la prima volta che lo sente. Impara dunque la sensazione del caldo, di pericolo e di paura. Dopo che avr\u00e0 visto pi\u00f9 fuochi, e li avr\u00e0 \u201csentiti\u201d tutte le volte, imparandoli a memoria, non solo non avr\u00e0 pi\u00f9 bisogno di sentirlo tutte le volte direttamente, perch\u00e9 ne avr\u00e0 percepito il concetto, ma potr\u00e0 anche anticiparlo.\nSecondo gli epicurei, le sensazioni e i concetti non possono essere fonti di errori perch\u00e9 non possono essere confermate da una sensazione/concetto omogenei, n\u00e9 da una sensazione/concetto che li confuti provenendo da un altro oggetto. L'opinione (la \u03b4\u03bf\u03be\u03b1, doxa) invece \u00e8 confermata come vera se confermata dalle testimonianze dei sensi, tramite l'esperienza. In questo meccanismo il ragionamento si trova a essere in stretta connessione con i fenomeni percepiti e ha lo scopo di estendere la conoscenza anche a ci\u00f2 che risulta in un primo ordine di considerazioni oscuro alla sensazione stessa.\nL'atomismo e la fisica.\nLa concezione della fisica degli epicurei \u00e8 meccanicistica, perch\u00e9 si avvale esclusivamente del principio del movimento dei corpi per spiegare tutto ci\u00f2 che \u00e8 fisico. Viene escluso, quindi, ogni possibile principio di finalismo. Ne deriva che tutto ci\u00f2 che esiste, per gli epicurei, non pu\u00f2 che essere corpo, dal momento che solo il corpo pu\u00f2 agire o subire un'azione - secondo la definizione platonica di essere. Il vuoto (unico \u201cnon corpo\u201d) \u00e8 considerato necessario al movimento dei corpi, ma proprio per la sua natura incorporea \u00e8 passivo, non agisce, non subisce. Come Democrito, gli epicurei ritengono che nel vuoto, infinito, vi siano corpi minuscoli e indivisibili che muovendosi si urtano, unendosi o dividendosi.\nUnione di corpi \u00e8 la vita, disgregazione di corpi \u00e8 la morte. Al fine di ribadire l'idea del carattere accidentale e casuale dell'universo, Epicuro introdusse il concetto di \"clinamen\", ovvero la possibilit\u00e0 degli atomi di deviare la direzione della loro caduta, dando vita cos\u00ec a nuove combinazioni; il \"clinamen\" motiva lo scontro tra atomi, che altrimenti non avverrebbe poich\u00e9 secondo Epicuro le particelle, aventi tutte lo stesso peso, cadono dall'alto verso il basso alla stessa velocit\u00e0 e dunque in mancanza di una deviazione non si incontrerebbero mai; da questo segue che la direzione dei corpi non rispetta nessun disegno finalistico, ma \u00e8 determinata unicamente dalla necessit\u00e0 intrinseca alla materia di muoversi. \u00c8 dunque presente un elemento di casualit\u00e0 che contravviene al determinismo democriteo; inoltre la \"clinamen\" non \u00e8 direttamente attestata dagli scritti di Epicuro, ma gliela attribuisce Lucrezio.\nLa religione e l'etica.\nAltro principio fondamentale degli epicurei \u00e8 la convinzione che gli d\u00e8i esistano, ma non si preoccupino minimamente dell'andamento delle cose terrene, n\u00e9 abbiano la minima intenzione di governare il mondo materiale. Essi si trovano negli \"intermundia\" (gli spazi che si trovano tra i molti mondi esistenti), ma esistono certamente, poich\u00e9, avendone l'uomo l'immagine mentale, ricollegandosi al criterio di verit\u00e0 epicureo della prolessi, \u00e8 necessario appunto, affinch\u00e9 ci sia questa rappresentazione nella mente umana, che gli d\u00e8i esistano; inoltre, essi sono antropomorfi, perch\u00e9 la forma dell'uomo, secondo gli epicurei, \u00e8 la pi\u00f9 perfetta e razionale. In questa posizione, l'anima si trova a essere un composto materiale di atomi che si diffondono nel corpo. Gli atomi dell'anima hanno una forma differente dagli altri, sono pi\u00f9 sottili e rotondi.\nPer gli epicurei la felicit\u00e0 \u00e8 piacere e il piacere pu\u00f2 essere in movimento (gioia) o stabile, catastematico (assenza di dolore). Soltanto la totale assenza di dolore (aponia) e di turbamento (atarassia) sono eticamente accettabili e dunque costituiscono la vera felicit\u00e0. Queste si raggiungono solo se si seguono quelli che gli epicurei definiscono \"bisogni naturali\" (per esempio la fame). La limitazione qualitativa e quantitativa dei piaceri \u00e8 il problema stesso della virt\u00f9 etica, in quanto segno evidente della condizione umana. Proprio per questo i piaceri si dividono in naturali necessari (per esempio il mangiare), naturali non necessari (come il mangiare troppo) e vani, cio\u00e8 n\u00e9 naturali n\u00e9 necessari (ad esempio, l'arricchirsi): i primi devono essere assecondati, i secondi possono essere concessi ogni tanto, mentre i terzi devono essere assolutamente evitati.\nEpicuro afferma che la morte \u201cnon \u00e8 nulla per noi\u201d: n\u00e9 un bene, n\u00e9 un male, perch\u00e9 con essa viene meno ogni sensazione, a cui sono legati il piacere e il dolore. Per chi si \u00e8 convinto che la morte non \u00e8 da temere, non c\u2019\u00e8 nulla di terribile neanche nella vita. Egli confuta il timore affermando che, quando noi ci siamo, la morte non c\u2019\u00e8, e quando c\u2019\u00e8 la morte, non ci siamo pi\u00f9 noi. La morte non riguarda n\u00e9 i vivi n\u00e9 i morti poich\u00e9 essa rappresenta la fine di ogni esperienza. Il saggio \u00e8 chi non desidera la vita n\u00e9 teme la morte; non disprezza, dunque, la vita, n\u00e9 considera un male la morte."}
{"id": "75106", "revid": "363629", "url": "https://it.wikipedia.org/wiki?curid=75106", "title": "VZV", "text": ""}
{"id": "75107", "revid": "59785", "url": "https://it.wikipedia.org/wiki?curid=75107", "title": "Barnaba apostolo", "text": "\u00c8 venerato come santo dalla Chiesa cattolica e da quella ortodossa, che gli attribuiscono il titolo di apostolo anche se egli non faceva parte del gruppo dei Dodici scelti da Ges\u00f9.\nAgiografia.\nNato con il nome di Giuseppe, era giudeo di famiglia levitica emigrata a Cipro. Per questa sua ascendenza levitica era probabile la sua frequente presenza in Gerusalemme. Secondo gli \"Atti degli Apostoli\", non molto dopo l'episodio della Pentecoste, vendette tutti i suoi averi e consegn\u00f2 il ricavato alla Chiesa cristiana appena nata; dopo il battesimo fu rinominato Barnaba, che significa \"figlio della consolazione\" o \"figlio dell'esortazione\". Fu lui, divenuto un membro autorevole della prima comunit\u00e0 cristiana, a farsi garante di Saulo di Tarso, ex-persecutore dei cristiani recentemente convertitosi a Damasco, che verr\u00e0 chiamato Paolo.\nQuando ad Antiochia inizi\u00f2 la conversione dei primi cristiani non ebrei, Barnaba vi fu inviato insieme a Paolo, divenendo uno dei capi della comunit\u00e0. L'enorme successo della loro predicazione ad Antiochia, inizialmente cre\u00f2 dubbi nella Chiesa di Gerusalemme; ma Paolo e Barnaba tornarono a riferire agli Apostoli come si era svolta l'evangelizzazione. Da Antiochia di Siria, visto il successo tra i Gentili, partirono per evangelizzare altri popoli, accompagnati da Giovanni Marco, futuro Marco evangelista e parente di Barnaba. Si recarono prima a Cipro, terra nativa di Barnaba stesso, e successivamente in Asia Minore. A Perge in Panfilia Marco lasci\u00f2 i suoi compagni per motivi non conosciuti, ma tale gesto dispiacque a Paolo che successivamente non lo volle pi\u00f9 tra i suoi compagni di missione. Dopo un viaggio pieno di problemi e maltrattamenti ma con notevole successo missionario, viaggio che interess\u00f2 Antiochia di Pisidia, Iconio, Listra, Derbe, tornarono ad Antiochia di Siria. \nRitroviamo di nuovo insieme Paolo e Barnaba intorno al 49 a Gerusalemme per la disputa sulla circoncisione o meno dei pagani convertiti: il \"concilio degli apostoli\" diede loro ragione sulla non necessit\u00e0 dell'osservanza della legge mosaica per i neo-convertiti. \nA questo punto i due apostoli si separarono: Barnaba volle portare con s\u00e9 Marco, in un nuovo viaggio di evangelizzazione, che Paolo - memore della precedente separazione - non gradiva. Negli \"Atti degli Apostoli\" Paolo part\u00ec per l'Asia con Sila; Barnaba e Marco andarono a Cipro, tra il 50 e il 53; poi negli Atti non lo si menziona pi\u00f9: da qui inizier\u00e0 il suo viaggio in Italia.\nSecondo quanto attestano alcuni cataloghi bizantini sui discepoli del Signore (VII-VIII sec.), Barnaba si rec\u00f2 prima a Roma, insieme a Pietro, poi si spost\u00f2 velocemente verso il nord d'Italia, per fondare la Chiesa a Milano. Una leggenda devozionale milanese lo vede arrivare a Milano il 13 marzo del 51: al suo passaggio la neve intorno a lui sarebbe scomparsa e sarebbero sbocciati i primi fiori. Nei pressi di Sant'Eustorgio convert\u00ec e battezz\u00f2 e Milano divent\u00f2 diocesi: il vescovo fu Anatalone, suo compagno di viaggio.\nSecondo la tradizione, Barnaba continu\u00f2 a viaggiare e predicare fino a Salamina, dove fu lapidato da alcuni giudei nell'anno 61; sembra che al momento del martirio avesse in mano una copia del Vangelo di Matteo.\nBarnaba \u00e8 menzionato in e in .\nOpere.\nAlcuni scritti apocrifi sono stati considerati opera di Barnaba. Clemente Alessandrino gli attribuisce la paternit\u00e0 della cosiddetta \"Lettera di Barnaba\", mentre vari biblisti gli attribuiscono la \"Lettera agli Ebrei\". Esistono anche gli \"Atti di Barnaba\" e un \"Vangelo di Barnaba\".\nCulto e reliquie.\nLa Chiesa cattolica e quella ortodossa lo commemorano l'11 giugno. \nPer secoli a Milano la primavera si \u00e8 festeggiata il 13 marzo, giorno dell'arrivo di Barnaba; nel 1396 tale giorno viene proclamato giorno di astensione dal lavoro e nel 1583 sar\u00e0 solennemente riconfermato da Carlo Borromeo \"dies festivus\", ossia giorno di festa. Al giorno del suo arrivo a Milano \u00e8 dedicata la festa popolare del Tredesin de Mars.\n. Un braccio \u00e8 conservato nella Basilica di San Barnaba a Marino, in provincia di Roma"}
{"id": "75108", "revid": "1702319", "url": "https://it.wikipedia.org/wiki?curid=75108", "title": "Lucio Licinio Lucullo", "text": "Biografia.\nNato a Roma, fu membro della \"Gens Licinia\", una famiglia molto influente nell'et\u00e0 repubblicana, nonostante fosse di origine plebea. Era nipote del console Lucio Licinio Lucullo; i suoi genitori erano il pretore Lucio Licinio Lucullo e Cecilia Metella Calva, sorella di Quinto Cecilio Metello Numidico e di Lucio Cecilio Metello Dalmatico (che era il padre di Cecilia Metella Dalmatica, la terza moglie di Lucio Cornelio Silla). Suo fratello era Marco Terenzio Varrone Lucullo, console nel 73 a.C. Lo stesso Cicerone annoverava Lucullo fra i \u201c\"nobiles\"\u201d, i \u201c\"clarissimi\"\u201d e i \u201c\"principes civitatis\"\u201d.\nEra legato da profondo affetto al fratello, Marco Terenzio Varrone Lucullo: secondo quanto tramandato da Plutarco, Lucullo attese che il fratello raggiungesse l'et\u00e0 prescritta cos\u00ec da poter ricoprire la carica insieme a lui, bench\u00e9 Lucullo avesse l'et\u00e0 minima per ricoprire quella carica; ci\u00f2 lo rese benemerito agli occhi del popolo, che lo elesse edile, bench\u00e9 fosse assente da Roma.\nEducazione.\nLucullo sin da ragazzo ricevette un'educazione di stampo liberale e consona al suo ceto di appartenenza, grazie alla quale si dimostrer\u00e0 un abile oratore sia nel Foro sia sul campo di battaglia, arrivando a conoscere perfettamente e ammirare anche la lingua e la cultura greca.\nNoto per il suo smisurato amore per le opere letterarie, si \u00e8 tramandata la notizia che egli scrisse, quasi per scommessa, una storia della guerra sociale in prosa. Solo in vecchiaia lasci\u00f2 riposare la sua mente agli \u201cameni ozi della filosofia, destando la parte speculativa del suo ingegno\u201d. Nutriva un vivo interesse per tutte le dottrine filosofiche, in particolar modo per quella professata dall'Antica Accademia, il cui massimo esponente era Antioco di Ascalona, suo grande amico. Plutarco ricorda che Lucullo allest\u00ec una biblioteca nella villa di Tuscolo, dove aveva fatto incetta di molti libri, in gran parte frutto delle sue conquiste nel Ponto, che metteva a disposizione di chiunque, in particolar modo degli ellenici, i quali trovarono in essa conforto \u201ccome se fosse la casa delle Muse\u201d. Per questo, Lucullo si conquist\u00f2 la fama di protettore degli intellettuali greci.\nCarriera militare e servizio sotto Silla.\nLa carriera di Lucullo venne funestata dalla condotta discutibile dei genitori, in particolar modo del padre. Lucio Licinio (suo padre), infatti, dopo aver represso da pretore la Seconda rivolta servile in Lucania nel 104, venne nominato propretore in Sicilia l'anno seguente, ove riusc\u00ec nuovamente a sedare le rivolte degli schiavi. In seguito, tuttavia, fu accusato di peculato nel processo intentatogli nel 102 dall'Augure Caio Servilio, e condannato all'esilio. Si ritir\u00f2, pertanto, ad Eraclea, in Lucania, con le porte della carriera definitivamente chiuse.\nTocc\u00f2 a un ancora adolescente Lucio e al fratello Marco riscattare il buon nome paterno, trascinando in giudizio l'accusatore del padre, dando prova, nonostante la giovane et\u00e0 e il fallimento del tentativo, di grande spirito d'iniziativa e di un profondo affetto filiale, valori confacenti agli antichi \"mores\" romani. Cecilia Metella, madre di Lucullo, veniva bollata come donna poco seria a causa della vita licenziosa che conduceva e delle malfamate compagnie di cui si circondava.\nLucullo fu tribuno militare nel 90/89 a.C., prima prestando servizio durante la Guerra sociale agli ordini di Silla e poi come questore nell'88 a.C.; fu l'unico ufficiale ad appoggiare la sua marcia su Roma. In tale circostanza, Silla apprezz\u00f2 il temperamento mite e le doti eccezionali del giovane e lo volle personalmente al suo fianco, affidandogli compiti di particolare rilievo e questioni delicate. Serv\u00ec il dittatore anche nella Prima guerra mitridatica: data la preminente superiorit\u00e0 navale dei nemici, fu mandato in Egitto e in Libia con l'incarico di procurare delle navi. Non \u00e8 escluso, tuttavia, che tale compito avesse anche fini propagandistici: occorreva guadagnare alla causa di Silla tanto le citt\u00e0 favorevoli a Mitridate quanto quelle che, alleate dei Romani, erano incerte su come comportarsi con un generale, Silla, che era stato dichiarato nemico pubblico. Di qui, si comprende la prolungata sosta di Lucullo a Creta, a Cirene e in Egitto. Non ancora in grado di affrontare i nemici, trascorse l'inverno dell'86 nell'isola di Cipro, allora sotto il dominio egiziano, di cui Mitridate rispettava la neutralit\u00e0. In seguito, fece tappa a Rodi (che gli forn\u00ec altre navi), Chio e Cnido.\nNel frattempo, Mitridate aveva lasciato Pergamo per rifugiarsi a Pitane, da dove richiam\u00f2 la sua flotta in soccorso. Fu allora che Gaio Flavio Fimbria decise di bloccare Mitridate sulla terraferma e di chiedere l'intervento di Lucullo, giunto nel frattempo con le sue navi. Se i due generali romani si fossero accordati, Mitridate, assediato per terra da Fimbria e per mare da Lucullo, non avrebbe avuto pi\u00f9 scampo e la guerra si sarebbe conclusa con la cattura del re del Ponto ad opera delle legioni comandate da un partigiano di Mario, Fimbria, e dalle navi di un fervente sillano, Lucullo. Lucullo ignor\u00f2 la richiesta di Fimbria e con la sua sola flotta sconfisse le navi regie al largo di Letto, nella Troade, e poi, intercettato a Tenedo l'ammiraglio di Mitridate, Neottelemo, mise in fuga il nemico.\nSi ricongiunse con Silla nel Chersoneso (84 a.C.), in Tracia, mentre quest'ultimo era sul punto di attraversare l'Asia, e collabor\u00f2 al traghettamento delle truppe. \nDopo che fu stipulata la pace di Dardano, Silla inflisse alle citt\u00e0 asiatiche un risarcimento di 20.000 talenti, ed eman\u00f2 un editto in base al quale ogni soldato doveva ricevere dal cittadino che l'ospitava 4 tetradrammi al giorno e cibo per s\u00e9 e per i suoi invitati.\nAl proquestore Lucullo spett\u00f2 il compito di riscuotere il denaro dell'ammenda, anche se vi sono varie attestazioni del fatto che Lucullo assolveva tale mansione con onest\u00e0 e rettitudine, senza mai ricorrere a vessazioni e ruberie, cercando comunque di alleviare l'onere che queste imposizioni avevano creato.\nFu allora che Lucullo ritorn\u00f2 a Roma e fu eletto edile nel 79 a.C., assieme al fratello minore Marco Terenzio Varrone Lucullo. I giochi organizzati dai Luculli per l'occasione restano famosi per la loro originalit\u00e0: a Roma tutti rimasero alquanto impressionati dalla lotta di elefanti contro tori e dall'uso di una \"scaena versatilis\" (presumibilmente un palcoscenico mobile di qualche tipo).\nConsolato.\nSilla dedic\u00f2 le sue \"Memorie\" a Lucullo e dopo la morte lo rese tutore di suo figlio Fausto, preferendo lui a Gneo Pompeo Magno. Poco dopo questi fatti, nel 74 a.C., Lucullo divent\u00f2 console assieme a Marco Aurelio Cotta (zio di Giulio Cesare), e difese la costituzione di Silla dai tentativi di abrogazione. Durante il suo mandato di console, infatti, Lucullo ostacol\u00f2 il tribuno della plebe Lucio Quinzio, la cui intenzione era di smantellare gli ordinamenti sillani e, in modo particolare, ripristinare la cosiddetta \"intercessio\" tribunizia. La partita si concluse con la temporanea vittoria di Lucullo sul tribuno, ma nel 68 a.C. quest'ultimo avr\u00e0 la meglio sul fervente sillano.\nLucullo, destinato al governo della Gallia Cisalpina, si serv\u00ec di un sotterfugio per ottenere il governo della Cilicia, resosi vacante dopo la morte del governatore Lucio Ottavio: per quanto detestasse enormemente il tribuno della plebe C. Cornelio Cetego, che godeva di un enorme prestigio a Roma, corteggi\u00f2 l'amante di lui, Precia, dotata di fortissimo ascendente sul suo avversario. Lusingata dalle sue attenzioni, Precia si adoper\u00f2 per fargli ottenere il tanto agognato governo della Cilicia. Bench\u00e9 la regione in s\u00e9 non significasse poi molto per lui, Lucullo era persuaso che, se fosse riuscito nel suo intento, avrebbe ottenuto pi\u00f9 facilmente il comando delle operazioni militari nell'imminente Terza guerra mitridatica.\nCampagne in Oriente.\nAll'arrivo, Lucullo si mosse dalla provincia per togliere l'assedio a Cotta in Bitinia. Attacc\u00f2 ripetutamente l'armata di Mitridate VI del Ponto e uccise molti dei suoi soldati. Quindi and\u00f2 verso il mare e form\u00f2 una flotta contro le citt\u00e0 greche dell'Asia. Con queste navi annient\u00f2 la flotta nemica prima ad Ilio e poi a Lemno. Ritornando sulla terraferma, ricacci\u00f2 Mitridate entro i suoi confini. Non pot\u00e9 ingaggiare il nemico in una vera e propria battaglia, a causa della superiorit\u00e0 della loro cavalleria, ma dopo diverse scaramucce lo sconfisse finalmente nella battaglia di Cabira. Non insegu\u00ec immediatamente il suo nemico, ma fin\u00ec di conquistare il regno del Ponto e di riportare l'Asia all'ordine. Riorganizzando l'amministrazione della provincia d'Asia e affrancando le citt\u00e0 dalla rapacit\u00e0 dei \"negotiatores\" e dei pubblicani, flagello economico delle frange pi\u00f9 basse della societ\u00e0, si mise contro gli esattori e gli appaltatori, le cui proteste contro il suo operato giunsero presto a Roma..\nCondusse poi un attacco contro Tigrane II d'Armenia, genero di Mitridate e suo alleato, presso il quale Mitridate s'era rifugiato dopo il disastro di Cabira. Lucullo avanz\u00f2 prima contro Tigranocerta e la pose d'assedio. Questo fece avanzare l'armata di Tigrane, che Lucullo sconfisse pesantemente, nonostante fosse in evidente inferiorit\u00e0 numerica. Quindi ottenne un'altra vittoria nella battaglia di Artashata (era il 6 ottobre 68 a.C.), ma non entr\u00f2 in citt\u00e0 a causa degli ammutinamenti tra le sue truppe. La sua autorit\u00e0 sulle legioni fu minata dai colpi di suo cognato Publio Clodio Pulcro. Questo permise a Mitridate e a Tigrane di riprendere la gran parte dei territori perduti durante la guerra.\nA causa delle macchinazioni degli \"equites\" e dei sostenitori di Pompeo, con la \"lex Manilia\" Lucullo fu rimpiazzato da quest'ultimo al comando della spedizione nel 66 a.C.. Pompeo, appena giunto in Asia, viet\u00f2 ai soldati di Lucullo di prendere ordini e disposizioni dal loro ex comandante e viet\u00f2 loro di visitare i suoi alloggi. Dopo l'incontro diplomatico dei due comandanti a Danala, nella terra dei Trocmi, Lucullo dovette lasciare l'Oriente con i 1600 uomini che Pompeo gli aveva lasciato per il corteo trionfale, diretto alla volta di Roma.\nDecadenza politica.\nTra le cause della caduta in disgrazia di Lucullo va annoverata anche la ferrea disciplina militare imposta ai soldati, oltre che l'accesa rivalit\u00e0 nei suoi confronti da parte dei pubblicani e degli \"equites\" fedeli a Pompeo. Per instaurare la disciplina tra i soldati segu\u00ec le orme del suo maestro Silla, ma, a differenza di quest'ultimo, neg\u00f2 loro quasi sempre il piacere del saccheggio. Non appartenendogli il senso di cameratismo di Mario, o la semplicit\u00e0 conviviale di Pompeo, o gli slanci camerateschi di Cesare, Lucullo, pur avendo a cuore la vita dei soldati, non riusciva a farsi amare da loro. Nondimeno non riusc\u00ec a instaurare un rapporto di armonia neppure con i suoi pari, che riteneva indegni di lui.\nL'opposizione contro di lui continu\u00f2 anche dopo il suo ritorno: suo fratello Marco venne citato in giudizio dal tribuno Gaio Memmio per i suoi provvedimenti durante la questura, ricoperta ai tempi di Silla. Dopo l'assoluzione del fratello, Gaio Memmio intent\u00f2 un'altra azione giudiziaria, questa volta contro Lucullo stesso, con l'accusa di appropriazione indebita del bottino e prolungamento a vuoto della guerra contro Mitridate. Questo suo diretto coinvolgimento caus\u00f2 il ritardo del trionfo del generale fino al 63 a.C., durante il consolato di Cicerone,il quale si era premurato di sottolineare di essere stato lui, in qualit\u00e0 di console, ad avergli aperto le porte dell'Urbe. \nI processi che Lucullo dovette affrontare lo portarono a distaccarsi sempre pi\u00f9 dalla vita politica, lasciando campo libero a Catone e a Crasso nella lotta al potere: dopo che Lucullo rinunci\u00f2 alla carriera politica, infatti, coloro che non vedevano di buon occhio la potenza di Pompeo posero i due a difesa dell'oligarchia senatoria, con il disappunto di molti \"optimates\", che avevano visto proprio in Lucullo il campione dell'aristocrazia senatoria. Nonostante la rinuncia alla partecipazione attiva, non rinunci\u00f2 mai del tutto a presenziare nel Foro in favore dei suoi amici e a partecipare alle sedute del Senato, soprattutto se si trattava di ostacolare qualche disegno ambizioso di Pompeo. Fu proprio Lucullo, tra le altre cose, assieme a Catone e a Quinto Metello Celere, a contrastare vivacemente la \"rogatio\" agraria proposta dal tribuno della plebe Lucio Flavio (60 a.C.), con la quale si proponeva la distribuzione delle terre ai veterani di Pompeo, tanto che essa non venne mai approvata. \nTuttavia, stando a Plutarco, l'episodio che pi\u00f9 di ogni altro aveva spinto Lucullo a disinteressarsi completamente della vita politica riguarda la calunniosa accusa da parte di Vettio, il sedicente attentatore di Pompeo, il quale, dinnanzi al popolo, avrebbe dichiarato di essere stato assoldato per quel crimine proprio da Lucullo, anche se nessuno prest\u00f2 fede a quell'accusa.\nMa alla fine anche questo impegno politico marginale venne meno, ed egli si ritir\u00f2 a una vita privata e piena di piaceri, o, per dirla con le parole di Plutarco:\nUs\u00f2 la grande fortuna che aveva accumulato durante le sue guerre in Oriente per trascorrere una vita nello sfarzo pi\u00f9 sfrenato. Aveva splendidi giardini fuori dalla citt\u00e0 di Roma, cos\u00ec come ville a \"Tusculum\" e a Napoli. Quella nei pressi di Napoli era dotata di laghetti di pesci e di moli che si protendevano sul mare.\nDivenne cos\u00ec celebre per i suoi banchetti, tanto che ancora oggi esiste in lingua italiana l'aggettivo \u00abluculliano\u00bb per indicare un pasto particolarmente abbondante e delizioso.\nAneddoti e curiosit\u00e0.\nSi tramandano parecchi aneddoti, alquanto celebri, sulla figura di quest'uomo.\nCicerone e Pompeo riuscirono a farsi invitare a cena a casa di Lucullo, ma gli proibirono di farne parola ai cuochi. Erano curiosi di sapere come mangiasse il loro anfitrione quando si trovava da solo. Ma Lucullo li lasci\u00f2 di stucco: ordin\u00f2 che i suoi servi gli imbandissero la tavola nella stanza d'Apollo, e - poich\u00e9 gli schiavi gi\u00e0 sapevano precisamente a quali tipi di cibo fossero adibite le varie sale da pranzo - Cicerone e Pompeo mangiarono le pi\u00f9 squisite di tutte le pietanze. Un'altra storia narra che, avendo sentito che il padrone non avrebbe avuto invitati per la serata, un servo imband\u00ec la tavola solo per uno. Lucullo lo rimprover\u00f2 dicendo: \"Cosa?! Non sai dunque che oggi Lucullo cena con Lucullo?\".\nFu anche il primo a portare in Occidente la pianta del ciliegio dal Ponto, l'albicocco dall'Asia Minore e una variet\u00e0 di marmo dall'isola di Melo, che da lui prese il nome di \"luculleo\".\nUna fonte di acqua minerale sita tra Sabaudia e San Felice Circeo, conosciuta col nome di \"Bagnara\" fin dai tempi antichi per le sue qualit\u00e0 curative, \u00e8 anche nota come \"Fonte di Lucullo\" in quanto egli nel 78 a.C. avrebbe conferito l'incarico a Gneo Domizio Amando di raccogliere le acque di quella zona.\nSi racconta che Lucullo, alla partenza per l'Oriente, non sapesse nulla di tattica militare; cos\u00ec egli port\u00f2 con s\u00e9 dei libri per imparare. Aiutato da una memoria prodigiosa e da un'intelligenza evidentemente acuta, si dimostr\u00f2 un ottimo comandante militare, riuscendo a convertire le proprie conoscenze teoriche (apprese in pochissimi giorni), in numerose vittorie sul campo.\nNegli ultimi giorni di vita pare che fosse affetto da demenza senile, tanto che fu il fratello a dover provvedere alla tutela del suo patrimonio. Cornelio Nepote, tuttavia, ritiene che la causa della sua demenza fosse da imputare al liberto Callistene che, invaghitosi del suo padrone, gli avrebbe somministrato dei filtri d'amore, i quali, purtroppo per lui, non sortirono l'effetto sperato.\nAlla notizia della sua morte, avvenuta probabilmente nel gennaio del 56 a.C., la reazione popolare fu di generale rattristamento, e quando il suo corpo fu portato in spalla dai rampolli delle famiglie pi\u00f9 importanti di Roma, da pi\u00f9 parti si chiese di seppellirlo nel Campo Marzio, accanto all'amico e sodale Silla. Il fratello si oppose e con preghiere ed esortazioni ottenne pertanto la concessione di seppellire Lucullo nella villa di famiglia a Tuscolo.\nMatrimoni.\nAttorno al 74 a.C. spos\u00f2 Claudia Quinta, figlia minore di Appio Claudio Pulcro, console del 79 a.C., e sorella dei pi\u00f9 celebri Publio Clodio Pulcro e Clodia (la Lesbia di Catullo); ma il matrimonio non dur\u00f2 molto. Al suo ritorno a Roma, Lucullo ottenne il divorzio, dopo gli screzi in Asia con Clodio e le voci di infedelt\u00e0 della moglie. La separazione avvenne in circostanze scandalose: infatti Lucullo accus\u00f2 la consorte di incesto col fratello Clodio. Poco dopo nel 66 a.C. spos\u00f2 Servilia , figlia di Ortensia e di Servilio Cepione (morto improvvisamente a Eno, in Tracia), fratello germano di Servilia Minore, la madre di Bruto, e fratello uterino di Catone Uticense. Servilia Minore dunque era nipote di Catone e il matrimonio con lei serv\u00ec a Lucullo per conquistarsi appoggi politici dopo la sua lunga assenza da Roma. Dal matrimonio con Servilia Minore nacque il figlio Marco, di cui il prozio Catone fu tutore alla morte del padre.\nDeclino e morte.\nPlutarco riferisce che Lucullo perse la sua lucidit\u00e0 mentale verso la fine della sua vita, con episodici segni di follia. Plutarco, tuttavia, sembra essere in qualche modo ambivalente sul fatto che l'apparente follia fosse effettivamente il risultato della somministrazione di una presunta pozione d'amore o di un'altra causa come l'avvelenamento, suggerendo che il suo presunto precipitoso declino mentale ed il suo concomitante ritiro dagli affari pubblici, potrebbe esser stato almeno in parte convenientemente simulato per autodifesa contro l'ascesa al potere dei suoi oppositori politici, come il partito popolare, durante un periodo in cui la posta in gioco era spesso la vita e la morte. \nFu Marcus suo fratello che celebr\u00f2 in forma pubblica le sue esequie a Roma nel 57 a.C.."}
{"id": "75109", "revid": "9498", "url": "https://it.wikipedia.org/wiki?curid=75109", "title": "Lucullo", "text": ""}
{"id": "75110", "revid": "599", "url": "https://it.wikipedia.org/wiki?curid=75110", "title": "Funzione biiettiva", "text": ""}
{"id": "75114", "revid": "124910774", "url": "https://it.wikipedia.org/wiki?curid=75114", "title": "Serie A 1999-2000", "text": "La Serie A 1999-2000 \u00e8 stata la 98\u00aa edizione della massima serie del campionato italiano di calcio (il 68\u00ba a girone unico), disputato tra il 28 agosto 1999 e il 14 maggio 2000 e concluso con la vittoria della , al suo secondo titolo.\nCapocannoniere del torneo \u00e8 stato l'ucraino Andrij \u0160ev\u010denko () con 24 reti.\nStagione.\nNovit\u00e0.\nDopo la sperimentazione del sorteggio integrale avvenuta l'anno prima, Pairetto e Bergamo divennero \u2014 con nomina congiunta \u2014 i nuovi designatori arbitrali.\nSul piano dell'organico, da segnalare l'esordio assoluto della Reggina.\nCalciomercato.\nLe operazioni di mercato pi\u00f9 rilevanti si concentrarono a Milano, con gli arrivi di Vieri all' e di \u0160ev\u010denko al : l'italiano, centravanti titolare della nazionale, si accas\u00f2 in nerazzurro dopo una stagione alla per la cifra di 90 miliardi di lire \u2014 all'epoca il trasferimento pi\u00f9 costoso nella storia del calciomercato \u2014; l'ucraino fu invece acquistato dai rossoneri dopo essersi fatto notare in patria tra le fila della .\nSempre per quanto concerne le due formazioni meneghine, la \"Beneamata\", che scont\u00f2 il ritiro della storica \"bandiera\" e capitano Bergomi, affid\u00f2 la guida tecnica a Marcello Lippi e complet\u00f2 una corposa campagna-acquisti con gli ingaggi, tra gli altri, del portiere Peruzzi, del nazionale francese Blanc in difesa e di Di Biagio a centrocampo, reparto a cui nella sessione invernale si unir\u00e0 anche l'ex madridista Seedorf; da par suo il \"Diavolo\" rifin\u00ec la mediana campione d'Italia in carica prelevando dalla retrocessa il giovane Gattuso.\nLa Juventus sostitu\u00ec Peruzzi con il \"numero uno\" dell', l'olandese van der Sar, nell'occasione primo portiere straniero della storia bianconera, e tesser\u00f2 il promettente Zambrotta messosi in evidenza nel . Il sopper\u00ec alla partenza di Chiesa, ceduto alla , prelevando dall' il capocannoniere uscente, il brasiliano Amoroso. La , che aveva scelto Fabio Capello come allenatore, punt\u00f2 in attacco su Montella, mentre i concittadini della Lazio potenziarono il centrocampo con gli innesti degli argentini Simeone e Ver\u00f3n.\nIn provincia si segnal\u00f2 il ritorno del difensore Materazzi al e, inizialmente sottotraccia, il che promosse in prima squadra il promettente fantasista della sua squadra giovanile, Cassano. Una simile \"linea verde\" si riscontr\u00f2 nelle operazioni delle neopromosse: in particolare il affid\u00f2 le chiavi della porta al francese Frey, il quale emerger\u00e0 tra le rivelazioni della stagione, mentre la matricola Reggina punt\u00f2 in attacco sul sierraleonese Kallon.\nAvvenimenti.\nGirone di andata.\nCon le \u00absette sorelle\u00bb accreditate al ruolo di maggiori protagoniste, fu l'Inter a tentare una prima fuga: forti di quattro affermazioni nelle prime cinque uscite, i nerazzurri assunsero il comando solitario alla sosta di ottobre. Un avvio incostante delle rivali parve spianare la strada ai meneghini, il cui primato fu tuttavia compromesso dalle sconfitte con Venezia \u2014 compagine coinvolta sin dall'inizio nella lotta per scampare alla retrocessione \u2014 e nel derby milanese.\nAlla settima giornata la vetta risult\u00f2 appannaggio della Lazio, con tre lunghezze di margine sulla Juventus: la rovinosa caduta dei biancocelesti nella stracittadina del 21 novembre 1999 comport\u00f2 l'aggancio bianconero, con un temporaneo \"ex aequo\" registrato a inizio dicembre per l'affacciarsi in testa della Roma. Con l'insidia giallorossa svanita gi\u00e0 nel turno seguente, fu la squadra di Eriksson a terminare l'anno solare sul gradino pi\u00f9 alto del podio.\nIl quadro a ridosso dei vertici segnal\u00f2 il buon comportamento del Parma in chiave europea, a fronte di una porzione sinistra di classifica nella quale seppero collocarsi anche Bari e Perugia nonch\u00e9 un discreto Bologna; da segnalare peraltro il cammino di un Lecce che archivi\u00f2 la fase d'andata appaiato a Udinese e Fiorentina, squadra quest'ultima le cui prestazioni risentirono dell'insorgere di attriti con il tecnico Trapattoni. Fanalino di coda risult\u00f2 essere il Cagliari, con lieve ritardo da Piacenza e Venezia: assilli di classifica caratterizzarono poi la stagione del Torino, con la matricola Reggina inizialmente in grado di porsi al riparo eguagliando in termini di punti il Verona.\nA imprimere una svolta al duello di testa contribuirono i suddetti amaranto, imponendo ai capitolini un pareggio che concorse a indirizzare il titolo d'inverno in favore della \"Vecchia Signora\".\nGirone di ritorno.\nApparsa in grado di contenere l'assalto laziale, la Juventus fronteggi\u00f2 invece l'effimero slancio di un Milan prevalso tra l'altro sui romani: i campioni in carica abdicarono tuttavia nel volgere di poche gare, complice la battuta d'arresto che venne loro imposta dai concittadini nerazzurri. Riposti i sogni di gloria dopo un eccellente partenza, gli stessi meneghini \u2014 le cui mire stagionali vennero ridefinite con la conquista della quarta posizione \u2014 colsero un pareggio sul campo dei biancocelesti frenando ulteriormente questi ultimi: la successiva disfatta degli uomini di Eriksson con la mina vagante scaligera accrebbe a nove punti il ritardo dai torinesi, da par loro vittoriosi in una stracittadina che inguai\u00f2 ulteriormente i granata.\nNella giornata seguente and\u00f2 invece in scena il derby capitolino, con il successo biancoceleste cui corrispose il passo falso dei bianconeri contro il Milan: soltanto una settimana pi\u00f9 tardi la Lazio viol\u00f2 il terreno dei sabaudi, limando a tre punti il distacco dalla capolista. Un rocambolesco pari in quel di Firenze sembr\u00f2 vanificare la rimonta laziale, con la squadra di Ancelotti che raggiunse un \"gap\" di cinque lunghezze. Un primo verdetto sancito anzitempo riguard\u00f2 la condanna di Cagliari e Piacenza, entrambe matematicamente retrocesse a met\u00e0 aprile dopo i \"knock-out\" con Reggina e Perugia.\nA sardi e piacentini si aggiunse, nel terzultimo turno, un Venezia cui risult\u00f2 fatale la sconfitta coi biancocelesti: il contestuale rovescio dei piemontesi con il Verona assicur\u00f2 la salvezza ai giallobl\u00f9, con il Torino e le pugliesi a battagliare per il medesimo traguardo. Il confronto diretto, in programma la domenica successiva, arrise al Lecce che battendo i granata condann\u00f2 questi ultimi alla serie cadetta; a persistere nell'incertezza fu invece il dualismo al comando, coi romani portatisi a \u22122 e ancora in corsa per il titolo.\nL'epilogo del campionato venne quindi circoscritto ai 90' finali, sebbene non in contemporanea: con la Lazio gi\u00e0 vittoriosa sulla Reggina, la gara della Juventus in quel di Perugia fu sospesa \u2014 col punteggio ancora a reti bianche \u2014 per l'impraticabilit\u00e0 del campo dovuta all'incessante pioggia. Malgrado le proteste dei sostenitori bianconeri, l'arbitro Collina autorizz\u00f2 la ripresa del gioco dopo oltre un'ora: una rete di Calori, capitano dei \"Grifoni\", mand\u00f2 al tappeto gli uomini di Ancelotti consegnando il tricolore alla Lazio. Per la formazione della capitale si tratt\u00f2 del secondo Scudetto, giunto a 26 anni di distanza dal precedente.\nCon la terza piazza appannaggio del Milan, il quarto posto \u2014 anch'esso valevole per la qualificazione ai preliminari di Champions League \u2014 fu oggetto di spareggio tra Inter e Parma, entrambe alla quota di 59 punti: l'affermazione dei nerazzurri per 3-1 forn\u00ec loro un biglietto per il massimo palcoscenico continentale, coi ducali a ripiegare su una Coppa UEFA cui avevano gi\u00e0 ottenuto accesso Roma e Fiorentina.\nClassifica finale.\nLegenda:\nRegolamento:\nNote:\nRisultati.\nCalendario.\nIl torneo ebbe inizio il 28 agosto 1999, per concludersi il 14 maggio 2000. Le soste per impegni della Nazionale furono in programma al 5 settembre, 10 ottobre e 14 novembre 1999 mentre la pausa natalizia riguard\u00f2 il 26 dicembre 1999 e 2 gennaio 2000: l'unico turno infrasettimanale venne inserito in calendario al 6 gennaio 2000.\nGli anticipi del sabato non ebbero luogo nelle ultime 4 giornate, con gli incontri del turno pasquale anticipati al 22 aprile 2000: da segnalare infine l'introduzione di un orario unico, le 15:00, per le gare della domenica pomeriggio.\nStatistiche.\nMedia spettatori.\nMedia spettatori della Serie A 1999-00: 29.908"}
{"id": "75115", "revid": "1086846", "url": "https://it.wikipedia.org/wiki?curid=75115", "title": "Serie A 2000-2001", "text": "La Serie A 2000-2001 \u00e8 stata la 99\u00aa edizione della massima serie del campionato italiano di calcio (il 69\u00ba a girone unico), disputato dal 30 settembre 2000 al 17 giugno 2001 e concluso con la vittoria della , al suo terzo titolo.\nCapocannoniere del torneo \u00e8 stato l'argentino Hern\u00e1n Crespo () con 26 reti.\nStagione.\nNovit\u00e0.\nDal punto di vista dell'organico, la massima serie riaccolse il blasonato reduce da un biennio in cadetteria, storiche \"provinciali\" quali e , oltre al , che fece ritorno in massima serie dopo due anni.\nCalciomercato.\nInvestendo notevolmente in sede di calciomercato grazie all'aumento di capitale derivato dall'ingresso in borsa, la acquist\u00f2 il centrocampista brasiliano Emerson, il difensore argentino Samuel e, soprattutto, il centravanti della , Batistuta. I campioni in carica della rinnovarono l'attacco con gli argentini Crespo e Claudio L\u00f3pez, e scelsero Peruzzi quale sostituto di Marchegiani nel ruolo di portiere titolare. Mercato pi\u00f9 defilato per la , che si assicur\u00f2 l'attaccante francese Trezeguet, autore del \"golden goal\" che aveva deciso Euro 2000, e per il , che riserv\u00f2 il grosso del suo \"budget\" per il difensore brasiliano Roque J\u00fanior e per l'ex madridista Redondo. Lo svincolato Roberto Baggio, dopo aver vagliato numerose proposte, si accord\u00f2 a sorpresa con il neopromosso . Sempre in provincia, il punt\u00f2 sul giovane bomber Toni, il sull'argentino Camoranesi e l' pesc\u00f2 dalla Serie C1 il promettente Iaquinta.\nPer quanto riguarda gli allenatori, l' conferm\u00f2 Marcello Lippi, nonostante alcune frizioni con la dirigenza e un'inopinata eliminazione ai preliminari di Champions League per mano dei modesti svedesi dell', mentre la Fiorentina sostitu\u00ec Giovanni Trapattoni, neo commissario tecnico della nazionale, con il turco Fatih Terim, reduce dalla vittoria in Coppa UEFA con il . Il Brescia si affid\u00f2 a Carlo Mazzone, il , ritornato in massima serie dopo due anni, punt\u00f2 su Zden\u011bk Zeman, infine Verona e affidarono la panchina, rispettivamente, ad Attilio Perotti e Serse Cosmi, entrambi esordienti nella categoria.\nAvvenimenti.\nGirone di andata.\nTra le favorite della vigilia erano annoverate la Juventus, le milanesi e le romane, con Fiorentina e nel ruolo di possibili \"outsider\": tra queste fu la Roma a partire meglio, rimanendo in vetta a punteggio pieno dopo tre gare. Part\u00ec male invece, l'Inter protagonista di una sconfitta con la gi\u00e0 alla prima giornata, che port\u00f2 all'esonero anticipato di Lippi in favore di Marco Tardelli. Tuttavia, fu proprio contro i nerazzurri che, al quarto turno, la Roma incass\u00f2 la prima sconfitta stagionale, cedendo a sorpresa il primato al tandem Udinese-, coi friulani che rimasero addirittura soli in vetta una settimana pi\u00f9 tardi. Frattanto, i giallorossi, sospinti dalle reti di Batistuta, avevano ripreso la marcia, riconquistando definitivamente la cima gi\u00e0 alla sesta giornata, il 12 novembre 2000 I capitolini tennero un ritmo che permise loro di arrivare alla sosta natalizia con sei punti di vantaggio sulla Juventus che, proprio in occasione dello scontro diretto coi giallorossi del 22 dicembre (0-0), assunse definitivamente il ruolo di principale rivale della capolista.\nDopo aver allungato momentaneamente a +8 sui piemontesi, rallentati da un pari con la Fiorentina, l\"undici\" di Capello and\u00f2 incontro a una battuta d'arresto nel mese di gennaio, vedendo ridursi il vantaggio sulla \"Vecchia Signora\" a +3; gi\u00e0 dal sedicesimo turno, per\u00f2, i giallorossi ripresero la loro marcia, concludendo il girone di andata di nuovo a +6 sulla Juventus, caduta a Bergamo al giro di boa, e sui campioni uscenti della Lazio, ora ripropostisi come candidati al titolo dopo un avvio difficile che, a un certo punto, aveva favorito l'avvicendamento in panchina tra Sven-G\u00f6ran Eriksson e Dino Zoff.\nGirone di ritorno.\nNella prima parte del girone di ritorno i capitolini confermarono il proprio ruolino di marcia, mantenendo vantaggi rassicuranti sulle inseguitrici: una svolta sembr\u00f2 esserci a cavallo di marzo e aprile, periodo in cui la Roma increment\u00f2 il proprio margine a +9 sulla Juventus e +12 sulla Lazio, lasciando credere che il campionato si stesse chiudendo in anticipo. Tuttavia, come gi\u00e0 accaduto a gennaio, anche nelle successive due gare di aprile gli uomini di Capello accusarono una decisa flessione, dapprima crollando sul campo della Fiorentina e, poi, strappando a fatica un pari casalingo contro un emerso nel frattempo, nonostante i pronostici avversi della vigilia, tra le rivelazioni della stagione; le due rivali ne approfittarono riducendo il divario rispettivamente a +4 e a +7, ma nei due turni successivi fu la Juventus a rallentare un po', conquistando solo due pareggi contro Parma e Lecce e ritrovandosi, cos\u00ec, di nuovo a 6 punti dalla Roma, che prima torn\u00f2 alla vittoria a Udine e che poi riusc\u00ec a tenere entrambe le rivali a distanza grazie ai pareggi negli scontri diretti. In coda, invece, arriv\u00f2 il primo verdetto, ovvero il aritmeticamente retrocesso con ben sette turni di anticipo. \n\"A posteriori\" si rivel\u00f2 decisivo, alla vigilia del \"big match\" al Delle Alpi del 6 maggio, il sopravvenuto \u2014 e molto discusso \u2014 cambio di regolamento \"in itinere\" sui calciatori extracomunitari, che per le ultime gare di campionato ne liberalizz\u00f2 l'impiego illimitato: bench\u00e9 sotto di due gol per gran parte della gara, la Roma riusc\u00ec a rimontare nel finale grazie al giapponese Nakata, fin l\u00ec ai margini della rosa giallorossa per le succitate questioni regolamentari, il quale dapprima dimezz\u00f2 lo svantaggio e poi propizi\u00f2 il definitivo pareggio di Montella. A cinque giornate dalla fine, quindi, la Juventus dovette subire anche il sorpasso da parte della Lazio, ora seconda a cinque lunghezze dalla squadra di Capello. Dopo tre settimane, i pareggi incrociati delle romane contro le milanesi portarono i giallorossi a un passo dal titolo, mentre la Juventus, battendo il Perugia, torn\u00f2 al secondo posto a quattro punti dalla vetta.\nA tenere aperto fino all'ultimo il discorso tricolore ci pens\u00f2, nella penultima giornata, un Napoli impegnato nella lotta per la salvezza e che al San Paolo fren\u00f2 la Roma sul pari, consentendo a Juventus e Lazio di ridurre il distacco dai giallorossi rispettivamente a \u22122 e \u22123. Come nei due anni precedenti, quindi, il titolo si assegn\u00f2 solo all'ultima domenica, nella quale, tuttavia, gli uomini di Capello batterono all'Olimpico per 3-1 un Parma ormai privo di obiettivi da raggiungere, assicurandosi cos\u00ec il loro terzo Scudetto, a diciotto anni dal precedente.\nAi bianconeri non bast\u00f2 il 2-1 contro un'Atalanta ormai demotivata, risultato che comunque garant\u00ec loro il secondo posto e il conseguente accesso diretto in Champions League, ma che non evit\u00f2 l'esonero di Carlo Ancelotti, comunicato proprio durante l'intervallo della gara. Sempre in Champions si qualificarono anche Lazio e Parma, quest'ultimo protagonista di un positivo girone di ritorno sotto la guida del nuovo allenatore Renzo Ulivieri, subentrato a Malesani a met\u00e0 stagione; per la prima volta due squadre romane chiusero il campionato nelle prime tre posizioni della classifica. Alla Coppa UEFA, oltre alla Fiorentina vincitrice della Coppa Italia, ebbero invece accesso le due milanesi, entrambe reduci da una stagione pessima; in particolar modo, l'Inter, pur concludendo al \"fotofinish\" davanti ai concittadini del , incapp\u00f2 in alcune pesanti \"d\u00e9b\u00e2cle\", tra cui il netto 0-6 rimediato nel derby di ritorno. La qualificazione in Intertoto and\u00f2 al Brescia, che, con due giornate di anticipo, riusc\u00ec a centrare la sua prima salvezza dopo ben trentaquattro anni, chiudendo, peraltro, a un lusinghiero ottavo posto in classifica, suo migliore piazzamento della storia.\nLe giornate conclusive furono animate anche dalla lotta in coda per la salvezza, che vide coinvolte ben cinque squadre. L'Udinese, che dopo un'ottima partenza era sprofondata ai margini della zona retrocessione, portando la societ\u00e0 a esonerare l'allenatore De Canio in favore di Spalletti, riusc\u00ec a salvarsi gi\u00e0 alla penultima giornata, grazie alla vittoria di misura in casa dell'Atalanta; uscirono invece declassate le neopromosse Napoli, cui un girone di ritorno positivo non bast\u00f2 a ribaltare le sorti \u2014 complici un disastroso avvio e una situazione societaria critica \u2014, e Vicenza, mentre il Lecce, sconfiggendo in rimonta la Lazio all'ultima giornata, e grazie alla classifica avulsa favorevole, ottenne la salvezza diretta e sped\u00ec le rivali Reggina e Verona allo spareggio: furono i calabresi gli ultimi a retrocedere, traditi nell'arco del doppio confronto dalla regola dei gol fuori casa.\nClassifica finale.\n\"Classifica tratta dal sito della Lega Serie A.\"\nLegenda:\nRegolamento:\nNote:\nRisultati.\nCalendario.\nIl campionato ebbe inizio il 30 settembre 2000, per evitare sovrapposizioni con le Olimpiadi di Sydney: il termine venne fissato al 17 giugno 2001.\nLe soste per impegni della Nazionale azzurra furono calendarizzate all'8 ottobre 2000, al 25 marzo e 3 giugno 2001; la quarta giornata venne invece posposta al 1\u00ba novembre, dacch\u00e9 il 29 ottobre 2000 ebbe luogo la celebrazione sportiva del Giubileo.\nStatistiche.\nIndividuali.\nDa segnalare durante la 22\u00aa giornata (Parma-Bari 4-0) la quadripletta messa a segno da Marco Di Vaio.\nMedia spettatori.\nMedia spettatori della Serie A 2000-01: 29.441"}
{"id": "75116", "revid": "1442080", "url": "https://it.wikipedia.org/wiki?curid=75116", "title": "Metodo di doppia falsa posizione in Fibonacci", "text": "Il metodo di doppia falsa posizione di origine indiana, noto anche come metodo elchataym, consente di affrontare problemi riconducibili ad equazioni lineari della forma formula_1 o della forma formula_2. In questo articolo vediamo come questo metodo viene esposto nel Liber abbaci di Leonardo Fibonacci; come l'autore consideriamo solo casi con formula_3).\nA differenza del metodo di falsa posizione, o regula falsi nell'elchataym sono scelte arbitrariamente due 'false posizioni' da cui ricavare due approssimazioni distinte della condizione fissata che la soluzione esatta deve soddisfare.\nPer maggiore leggibilit\u00e0, come in genere si usa fare, utilizziamo il simbolismo algebrico; indichiamo con formula_4, formula_5, formula_6, formula_7, formula_8, \"v\", rispettivamente le due false posizioni, le due approssimazioni, la soluzione cercata e il valore noto della condizione che la soluzione soddisfa.\nSupponiamo, senza ledere in generalit\u00e0, che formula_9 e quindi formula_10 (essendo, nell'equazione formula_11, formula_12 per i casi\nconsiderati).\nVolendo riassumere in formule, l'elchataym \u00e8 basato sulla seguente proporzione:\nformula_13 (1.1)\nda cui segue, per la regola del quarto proporzionale, che \nformula_14 (1.2)\nLa (1.1) pu\u00f2 essere ricavata direttamente dalla regula falsi. \nInfatti, poich\u00e9 per ogni falsa posizione si ha formula_15, per le propriet\u00e0 delle proporzioni, si ottiene che\nformula_16\nformula_17\ne similmente\nformula_18 ; \nda qui, per la propriet\u00e0 transitiva di rapporti uguali, si ha la (1.1).\nMostriamo come il metodo elchataym possa essere applicato alla risoluzione di equazioni del tipo formula_19, riconsiderando come esempio il \"problema dell'albero\", cio\u00e8 l'equazione formula_20. \nSe scegliamo formula_21 come prima falsa posizione, la prima approssimazione risulta essere formula_22, da cui segue il primo errore formula_23 .\nDalla seconda falsa posizione formula_24 segue invece formula_25, e il secondo errore formula_26 .\nOsserviamo che, aumentando di 12 la falsa posizione, nel passare da formula_4 a formula_5, per linearit\u00e0 dell'equazione, l'errore diminuisce per un fattore 7 da formula_29 a formula_30.\nCi chiediamo di quanto occorre aumentare formula_5 per ottenere la soluzione e ridurre cos\u00ec formula_30 a zero. In altre parole, vogliamo determinare formula_33 che soddisfi \nformula_34 (1.3)\nBasta applicare la regola del quarto proporzionale per ricavare \nformula_35\nSi noti che la (1.3) \u00e8 la proporzione (1.2) applicata all'esempio considerato, in quanto formula_36 .\nFissate arbitrariamente due false posizioni, indichiamo con formula_29, formula_30 gli errori che si ottengono come differenza fra il valore noto \"v\" e le rispettive approssimazioni (vale a dire formula_39, formula_40); la relazione (1.2) pu\u00f2 essere riscritta come\nformula_41 (1.4)\noppure come\nformula_42 (1.5)\nQuest'ultima espressione rappresenta in formula una variazione del metodo elchataym, ovvero quello che Fibonacci presenta come metodo di \u2018aumento e diminuzione'. Osserviamo che, a seconda della scelta di formula_4 e formula_5, formula_29 ed formula_30 possono essere errori per eccesso o per difetto, cio\u00e8, algebricamente formula_29, formula_30 possono essere rispettivamente quantit\u00e0 negative o positive.\nQuesto non crea alcun problema dal punto di vista algebrico. Le formule (1.4), (1.5) hanno validit\u00e0 generale se consideriamo formula_29, formula_30 con i loro rispettivi segni. \u00c8 importante tuttavia sottolineare che Fibonacci nel \"Liber abbaci\" lavora unicamente con numeri positivi (anche nei primi capitoli, introducendo l'operazione di sottrazione, tratta solo differenze positive tra un numero ed un secondo minore); gli errori di approssimazione sono considerati solo come quantit\u00e0 positive e rappresentano, a seconda della scelta delle false posizioni, l'eccesso o il difetto dell'approssimazione rispetto al valore noto.\nPer questo motivo, nella trattazione dell'elchataym, fissate le false posizioni formula_4, formula_5, Fibonacci distingue tre casi:\nCaso 1. formula_58 e formula_59 la prima e la seconda falsa posizione, e siano formula_60 e formula_61 come in figura (1.1) gli errori d'approssimazione corrispondenti.\nPoich\u00e9 formula_62 e formula_63, applicando la proporzione (1.1), \nformula_64 (1.6)\nda cui segue formula_65. Allora:\nformula_66\ncio\u00e8\nformula_67 (1.7)\nCaso 2. formula_68\nSia formula_69 la prima falsa posizione e formula_70 sia la seconda. Siano formula_71 e formula_72 il primo e il secondo errore di approssimazione.\nPoich\u00e9 \u00e8 possibile applicare l'elchataym, deve valere che \nformula_73 (1.8)\nda cui si ha formula_74 \nAllora:\nformula_75\ncio\u00e8\nformula_76 (1.9)\nCaso 3. formula_77, formula_59, formula_60, formula_80, rispettivamente la prima e la seconda falsa posizione e il primo e il secondo errore di approssimazione, come in figura. \nOsserviamo che in questo caso, per il metodo \"elchataym\", deve valere la seguente proporzione\nformula_81 (1.10)\nove formula_82 \u00e8 la somma dei due errori (il primo per difetto, il secondo per eccesso); analogamente, se si considera formula_83, \nformula_84\nda cui si ricava che formula_85. \nAllora\nformula_86\ncio\u00e8 vale effettivamente\nformula_87 (1.11)\nCome abbiamo visto, anche il metodo elchataym, come la \"regula falsi\", \u00e8 basato solo su un argomento di proporzione (vale a dire la (1.1)). \nL'elchataym pu\u00f2 inoltre essere utilizzato per la risoluzione di problemi riconducibili ad equazioni lineari della forma \nformula_88 (1.12)\ncome procedimento alternativo alla risoluzione algebrica diretta dell'equazione. \nSe infatti consideriamo due false posizioni formula_89, formula_90 e le sostituiamo nella (1.12), ottenendo cos\u00ec le due approssimazioni formula_91, formula_92, osserviamo che formula_93, cio\u00e8 formula_94 e formula_95. \nRiportando nella (1.12) i valori trovati per \"a\" e \"b\", segue che\nformula_96 (1.13)\ndel tutto analoga alla (1.2).\nRappresentazione grafica del metodo elchataym.\nL'applicazione del metodo elchataym per la risoluzione dell'eq. (1.12) pu\u00f2 essere rappresentata graficamente con gli strumenti della geometria analitica.\nTracciamo il grafico della retta formula_97 (prendiamo in esame solo il caso formula_98 e consideriamo per comodit\u00e0 solo i punti di ascissa \"x\" positiva); vogliamo determinare il valore esatto formula_99 tale che formula_100, con \"c\" fissato.\nScelte arbitrariamente le due false posizioni formula_89, formula_102 e calcolate le rispettive approssimazioni, ovvero le corrispondenti ordinate formula_103, formula_104, distinguiamo i tre casi:\nda cui segue \nformula_107 \nche coincide con la (1.2), in quanto \nformula_108\nNel caso 2. consideriamo invece la similitudine tra i triangoli \"BDE\" e \"ADF\".\nPoich\u00e9 i lati corrispondenti sono in proporzione,\n formula_109\nda cui si ricava \nformula_110\nche coincide con la (1.2), poich\u00e9 \nformula_111\nLa proporzione \nformula_112 \ngiustifica anche il caso 3. in cui una falsa posizione \u00e8 maggiore e l'altra minore della soluzione esatta \"s\".\nDalla figura si pu\u00f2 ricavare \nformula_113\nche coincide con l'espressione (1.2), in quanto \nformula_114"}
{"id": "75118", "revid": "798140", "url": "https://it.wikipedia.org/wiki?curid=75118", "title": "Batteriofago", "text": "Un batteri\u00f2fago o fago \u00e8 un virus che infetta esclusivamente i batteri e sfrutta il loro apparato biosintetico per effettuare la replicazione virale. L'infezione virale del batterio ne causa la morte per lisi, ossia mediante rottura della membrana plasmatica dovuta all'accumulo della progenie nel citoplasma.\nI batteriofagi sono composti da proteine che incapsulano un genoma a DNA o a RNA; esso pu\u00f2 avere strutture semplici o elaborate. I loro genomi possono codificare fino a quattro geni (ad esempio MS2) e fino a centinaia di geni. I fagi si replicano all'interno del batterio dopo l'iniezione del loro genoma nel citoplasma .\nInoltre, i batteriofagi sono tra le entit\u00e0 pi\u00f9 comuni e diverse nella biosfera; essi sono presenti ovunque si trovino batteri. Si stima che ci siano pi\u00f9 di 1031 batteriofagi sul pianeta, pi\u00f9 di ogni altro organismo terreste, compresi i batteri, combinati.\nUna delle maggiori fonti naturali di fagi e altri virus \u00e8 l'acqua di mare, dove sono stati trovati fino a 9x108 virioni per millilitro in tappeti microbici in superficie, inoltre fino al 70% dei batteri marini pu\u00f2 essere infetto da fagi.\nI fagi sono stati usati dalla fine del XX secolo come alternativa agli antibiotici sia nell'ex Unione Sovietica sia nell'Europa centrale, nonch\u00e9 in Francia.\nSono visti come una possibile terapia contro i ceppi multi-farmaco-resistenti di molti batteri (vedi terapia fagica). D'altra parte, i fagi di Inoviridae hanno dimostrato di complicare i biofilm coinvolti nella polmonite e la fibrosi cistica e di proteggere i batteri dai farmaci destinati a debellare le malattie, promuovendo cos\u00ec un'infezione persistente.\nStruttura.\nI batteriofagi pi\u00f9 complessi, come quelli della serie T (ad esempio il fago T2), hanno forma di spillo. La testa costituisce il capside e racchiude l'acido nucleico; al di sotto di essa vi \u00e8 una sorta di collare, cui \u00e8 attaccata una coda, la quale termina all'estremit\u00e0 basale con 5-6 filamenti detti fibre caudali, essi sono coperti dalla proteina virale, ovvero una sostanza che gli permette di riconoscere le cellule infette per poi iniettarci dentro il suo DNA o RNA.\nReplicazione.\nIl batteriofago attacca il batterio fissando le fibre caudali su un punto preciso della sua membrana cellulare. Con un meccanismo di contrazione inietta al suo interno il proprio acido nucleico, mentre l'involucro proteico rimane all'esterno.Una volta penetrato, il genoma fagico pu\u00f2 seguire due vie:\nClassificazione.\nI batteriofagi si trovano abbondantemente nella biosfera, con diversi genomi e stili di vita. I fagi sono classificati dall'International Committee on Taxonomy of Viruses (ICTV) in base alla morfologia e all'acido nucleico.\n\u00c8 stato suggerito che membri della famiglia \"Picobirnaviridae\" infettino i batteri ma non i mammiferi.\nUn'altra famiglia proposta \u00e8 quella degli \"Autolykiviridae\" (dsDNA)."}
{"id": "75119", "revid": "1305772", "url": "https://it.wikipedia.org/wiki?curid=75119", "title": "Fago", "text": " "}
{"id": "75123", "revid": "125173771", "url": "https://it.wikipedia.org/wiki?curid=75123", "title": "Marianna", "text": "Origine e diffusione.\nGeneralmente, Marianna rappresenta un composto dei nomi Maria e Anna, esattamente come Annamaria. \u00c8 per\u00f2 possibile rincodurlo anche al tardo nome greco \u039c\u03b1\u03c1\u03b9\u03ac\u03bc\u03bd\u03b7 (\"Mari\u00e1mn\u0113\"), a sua volta da un antico nome egizio \"mrj-imn\", che vuol dire \"amata da Amon\": questo personale, a cui potrebbe risalire anche lo stesso nome Maria, era tipico degli ambienti giudaici, e venne portato da numerose donne della dinastia erodiana, tra cui Mariamne I, la seconda moglie di Erode il Grande.\nIn Italia, il nome gode di ampia diffusione su tutto il territorio nazionale (con le forme maschili, rarissime, limitate al Nord). La forma \"Marianne\", propria di alcune lingue quali il tedesco e il francese (e che, secondo alcune fonti, sarebbe derivata in realt\u00e0 da \"Marion\", un diminutivo francese di Maria, poi reinterpretato) \u00e8 molto nota per essere portata dalla Marianne, la figura allegorica che rappresenta la Francia. Essa \u00e8 usata anche in Italia, con oltre duemila occorrenze secondo dati pubblicati negli anni 1970; mentre una piccola parte di queste pu\u00f2 avere matrice ideologica (dalla societ\u00e0 segreta repubblicana francese de \"La Marianne\" attiva dal 1851 al 1854, di cui anche Mazzini fu animatore), in gran parte dei casi si tratta semplicemente della forma tedesca utilizzata nella provincia dell'Alto Adige. In diverse lingue il nome si \u00e8 confuso con Mariana, a un punto tale che \u00e8 diventato difficile distinguerli l'uno dall'altro.\nOnomastico.\nL'onomastico si pu\u00f2 festeggiare il 9 luglio in memoria di santa Marianna Giuliani (Maria della Pace), suora francescana, missionaria e martire in Cina, oppure il 9 agosto in onore di santa Marianna Cope, religiosa delle francescane di Syracuse che assistette i lebbrosi di Molokai.\nSi annoverano con questo nome anche alcune beate:"}
{"id": "75124", "revid": "181699", "url": "https://it.wikipedia.org/wiki?curid=75124", "title": "Visigoti", "text": "I Visigoti furono un popolo germanico di origine scandinava, appartenente alla trib\u00f9 dei Goti. Furono tra quei popoli barbari che, con le loro migrazioni, contribuirono alla crisi e alla caduta dell'Impero Romano d'Occidente. Dopo la fine dell'Impero romano d'Occidente nel 476 (data canonica), i Visigoti giocarono un ruolo molto importante nello scacchiere europeo per altri due secoli e mezzo.\nIl nome Visigoti vuol dire \"Goti nobili\" (\"Wi si\" in gotico vuol dire \"degni\" o \"nobili\"); furono comunque anche citati come Goti dell'Ovest (dal tedesco \"Westgoten\"), mentre i Goti che si erano stanziati lungo il bacino del Dnepr furono detti Ostrogoti (Goti dell'Est, dal tedesco \"Ostgoten\").\nStoria dei Visigoti.\nLa storia dei Visigoti ha inizio, come storia del popolo autonomo e non pi\u00f9 come parte della famiglia gotica indifferenziata, dopo la met\u00e0 del III secolo sul confine nordorientale dell'Impero Romano, sulla sponda sinistra del Danubio, in quella regione che era stata parte dell'impero ed era conosciuta come Dacia. Nel 332 i Visigoti, che erano stanziati tra la Moldavia e la Valacchia, sfondarono il Limes, ma furono sconfitti dall'imperatore Costantino. Tuttavia, invece di rientrare nelle loro basi secondo la modalit\u00e0 consueta delle Invasioni barbariche del III secolo, furono accolti dall'imperatore all'interno dell'Impero Romano, in seguito a un accordo che li impegnava, in cambio del territorio ottenuto, a difenderne i confini. Da allora rimasero in pace fino a quando nel 367, condotti da Atanarico, entrarono in contatto con l'Impero Romano, appoggiarono l'usurpazione di Procopio contro l'imperatore Valente e pianificarono una rivolta.\nNel 369, l'imperatore romano Valente, attraversato il Danubio, li sconfisse, ma Atanarico riusc\u00ec a negoziare una pace favorevole per i Goti, grazie al fatto che si era ritirato sui Carpazi. Fu allora siglata una tregua che sospendeva i precedenti rapporti di collaborazione basati sui sussidi (o tributi) offerti dai Romani in cambio di contingenti mercenari, stabilit\u00e0 nella regione e scambi commerciali. La maggior parte dei Visigoti era pagana della tradizione mitologica scandinava, e aveva come capo Atanarico, mentre una parte si era convertita al Cristianesimo, per la precisione al credo ariano, promosso da Ulfila, e faceva capo a Fritigerno, per cui i Visigoti fecero capo ai due condottieri. Lo stesso vescovo Ulfila aveva intrapreso la messa per iscritto della Bibbia, che divenne cos\u00ec il primo testo in lingua gotica e la pi\u00f9 estesa testimonianza delle lingue germaniche antiche.\nAccolti nell'Impero Romano.\nNel 375, incalzati dagli Unni che, giunti nel frattempo in Europa, avevano sconfitto gli Alani e sottomesso i Goti dell'Est o Greutungi, li avevano scacciati dalla loro regione d'insediamento tra il Danubio e il Mar Nero. I Tervingi, parte dei quali si era ritirata in Transilvania con Atanarico, dopo aver perso gran parte delle loro ricchezze, decisero di passare con Fritigerno e chieder asilo a Valente, accalcandosi in duecentomila tra le foci del Danubio, la Mesia e la Tracia (376). Secondo gli accordi, i Goti sarebbero stati coscritti nell'esercito romano e a loro sarebbe stata concessa piena cittadinanza, ma in realt\u00e0 non accadde niente di tutto questo. Anche i Greutungi, senza essere invitati, erano entrati nei confini dell'Impero. La presenza di troppe persone in un'area ristretta, come la provincia della Mesia, che era stata loro assegnata port\u00f2 ad una penuria di cibo, che caus\u00f2 l'inizio delle ostilit\u00e0 tra Romani e Goti.\nL'accoglienza fu concessa, ma malamente gestita: i Goti furono spogliati delle armi e privati dei bambini, consegnati come ostaggi, ma non venne adeguatamente assicurato l'approvvigionamento alimentare. La fame e gli stenti spinsero i Tervingi, guidati da Fritigerno alla rivolta: si unirono agli Greutungi che avevano a loro volta passato il Danubio e insieme sconfissero un esercito romano a Marcianopoli. Mosse allora contro i Germani lo stesso imperatore che, nella battaglia di Adrianopoli (378), sub\u00ec una disastrosa sconfitta, tanto da cadere egli stesso sul campo. La battaglia di Adrianopoli fu il momento culminante di una serie di scontri che si combatterono pressoch\u00e9 ininterrottamente, nelle province romane di area balcanica, fino al 382, noti come Guerra gotica. I Goti invasero la Tracia e saccheggiarono i Balcani, arrivando sino in Grecia, ma alla fine ottennero soltanto un successo parziale. Atanarico riusc\u00ec a negoziare una pace, nel 381, con il nuovo imperatore Teodosio I, ed ottenne che i Visigoti divenissero alleati ufficiali di Roma, che concesse loro una autonomia che prima mai era stata concessa alle nazioni sottomesse dai romani. La pace fu ratificata solo l'anno dopo, nel 382, dai nuovi capi dei Visigoti, tra cui Fravita, ed il trattato valse fino alla morte di Teodosio nel 395. Ai Visigoti, cui fu riconosciuto lo status di \"foederati\", venne assegnata la Tracia settentrionale (province di \"Scythia\" e di \"Moesia Minor\"), ma una parte di essi fu insediata in Macedonia. Secondo la concezione del diritto germanico, i capi goti si ritenevano vincolati ai patti solo in forma individuale, e non gi\u00e0 \"statale\".\nNel 390, un giovane principe della dinastia dei Balti, il ventenne Alarico, guid\u00f2 i Visigoti, gli Unni ed altre trib\u00f9 provenienti dalla sponda sinistra del Danubio nell'invasione della Tracia, saccheggiandola; l'imperatore romano, Teodosio I, nel 391, intervenne personalmente, ma cadde in un'imboscata sul fiume Maritsa, dove rischi\u00f2 la vita. Nel 392, i Visigoti di Alarico vennero circondati sulla Maritsa in Tracia dal generale Stilicone, ma Teodosio li perdon\u00f2 e li lasci\u00f2 tornare nella loro provincia rinnovandogli il trattato del 382. Le truppe visigote, alla battaglia del Frigido (tributario del fiume Isonzo), il 5 settembre 394, costituirono l'avanguardia, che sub\u00ec gravissime perdite, dell'esercito di Teodosio I, ma, alla morte dell'imperatore, il 17 gennaio 395, Stilicone invi\u00f2 i Visigoti nella loro provincia e non fu pi\u00f9 pagato il tributo annuale che Roma versava loro. Questi fatti, secondo almeno Giordane, contribuirono a compromettere la pace che era stata raggiunta tra Goti e Romani e a far ricominciare le ostilit\u00e0.\nInizio della migrazione.\nI Visigoti, nel 395, proclamato re Alarico, invasero la Tracia, la Macedonia, la Tessaglia, la Beozia e l'Attica; furono fermati dal generale Stilicone, reggente dell'Impero romano d'Occidente, per conto dell'imperatore Onorio, ancora bambino. Ma l'imperatore d'oriente, Arcadio, intim\u00f2 a Stilicone di rientrare in Occidente, e all'esercito romano-orientale di rientrare a Costantinopoli, lasciando un contingente alle Termopili per difendere la Grecia.\nI Visigoti, forse per merito del tradimento, si impossessarono del famoso passo, attraversarono la Beozia e l'Attica, occuparono Il Pireo, e costrinsero Atene alla resa, senza saccheggiarla. Poi si diressero a Eleusi, dove distrussero il tempio di Demetra, determinando la definitiva interruzione delle celebrazioni dei Misteri Eleusini. Nel corso del 396, tutto il Peloponneso fu occupato; Corinto, Argo, Sparta e molti altri siti subirono la violenza e le devastazioni dei Visigoti.\nNel 397, Stilicone sbarc\u00f2 a Corinto con un esercito e cacci\u00f2 i Visigoti dall'Arcadia e li accerchi\u00f2 ad Elice. Ma, ancora una volta, richiamato per una rivolta in Africa, fece con loro un'alleanza contro l'impero d'oriente, permettendogli di ritirarsi sulle montagne verso il nord dell'Epiro, dove Arcadio, nel 399, offr\u00ec loro del denaro e nomin\u00f2 il loro re, Alarico, \"magister militum\" dell'Illirico romano, in pratica governatore militare dell'Epiro gi\u00e0 occupato, concludendo cos\u00ec la pace. Alarico approfitt\u00f2 della collaborazione con l'impero d'oriente per rafforzarsi, soprattutto riarm\u00f2 i Visigoti negli arsenali romani.\nI Visigoti, passando da Aemona, nel 401 arrivarono in Italia, e da Aquileia si diressero su Milano, dove si trovava l'imperatore Onorio, ma furono fermati a Pollenzo (402), da Stilicone, che nomin\u00f2 Alarico \"magister militum\", purch\u00e9 lasciasse l'Italia. Dopo essere usciti dall'Italia, i Visigoti non si allontanarono dai confini e, nel 403, rientrarono, assediando Verona, dove vennero sconfitti da Stilicone che li costrinse a rinnovare il patto di alleanza contro l'impero d'oriente e dovettero rientrare in Epiro. Ma presto abbandonarono l'Illiria per stabilirsi tra il Norico e la Pannonia, dove rimasero sino alla morte di Stilicone (23 agosto 408).\nInvasione dell'Italia e sacco di Roma.\nTra il 400 e il 410, i Visigoti entrarono in Italia e per ottenere una sovvenzione e una provincia in cui stabilirsi, tentarono a pi\u00f9 riprese un accordo con l'imperatore Onorio, che era trincerato a Ravenna, finch\u00e9, spazientiti, ritornarono a Roma (per la terza volta) e, il 24 agosto 410, poco tempo dopo la morte di Stilicone (408), grazie al fatto che la porta Salaria era stata aperta a tradimento, entrarono e la saccheggiarono (Sacco di Roma), per tre giorni.\nI Visigoti lasciarono Roma carichi di bottino e tentarono di passare in Sicilia, per poi impadronirsi dell'Africa, il granaio dell'Impero. Ma una tempesta disperse e affond\u00f2 le navi quando erano gi\u00e0 in parte cariche e pronte a partire. Allora ripresero la via del nord; ma in Calabria, nei pressi di Cosenza, Alarico si ammal\u00f2 improvvisamente e mor\u00ec.\nArrivo in Gallia.\nIl nuovo re, suo fratello Ataulfo, li guid\u00f2 a ritroso lungo penisola, fino alla Gallia dove giunsero nel 412. Nella primavera del 412, passando per la via militare che da Torino portava al fiume Rodano attraversarono il Colle del Monginevro. Si stabilirono tra la Provenza e l'Aquitania, e Ataulfo, in un primo tempo, appoggi\u00f2 l'usurpatore Giovino, poi strinse un patto con Onorio: in cambio di rifornimenti, terre ed oro, gli avrebbe consegnato l'usurpatore ed avrebbe liberato Galla Placidia, sorella di Onorio fatta prigioniera durante il Sacco di Roma del 410.\nIl re visigoto mantenne la parola, ma Onorio non la mantenne, a causa dei problemi dovuti alla rivolta in Nordafrica di Eracliano. Il re visigoto, in risposta, non liber\u00f2 Galla Placidia ed anzi attacc\u00f2 prima Marsiglia (che gli resistette) e poi occup\u00f2 Narbona, Tolosa e Bordeaux.\nNel gennaio del 414, Ataulfo spos\u00f2 Galla Placidia, e grazie all'influenza della moglie, progett\u00f2 una politica di fusione fra Goti e Romani, affinch\u00e9 la forza dei primi rinforzasse la cultura e il nome dei secondi. Ma il generale Flavio Costanzo blocc\u00f2 i porti gallici e costrinse i Visigoti ad arretrare prima a Narbona e poi, valicati i Pirenei, a ritirarsi verso la Tarraconense, occupando Barcellona.\nNel 415, i Visigoti tentarono nuovamente di impossessarsi del granaio romano dell'Africa. Ma la flotta visigota fu distrutta da una tempesta durante la traversata da Gibilterra; l'imperatore inoltre aveva inviato un distaccamento militare alle colonne d'Ercole che dissuase i goti.\nRegno visigoto.\nAllora il nuovo re, Walia sigl\u00f2 un trattato di pace con il generale Flavio Costanzo; in cambio di misure di grano e del territorio della regione d'Aquitania, dai Pirenei alla Garonna, i Visigoti, in qualit\u00e0 di \"foederati\" dell'Impero, si impegnavano a combattere in nome dei Romani i Vandali, gli Alani e i Suebi, che nel 406 avevano attraversato il fiume Reno e si erano dislocati nella provincia d'Hispania; le eventuali province recuperate le avrebbero restituite all'Impero. I Visigoti inoltre restituirono Galla Placidia all'imperatore.\nNel 416 i Visigoti invasero l'Hispania, dove tra il 416 ed il 418 distrussero i Vandali silingi e sconfissero gli Alani cos\u00ec duramente che rinunciarono di eleggere il successore del defunto re Addac e si posero sotto il governo di Gunderico, re dei Vandali Asdingi, che da allora ebbe il titolo di \"reges vandalorum et alanorum\". E quando, nel 418, si accingevano ad attaccare i Vandali asdingi e i Suebi che si trovavano in Galizia, Costanzo li richiam\u00f2 in Gallia, permettendo ai Visigoti di stanziarsi nella Valle della Garonna, in Aquitania (l'Aquitania secunda, la zona di Tolosa). Questa donazione venne probabilmente fatta con il contratto di \"hospitalitas\", l'obbligo di ospitare i soldati dell'esercito. La scelta dell'Aquitania come luogo di stanziamento dei Visigoti sembra motivata da ragioni di carattere strategico: infatti era un luogo poco distante sia dalla Spagna occupata in parte dai Barbari, sia dalla Gallia nord-occidentale, dove si erano rivoltati i gruppi autonomisti Bagaudi. Il primo insediamento form\u00f2 il nucleo del futuro regno visigoto che si sarebbe espanso fin oltre i Pirenei. Walia stabil\u00ec la propria corte a Tolosa, che divenne cos\u00ec la capitale visigota per il resto del quinto secolo.\nDurante il V secolo i possedimenti dei Visigoti oltre all'Aquitania e alla Provenza si estesero anche alla parte settentrionale della Penisola Iberica. Il secondo grande re visigoto, Eurico, un\u00ec le varie fazioni in lotta tra di loro e, nel 475, obblig\u00f2 il governo romano a garantirgli piena indipendenza. Alla sua morte i Visigoti erano il pi\u00f9 potente degli stati che presero il posto dell'Impero romano d'Occidente. I Visigoti divennero anche la potenza dominante in penisola iberica, sconfiggendo velocemente gli Svevi, che mantennero comunque il possesso della Galizia. Tra il 466 e il 480, re Eurico eman\u00f2 un codice che da lui prende il nome, seguito pochi anni dopo dalla \"Lex Romana Visigothorum\" promulgata da Alarico II.\nAll'inizio del VI secolo i Visigoti furono sospinti dalla pressione dei Franchi fuori della Gallia (dove mantennero solo la fascia costiera mediterranea, chiamata Settimania) verso la Penisola Iberica, dove diedero vita ad una societ\u00e0 con una forte eredit\u00e0 politico-amministrativa romana con capitale Toledo. In seguito, dopo la met\u00e0 del VI secolo, riuscirono ad espandersi a danni dei Suebi e del loro regno, ma subirono il tentativo di conquista da parte di Giustiniano I, che per breve tempo strapp\u00f2 loro la Spagna meridionale (grossomodo la Betica e Granada). Il popolo visigoto, seguendo come di consueto la decisione del re, in questo caso Recaredo, si convert\u00ec dall'arianesimo al credo niceno nel 589 in occasione del Concilio di Toledo.\nNel corso del VII secolo il potere regale lott\u00f2 per rafforzarsi ed imporre una successione dinastica in opposizione al sistema elettivo, e tutte le decisioni vennero ufficializzate al concilio di Toledo (se ne tennero diciotto). Nel 624 i Visigoti riuscirono ad espellere i Bizantini dalla Spagna, unificandola sotto il loro dominio.\nInfine all'inizio del VII secolo iniziarono le persecuzioni antiebraiche, che nel corso del secolo si intensificarono, facendo in modo che gli Ebrei (il 10% della popolazione della Penisola Iberica) durante l'invasione araba del 711, si schierassero a fianco degli invasori.\nIl regno dei Visigoti cadde a seguito della conquista effettuata dai Mori guidati dagli Arabi tra il 711 ed 713. I Visigoti resistettero, per poco, solo nella provincia Tarraconense (l'ultimo baluardo, Barcino cadde nel 717) ed in Settimania, che comunque fu occupata dai musulmani, tra il 720 ed il 725.\nLegislazione visigota.\nI Visigoti accettarono la tradizione giuridica romana, inizialmente l'applicazione della legge era in via del principio della personalit\u00e0 del diritto, cio\u00e8 ai Romani si applicava la legge romana, ai Visigoti la legge visigota. Nel 475 vi \u00e8 l'emanazione del Codice Visigoto di Eurico, redatto con diretta assistenza dei giuristi romani. Questo codice fu pi\u00f9 tardi affiancato dalla Lex Romana Visigothorum, che verr\u00e0 emanata nel 506 da Alarico II.\nLa legislazione visigota fu la pi\u00f9 complessa tra le legislazioni barbare e postromane, venne distrutta nel 711 con la conquista musulmana dell'intera Spagna.\nArchitettura visigotica.\nTra la met\u00e0 del VII secolo e l'inizio dell'VIII secolo, si sviluppa un'architettura ecclesiastica che riprende l'impianto basilicale tradizionale romano e contemporaneamente delinea una tipologia a pianta centrale dalle forme massicce; sono presenti le influenze protobizantine di area egea e siriaca. Tra gli edifici pi\u00f9 significativi troviamo le chiese di San Juan de Ba\u00f1os (l'edificio visigoto pi\u00f9 antico di cui si sia a conoscenza), San Pedro de la Nave, S\u00e3o Frutuoso de Montelios."}
{"id": "75126", "revid": "124793856", "url": "https://it.wikipedia.org/wiki?curid=75126", "title": "Cesare Maestri", "text": "Soprannominato \"il ragno delle Dolomiti\" per le sue capacit\u00e0 alpinistiche, fu il primo alpinista ad affrontare in discesa ed in solitaria importanti vie dolomitiche di VI grado.\nBiografia.\nNato a Trento nel 1929, Cesare Maestri, fratello di Giancarlo ed Anna Maestri, rimase orfano di madre all'et\u00e0 di 7 anni. Il padre Toni era stato un attore girovago, ma dalla fine della prima guerra mondiale aveva trovato lavoro come funzionario nella pubblica amministrazione. Nel 1943, a seguito dell'occupazione tedesca dell'alta Italia, Toni Maestri fu condannato a morte per \"attivit\u00e0 antiaustriaca\" (la condanna si riferiva a fatti di 25 anni prima); Toni ed il figlio Cesare fuggirono a Ferrara, per poi tornare a Trento quando la Polizia locale ricevette ordine di arrestare Toni Maestri. A Trento, Cesare Maestri si un\u00ec ad un gruppo di partigiani comunisti, con i quali partecip\u00f2 alla guerra di liberazione.\nDopo la guerra, Cesare fu mandato dal padre a Roma per studiare storia dell'arte; qui partecip\u00f2 nuovamente alla vita del Partito Comunista Italiano, ma dopo due anni a Roma torn\u00f2 a Trento. Qui, cercando un modo per incanalare lo stress derivato dall'esperienza bellica, incominci\u00f2 ad arrampicare, e da allora si dedic\u00f2 in maniera pressoch\u00e9 esclusiva a questa attivit\u00e0. Le sue prime imprese di rilievo risalgono al 1951, quando sal\u00ec in solitaria la via \"Detassis-Giordani\" al Croz dell'Altissimo, e per primo effettu\u00f2 la discesa in solitaria dalla Paganella. Nel 1952 diventa guida alpina. Da allora si susseguirono numerose imprese, principalmente sulle Dolomiti.\nNel 1959 partecip\u00f2, con Toni Egger e Cesarino Fava, ad una spedizione al Cerro Torre, sulle Ande tra Argentina e Cile. La spedizione, che affront\u00f2 la parete nord, vide la morte di Toni Egger per una valanga durante la discesa; Maestri dichiar\u00f2 di aver raggiunto la vetta con Egger, ma di non avere prove concrete dell'impresa. Negli anni seguenti l'impresa suscit\u00f2 molte polemiche; nel 1970 Cesare Maestri torn\u00f2 sul Cerro Torre, questa volta risalendo lo spigolo sud-est con l'uso di un compressore per piantare i chiodi sulla roccia invece del tradizionale martello, fino al limite del fungo di ghiaccio terminale, senza giungere in vetta. Anche in questo caso vi furono polemiche, sia per l'uso del compressore che per la mancata scalata dell'ultimo tratto terminale sul ghiaccio.\nMaestri non abbandon\u00f2 l'attivit\u00e0 alpinistica nemmeno in et\u00e0 avanzata. Nel 1998 ripet\u00e9 la salita della via \"Maestri-Alimonta\" alla \"Rocca di San Leo\", appunto in comune di San Leo. Nel 2002, all'et\u00e0 di 74 anni, Cesare Maestri organizz\u00f2 la spedizione \"A 8000 for peace\", volta a salire lo Shishapangma; nel progetto originale, Maestri avrebbe dovuto salire in vetta con Sergio Martini e Fausto De Stefani. In seguito ad un attacco di mal di montagna fu per\u00f2 fermato dal medico della spedizione, che temeva un edema polmonare.\nCesare Maestri ha vissuto a Madonna di Campiglio con la moglie Fernanda Dorigatti, lavorando come guida alpina e maestro di sci e gestendo il negozio \"La bottega di Cesare Maestri\". Inoltre, ha collaborato come giornalista con numerose testate e ha esercitato con successo l'attivit\u00e0 di scrittore, pubblicando numerosi libri autobiografici. Nel corso della sua carriera ha effettuato circa 3500 salite, delle quali circa un terzo sono state effettuate in solitaria. Si \u00e8 sempre battuto per il rispetto dell'ambiente e per la realizzazione di un turismo in grado di creare e assicurare posti di lavoro, pur contenendo i costi ecologici e la speculazione. Si \u00e8 interessato in particolare dell'educazione alpina ed ambientale dei pi\u00f9 giovani.\nSalite sulle Alpi.\nTra queste si ricordano:\nTutte queste imprese furono realizzate in solitaria.\nIl Cerro Torre.\nIl primo approccio di Cesare Maestri col Cerro Torre avvenne nel 1958, anno in cui fece parte di una spedizione italoargentina in Patagonia. La spedizione incontr\u00f2 alla base della montagna un'altra spedizione italoargentina indipendente, organizzata da Folco Doro Altan e composta, fra gli altri, da Walter Bonatti e Carlo Mauri. Vi furono attriti tra gli organizzatori delle due spedizioni, che portarono ad un ritiro degli \"sponsor\", con conseguenti gravi problemi logistici; come conseguenza, Maestri non pot\u00e9 attaccare il Cerro Torre. La spedizione ottenne comunque diversi successi alpinistici su altre vette della zona..\nMaestri organizz\u00f2 una seconda spedizione nell'estate australe 1958-1959. A questa spedizione partecipavano il forte ghiacciatore Toni Egger e l'alpinista Cesarino Fava. All'inizio di gennaio i tre salirono ed attrezzarono i 300\u00a0m del diedro iniziale. Il 28 gennaio, sfruttando una finestra di bel tempo, partirono per l'assalto finale. Fava accompagn\u00f2 i tre fino al \"Colle della Conquista\", poi rientr\u00f2 alla base della parete, dove attese il ritorno dei compagni per sei giorni, durante i quali si scaten\u00f2 il maltempo. Il 3 febbraio, ormai disperando di rivedere i suoi compagni, Fava stava per rientrare al campo 2, quando vide in lontananza Maestri discendere la parete, piuttosto malconcio. Maestri raccont\u00f2 in seguito che era riuscito a salire fino in vetta con Egger, scendendo poi da una via diversa ma durante la discesa una valanga aveva travolto Toni Egger, uccidendolo; con Egger era scomparsa anche la macchina fotografica, che questi portava con s\u00e9. I tentativi di trovare il corpo di Egger non ebbero successo (alcuni resti furono rintracciati alla base della parete solo nel 1974).\nIl racconto di Maestri non fu messo in discussione fino al 1968, quando una spedizione inglese al Cerro Torre, non riuscendo a salire per un itinerario teoricamente pi\u00f9 semplice, cominci\u00f2 a mettere in dubbio il resoconto di Maestri. L'opinione fu raccolta dalla rivista \"Mountain\", diretta da Ken Wilson, che pubblic\u00f2 un'analisi della relazione di salita di Maestri, in cui evidenziava quelli che a suo parere erano punti deboli che suggerivano la non veridicit\u00e0 del racconto. Sempre nel 1968, Carlo Mauri, di ritorno da una spedizione in Patagonia, afferm\u00f2 alla stampa: \"torno dall'inviolato Cerro Torre\", suggerendo quindi che la vetta non era stata raggiunta dalla spedizione del 1959.\nAnche in seguito a queste affermazioni, che considerava lesive del suo onore, Maestri organizz\u00f2 un'altra spedizione sul Cerro Torre. Questa spedizione ebbe luogo nel 1970, e vedeva, insieme a Maestri, Ezio Alimonta, Daniele Angeli, Claudio Baldessarri, Carlo Claus e Pietro Vidi. Il gruppo affront\u00f2 l'allora inviolato spigolo sud-est, portandosi un pesante compressore azionato da un motore a combustione interna per poter attrezzare la parete con chiodi ad espansione. Maestri risal\u00ec fino quasi alla vetta, attrezzando gli ultimi 350\u00a0m di parete con circa 400 chiodi a pressione. Maestri non arriv\u00f2 in vetta, ma si ferm\u00f2 alla base del fungo di ghiaccio sommitale; pi\u00f9 tardi afferm\u00f2 di aver fatto ci\u00f2 perch\u00e9 \"il fungo di ghiaccio non fa veramente parte della montagna, e un giorno o l'altro cadr\u00e0\". Nello scendere, Maestri ruppe i chiodi degli ultimi 30 metri di salita e lasci\u00f2 il compressore appeso all'ultimo chiodo valido, dove si trova ancor oggi. Anche questa impresa fu oggetto di pesanti polemiche, legate soprattutto al pesante impiego di chiodi ad espansione per superare la difficolt\u00e0. Il regista di documentari Leo Dickinson afferm\u00f2 addirittura che questa impresa era simile \"a prendere una funivia per salire in cima al Monte Bianco e poi illudersi di averlo scalato\".\nLa via \"Compressor route\" sullo spigolo sud-est \u00e8 stata ripetuta la prima volta da Jim Bridwell nel 1979 in stile alpino, ed in prima invernale nel 1985 da Ermanno Salvaterra. E, sempre nel 1985, in solitaria da Marco Pedrini.\nLo stesso Salvaterra, nel 2005, guid\u00f2 una spedizione che giunse in vetta al Cerro Torre seguendo per qualche tratto il percorso della via \"Egger-Maestri\" del 1959; al ritorno, dichiar\u00f2 di non aver trovato alcuna traccia del passaggio dei suoi predecessori.\nMaestri ha sempre sostenuto la versione dei fatti del suo resoconto del 1959, difendendo la sua posizione anche con veemenza. Nel febbraio 2015 una ricostruzione fotografica dell'alpinista argentino Rolando Garibotti ha provato che una foto che Maestri, nel suo libro \"Arrampicare \u00e8 il mio mestiere\", aveva indicato come prova di Egger sul Cerro Torre, era invece stata scattata in tutt'altra zona. Non potendo essere stata scattata nel 1958, quando Maestri era in una spedizione guidata da Detassis, la foto con didascalia falsa potrebbe essere stata scattata proprio nel 1959, ponendo quindi il grosso interrogativo anche sulla veridicit\u00e0 della scomparsa della macchina fotografica. La comunit\u00e0 alpinistica internazionale ha comunque del tutto disconosciuto la salita del 1959 per mancanza di prove sulla linea di salita e lo smascheramento del falso fotografico \u00e8 stato considerato come ulteriore conferma.\nNel 2012 gli alpinisti Hayden Kennedy e Jason Kruk hanno risalito la \"Compressor route\" per una linea alternativa e in discesa hanno schiodato buona parte della via Maestri, indicandola come una risposta etica agli spit di quella scalata.\nAttivit\u00e0 letteraria.\nCesare Maestri ha collaborato a diverse riviste. Fu inoltre membro del \"Gruppo Italiano Scrittori di Montagna\" (GISM) e ha pubblicato diversi libri di carattere autobiografico:\nRiconoscimenti.\nCesare Maestri ha ottenuto molti importanti riconoscimenti per la sua attivit\u00e0 alpinistica. \u00c8 stato nominato socio onorario del CAI.; inoltre, ha ricevuto il titolo di Cavaliere della Repubblica, la medaglia di bronzo al merito civile, e l'Ordine del Cardo.\nIl 17 settembre 2011 gli \u00e8 stata consegnata la quarantesima targa d'argento premio internazionale della solidariet\u00e0 alpina.\nAnche dall'attivit\u00e0 di scrittore Maestri ebbe importanti riconoscimenti. Il libro \"2000 metri della nostra vita\", scritto a quattro mani con la moglie Fernanda Dorigatti, vinse il premio Bancarella Sport nel 1973, mentre il libro \"E se la vita continua...\" vinse il \"premio Gambrinus \"Giuseppe Mazzetti\"\" per la sezione \"Montagna\" nella XV edizione del 1997.\nIl 22 maggio del 2012 ha ricevuto dall'Universit\u00e0 di Verona la laurea honoris causa in scienze motorie."}
{"id": "75129", "revid": "1652635", "url": "https://it.wikipedia.org/wiki?curid=75129", "title": "Schermo a tubo catodico", "text": "Lo schermo a tubo catodico, o schermo CRT, \u00e8 un tipo di schermo, ormai largamente caduto in disuso, dopo molti decenni di impiego assai diffuso, a causa dell\u2019introduzione, a partire dall'inizio del XXI secolo, degli schermi al plasma e a cristalli liquidi (LCD). Quando \u00e8 utilizzato per applicazioni video (ad esempio per realizzare schermi e televisori) \u00e8 anche chiamato cinescopio.\nLo schermo a tubo catodico \u00e8 sostanzialmente costituito da un tubo a raggi catodici in cui vengono prodotti dei fasci di elettroni, i quali creano l'immagine venendo convogliati \"ad hoc\" su una superficie fotosensibile frontale. Parametro fondamentale di uno schermo a tubo catodico \u00e8 la dimensione dell'area su cui sono visualizzate le immagini normalmente indicata con la diagonale dell'area e misurata in pollici.\nStoria e attualit\u00e0.\nLa tecnologia alla base del tubo catodico fu sviluppata nel 1897 dal fisico tedesco Karl Ferdinand Braun, che realizz\u00f2 il primo oscilloscopio, mentre il primo prototipo del tipo usato nei televisori fu realizzato dall'inventore statunitense Philo Farnsworth. Il CRT \u00e8 stato il tipo di schermo usato nella maggior parte delle applicazioni per quasi un secolo, fino agli anni 2000, a partire dai quali ha iniziato ad andare incontro ad una progressiva obsolescenza in favore delle pi\u00f9 moderne tecnologie al plasma, a cristalli liquidi e OLED, meno ingombranti e con costi di produzione in continua discesa.\nI monitor a tubo catodico presentavano il vantaggio, rispetto alle tecnologie concorrenti, di una migliore velocit\u00e0 di reazione (o minore latenza, molto apprezzata nell'uso dei videogiochi) ed immagini con colori pi\u00f9 fedeli, ed inizialmente si rivelavano pi\u00f9 parsimoniosi nei consumi specie in caso di immagini scure.\nDescrizione e funzionamento.\nQuesto sistema ha un funzionamento di base, che viene riadattato a seconda delle diverse idee.\nPrincipio di base.\nLa struttura del tubo catodico deriva direttamente dal diodo a catodo freddo, a sua volta derivato dal tubo di Crookes, a cui \u00e8 aggiunto uno schermo rivestito di materiale fluorescente, anche chiamato tubo di Braun.\nNel 1922 fu sviluppata la prima versione commerciale a catodo caldo da parte di J. B. Johnson e H. W. Weinhart, della Western Electric.\nIl catodo \u00e8 un piccolo elemento metallico riscaldato all'incandescenza che emette elettroni per effetto termoionico. All'interno del tubo catodico, in cui \u00e8 stato praticato un vuoto spinto, questi elettroni vengono diretti in un fascio (raggi catodici) per mezzo di un'elevata differenza di potenziale elettrico tra catodo e anodo, con l'aiuto di altri campi elettrici o magnetici opportunamente disposti per focalizzare accuratamente il fascio. Il raggio (detto anche \"pennello elettronico\") viene deflesso dall'azione di campi magnetici (Forza di Lorentz) (deflessione magnetica) o campi elettrici (deflessione elettrostatica) in modo da arrivare a colpire un punto qualunque sulla superficie interna dello schermo, l'anodo.\nQuesta superficie \u00e8 rivestita di materiale fluorescente (detti fosfori, in genere metalli di transizione oppure terre rare) che eccitato dall'energia degli elettroni emette luce. Il tubo catodico presenta una curva di risposta caratteristica del triodo, che conduce ad una relazione non lineare tra la corrente elettronica e l'intensit\u00e0 della luce emessa, chiamata funzione \"gamma\". Nei primi televisori questo era positivo poich\u00e9 aveva l'effetto di comprimere il contrasto (riducendo il rischio di saturazione delle parti pi\u00f9 chiare o scure), ma in alcune applicazioni informatiche dove la resa dei colori deve essere lineare, come nel desktop publishing, deve essere applicata una correzione gamma.\nTelevisori e monitor monocromatici.\nNei televisori e nei monitor la superficie \u00e8 scandita secondo una matrice predefinita di righe successive, chiamata scansione raster o linee di scansione e l'immagine \u00e8 creata modulando l'intensit\u00e0 del fascio elettronico secondo l'andamento del segnale video. La scansione \u00e8 ottenuta deviando il fascio per mezzo del campo magnetico variabile generato da opportuni elettromagneti fissati sul \"collo\" del tubo (\"deflessione elettromagnetica\"), che costituiscono il cosiddetto \"giogo di deflessione\". Appositi circuiti elettronici pilotano gli elettromagneti del giogo in modo da effettuare una scansione in perfetta sincronia.\nOscilloscopio.\nNell'oscilloscopio invece l'intensit\u00e0 del pennello elettronico \u00e8 costante, mentre la deflessione viene effettuata in base a segnali arbitrari. Solitamente la deflessione orizzontale avviene proporzionalmente al tempo, secondo una base configurabile dall'utente, mentre la verticale \u00e8 proporzionale al segnale da analizzare. In questi tubi, pi\u00f9 stretti e lunghi, la deflessione viene effettuata per mezzo di un campo elettrico generato da placche disposte ortogonalmente all'interno del tubo (\"deflessione elettrostatica\"). Questa tecnica \u00e8 preferibile nell'oscilloscopio, perch\u00e9 consente una variazione molto rapida del segnale di deflessione, che \u00e8 invece limitata entro precisi margini dall'induttanza degli elettromagneti. La notevole velocit\u00e0 di questo tipo di deflessione \u00e8 stata sfruttata dal costruttore statunitense Tektronix, nella famiglia di oscilloscopi della serie 7000, in uso negli anni settanta, nei quali un circuito, denominato \"readout\", visualizzava sullo schermo, insieme al segnale in analisi, il valori della base tempi e il fattore di attenuazione impostati, oltre ad alcune funzioni minori. I caratteri alfanumerici, costituiti da 5 o 6 punti interlacciati la cui posizione relativa era memorizzato nelle ROM dei caratteri, erano disposti su due linee: una sul margine superiore dello schermo, l'altra sul margine inferiore. Erano generati deflettendo ciclicamente e velocemente il fascio di elettroni nell'area in cui doveva apparire la scritta e inviando brevissimi impulsi nel circuito dell'amplificatore verticale in relazione al carattere da visualizzare e alla corrispondente mappatura memorizzata nella ROM.\nMonitor vettoriali.\nI primi monitor per computer usavano un sistema simile a quello dell'oscilloscopio, ed erano chiamati \"monitor vettoriali\" poich\u00e9 le immagini erano costituite da linee tracciate tra punti arbitrari e frequentemente rigenerate. I monitor vettoriali furono usati fino agli anni settanta e ottanta in alcuni videogiochi come \"Asteroids\". Questo tipo di monitor non presenta il difetto dell'\"aliasing\" tipico dei monitor attuali, ma non \u00e8 adatto per mostrare caratteri oppure immagini che non siano al tratto a causa della difficolt\u00e0 di \"rinfrescare\" un numero elevato di linee, mentre questo problema non si ha con i monitor successivi che hanno un funzionamento diverso.\nAlcuni monitor vettoriali sono in grado di mostrare diversi colori, utilizzando un tubo catodico a colori ordinario oppure pi\u00f9 strati di fosfori, regolando l'energia cinetica degli elettroni in modo da penetrare fino allo strato necessario. Alcuni tubi (\"Direct View Bistable Storage Tube\") sono in grado di memorizzare l'immagine e non richiedono il refresh periodico.\nMonitor a colori.\nI tubi catodici a colori utilizzano differenti tipi di fosfori (7 e 8 nella figura a destra) in grado di emettere i colori rosso, verde e blu, i quali a seconda della maschera di separazione utilizzata, sono disposti in sottili strisce parallele (tecnica \"aperture grille\" o \"griglia a fenditure verticali\") oppure a gruppi di punti (tecnica \"shadow mask\") o a strisce parallele, ma sfalsate l'una con l'altra di 1/2 pixel (tecnica \"Cromaclear\"), metodo che s'interpone tra i due precedenti. Questi fosfori in alcuni casi possono essere visibili osservando uno schermo acceso da una distanza molto ravvicinata.\nCi sono quindi tre catodi (1) con tre sistemi di focalizzazione (complessivamente detti \"cannoni elettronici\"), che generano un fascio per ciascun colore (2) (in realt\u00e0 i fasci sono invisibili, la corrispondenza con il colore dipende esclusivamente da quale fosforo viene colpito). All'interno del tubo, a breve distanza dallo schermo \u00e8 presente una maschera metallica forata in diversi modi a seconda della tipologia (6) con la funzione di assorbire gli elettroni che non siano sulla traiettoria esatta per raggiungere il fosforo corretto (7) e che causerebbero altrimenti confusione nei colori visualizzati.\nL'impatto degli elettroni con la maschera metallica \u00e8 causa di produzione di una piccola quantit\u00e0 di raggi X. Per questo motivo la parte frontale del tubo \u00e8 realizzata in vetro al piombo, in modo da lasciarsi attraversare dalla luce dell'immagine ma non dai raggi X. Inoltre il sistema elettronico \u00e8 progettato in modo da impedire che la tensione anodica possa salire a valori eccessivi, causando l'emissione di raggi X di energia maggiore.\nSi sono sperimentati in passato altri metodi per generare i colori, come per esempio l'utilizzo di un unico pennello elettronico che scandisce in sequenza i tre fosfori colorati che costituiscono il pixel dell'immagine.\nManutenzione.\nPulizia.\nDurante il funzionamento del tubo, sulla superficie dello schermo si induce una carica elettrostatica che, sebbene non rappresenti un pericolo per l'uomo, provoca il deposito di polvere che a lungo pu\u00f2 andare a degradare la qualit\u00e0 dell'immagine. Per questo motivo \u00e8 opportuno pulire periodicamente lo schermo con prodotti specifici (prodotti non adatti possono danneggiare il rivestimento antiriflesso, se presente).\nA causa della presenza di alta tensione, l'interno di un apparecchio televisivo attira molta polvere, che pu\u00f2 essere rimossa con un moderato getto di aria compressa, possibilmente all'aperto. La superficie esterna del tubo catodico compresa tra lo schermo ed il collo \u00e8 rivestita da una fine polvere nera di grafite. Il suo scopo \u00e8 di realizzare l'armatura di un condensatore in grado di accumulare e livellare l'alta tensione generata (l'altra armatura \u00e8 un rivestimento analogo sulla superficie interna del vetro). Questa polvere, che potrebbe sembrare ad un occhio inesperto un semplice deposito di sporco, non deve assolutamente essere rimossa.\nCampi magnetici.\nPoich\u00e9 gli elettroni vengono deviati dal campo magnetico, si deve evitare di avvicinare magneti (es. altoparlanti) ad uno schermo, in quanto provocherebbero la magnetizzazione della maschera e quindi la rappresentazione errata o distorta dei colori e delle figure. Tale fenomeno permane anche dopo la rimozione del magnete e la correzione pu\u00f2 essere difficoltosa. Alcuni televisori e monitor avevano successivamente implementata una speciale \"bobina di smagnetizzazione\" che, all'accensione dell'apparecchio, produce un breve ma intenso campo magnetico con andamento sinusoidale smorzato, a partire dalla frequenza a 50 Hz della rete elettrica.\nQuesto campo variabile pu\u00f2 eliminare una modesta magnetizzazione residua. Erano disponibili anche appositi smagnetizzatori esterni da utilizzare nel caso la bobina interna non fosse efficace o mancasse del tutto. Come alternativa si era utilizzabile un saldatore a mano con trasformatore integrato. La smagnetizzazione manuale deve iniziare dal centro, allontanandosi progressivamente dallo schermo con movimento a spirale, ripetendo il processo fino al ripristino dei colori corretti. In casi estremi, in particolare con i magneti al neodimio-ferro-boro, il campo magnetico pu\u00f2 deformare meccanicamente la maschera. Questo danno \u00e8 irreversibile e rende praticamente inutilizzabile il tubo catodico. Nei monitor in bianco e nero, il problema non si pone, in quanto sono privi di maschera.\nSicurezza e rischi per la salute.\nCampi EM.\n ritengono che i campi elettromagnetici emessi durante il funzionamento del tubo catodico possano avere effetti biologici.\nAl di l\u00e0 dei possibili effetti, l'intensit\u00e0 di questo campo si riduce a valori trascurabili entro un metro di distanza e comunque \u00e8 pi\u00f9 intenso ai lati dello schermo piuttosto che di fronte.\nRaggi X.\nCome gi\u00e0 accennato i tubi a colori emettono una piccola quantit\u00e0 di raggi X, bloccata per la maggior parte dallo spesso vetro al piombo dello schermo. La Food and Drug Administration americana stabilisce un limite di 0,5 milliroentgen per ora (mR/hr) per l'intensit\u00e0 dei raggi X alla distanza di 5 cm dalla superficie esterna di un apparecchio televisivo.\nRischio di implosione.\nAll'interno del tubo \u00e8 praticato un vuoto spinto, per cui su tutta la sua superficie agisce costantemente una spinta risultante diretta verso l'interno, dovuta in massima parte dalla spinta idrostatica (1kg per cm2) dell'atmosfera. Questo permanente stato di sollecitazione del materiale del tubo costituisce un cospicuo accumulo di energia potenziale al suo interno, che pu\u00f2 liberarsi sotto forma di un'\"implosione\" in caso di rottura del vetro. Nei tubi dei televisori e monitor moderni (ai loro tempi) la parte frontale \u00e8 irrobustita con l'interposizione di lamine plastiche, in modo da resistere agli urti e non implodere. La restante parte del tubo ed in particolare il collo sono invece molto delicati.\nIl tubo catodico deve essere maneggiato con attenzione e competenza; si deve evitare in particolare di sollevarlo per il collo o diversamente dai punti appositamente previsti. In fase di smaltimento, un tecnico esperto pu\u00f2 eliminare il rischio di implosione (dopo avere scaricato una eventuale carica elettrica residua inserendo un giravite adeguatamente isolato nel foro di attacco della ventosa EHT) rompendo il vetro tra i piedini e producendo una quantit\u00e0 minima di frammenti di vetro tossico. Questo viene fatto afferrandoli con delle pinze e torcendoli. In questo modo l'aria entra nel tubo in modo rapido ma pi\u00f9 graduale, scaricando l'energia. Fatto questo, il tubo catodico \u00e8 ancora tossico e fragile, ma almeno non rischia di rompersi catastroficamente scagliando frammenti in modo particolarmente violento.\nTossicit\u00e0 dei fosfori.\nNei vecchi tubi venivano impiegati per i fosfori materiali tossici, sostituiti poi da altri pi\u00f9 sicuri. L'implosione, o comunque la rottura del vetro, causa la dispersione di questi materiali. Nello smaltimento del tubo si deve tenere conto della presenza di piombo, che \u00e8 un inquinante.\nImmagini lampeggianti.\nNei soli apparecchi televisivi lo sfarfallio prodotto dal continuo ridisegno dell'immagine (50 volte al secondo ma in modo interlacciato, cio\u00e8 vengono prima disegnate tutte le righe pari e successivamente tutte le righe dispari, che in pratica porta la frequenza a 25\u00a0Hz) pu\u00f2 in alcuni soggetti essere causa scatenante di crisi epilettiche. Sono disponibili sistemi per ridurre questo rischio, mentre nei monitor da computer non si ha questo problema, ed inoltre \u00e8 possibile regolare (entro certi limiti) a piacimento la frequenza d'aggiornamento.\nAlta tensione.\nI tubi a raggi catodici sono alimentati con tensioni elettriche molto alte, dell'ordine delle decine di chilovolt, anche se a correnti molto basse. Queste tensioni possono permanere nell'apparecchio anche per molto tempo dopo lo spegnimento e la disconnessione dalla rete elettrica. \u00c8 quindi da evitare di aprire monitor o apparecchi televisivi anche a spina staccata senza un'adeguata preparazione tecnica e comunque adottando le necessarie precauzioni (es. scaricamento del tubo e dei condensatori).\nDegrado nel tempo.\nCome avviene in tutti i tubi termoionici, anche nel CRT l'efficienza di emissione di elettroni da parte del catodo, nel tempo tende a diminuire progressivamente, con conseguente minore luminosit\u00e0 delle immagini sullo schermo. Negli oscilloscopi, la conseguenza \u00e8 una minore luminosit\u00e0 della traccia. Causa del degrado, \u00e8 l'alterazione dello strato di ossido depositato sulla superficie del catodo e la formazione sulla superficie di minuscoli grumi, vere e proprie scorie, conseguenza delle innumerevoli accensioni e spegnimenti, la cui presenza costituisce uno schermo al flusso di elettroni generato.\nNegli anni in cui il tubo catodico era di uso universale, dato l'elevato costo per la sua sostituzione, esistevano in commercio particolari apparecchi chiamati \"rigeneratori\", i quali permettevano di effettuare una momentanea pulitura delle scorie depositate sul catodo. Il metodo consisteva nell'applicare una tensione sufficientemente elevata, tra il pin collegato al catodo e il pin collegato alla prima griglia vicina ad esso. L'eventuale arco voltaico che si formava, distruggeva le scorie pi\u00f9 consistenti dando per breve tempo nuova vita al tubo."}
{"id": "75130", "revid": "110157", "url": "https://it.wikipedia.org/wiki?curid=75130", "title": "Numero pratico", "text": "Un numero formula_1 si dice pratico quando tutti i numeri interi positivi formula_2 si possono scrivere in almeno una maniera come somma di divisori distinti di formula_1. I primi numeri pratici sono: 1, 2, 4, 6, 8, 12, 16, 18, 20, 24, 28, 30, 32, 36, 40, 42, 48, 54.\nPer esempio, 8 \u00e8 un numero pratico poich\u00e9 tutti gli interi da 1 a 7 possono essere scritti come somma dei suoi divisori 1, 2, 4 e 8. La propriet\u00e0 \u00e8 verificata per i suoi divisori e inoltre si ha che formula_4, formula_5, formula_6 e formula_7.\nCome i numeri primi, i numeri pratici si distribuiscono in maniera irregolare sui numeri naturali, e se formula_8 \u00e8 il numero di numeri pratici che non superano formula_9, si pu\u00f2 dimostrare che per due opportune costanti formula_10 e formula_11:"}
{"id": "75133", "revid": "113584559", "url": "https://it.wikipedia.org/wiki?curid=75133", "title": "Tubo a raggi catodici", "text": "Il tubo a raggi catodici, o semplicemente tubo catodico, in sigla CRT (dal corrispondente termine inglese \"cathode-ray tube\"), \u00e8 un tipo di tubo elettronico (normalmente un tubo a vuoto) utilizzato in passato e sino agli inizi degli anni duemila, per realizzare vari tipi di apparecchi elettronici, i pi\u00f9 noti dei quali sono la telecamera, il televisore e il monitor del computer.\nStoria.\nIl primo tubo a raggi catodici della storia \u00e8 il tubo di Crookes, realizzato da William Crookes nei primi anni '70 del XIX secolo. Partendo dal tubo di Crookes, nel 1897, Karl Ferdinand Braun costru\u00ec il primo oscilloscopio a tubo catodico della storia utilizzando un tubo a raggi catodici da lui realizzato che in seguito prender\u00e0 il suo nome, il tubo di Braun. Mentre il tubo di Crookes \u00e8 un tubo a raggi catodici destinato ad un utilizzo sperimentale di laboratorio, il tubo di Braun \u00e8 invece il primo tubo a raggi catodici della storia ad avere un'applicazione pratica.\nNel 1907, lo scienziato russo Boris Rosing utilizz\u00f2 uno schermo \"CRT\" in un esperimento per la ricezione di un segnale video che disegnava un'immagine. Riusc\u00ec a visualizzare semplici forme geometriche sullo schermo, e questa fu la prima volta che la tecnologia CRT fu utilizzata per quella che oggi \u00e8 conosciuta come la televisione.\nIl primo televisore commercializzato con CRT venne prodotto dalla Telefunken in Germania nel 1934.\nDescrizione.\nTipologie.\nDi seguito sono riportate le tipologie di tubi a raggi catodici realizzate nel corso degli anni (tra parentesi \u00e8 indicato il nome alternativo del dispositivo):\nRiciclo.\nCome rifiuti elettronici, i CRT erano considerati uno dei materiali pi\u00f9 difficili da riciclare, date le elevate quantit\u00e0 di piombo e di fosf\u00f2ri (non f\u00f2sforo), entrambi necessari per la produzione degli schermi.\nI vecchi televisori non rientravano nel ciclo ordinario dei rifiuti urbani, ma dovevano essere riconsegnati da rivenditori o tecnici autorizzati e specializzati, diversamente li si consegnava direttamente alle stazioni ecologiche presenti sui territori dei comuni italiani. La Direttiva 2002/96/CE dell'Unione Europea tratta lo smaltimento e il riciclo degli apparecchi elettrici ed elettronici a fine vita. Grazie allo smaltimento separato, oltre il 75% delle sostanze di un televisore CRT erano riciclabili: il tubo catodico era la vera parte pericolosa. Lo scopo dello smaltimento del televisore era evitare di disperdere nell'ambiente sostanze inquinanti per l'ozono e massimizzare il recupero dei materiali che sono utilizzati in altri impieghi."}
{"id": "75134", "revid": "30610", "url": "https://it.wikipedia.org/wiki?curid=75134", "title": "Umayado", "text": "Altri suoi nomi furono principe Toyotomimi e principe Kamitsumiya. Fu uno dei leggendari saggi del Giappone e si rese promotore di quelle riforme che cambiarono il volto del paese nel periodo di transizione tra l'era antica e quella classica.\nViene tuttora venerato per il ruolo che ebbe nella diffusione del Buddhismo nel paese, ed \u00e8 considerato protettore della famiglia imperiale, del Giappone e del Buddhismo stesso. Tra i vari religiosi che affermarono di essersi ispirati al principe Sh\u014dtoku, ci fu il monaco Saich\u014d.\nBiografia.\nEra il primo figlio dell'imperatore Yomei e dell'imperatrice consorte Anahobe no Hashihito. I suoi genitori erano entrambi figli dell'imperatore Kinmei, di madre diversa. Quando Yomei mor\u00ec nel 587, Umayado aveva tredici anni.\nLe lotte per il potere tra i nobili di corte.\nDa alcuni decenni si era scatenata una lotta per il potere tra i diversi clan della corte di Yamato, che aveva unificato sotto le sue insegne il paese. La disputa aveva anche connotati religiosi, con il tentativo da parte di alcune famiglie di introdurre a corte il Buddhismo, avversato dai clan legati alla tradizione shintoista.Le famiglie che si distinsero in tale scontro furono:\nNel corso dei regni degli imperatori Kinmei, Bidatsu e Yomei, la lotta tra i tre clan si accentu\u00f2 e, alla morte di Yomei, si arriv\u00f2 allo scontro armato nella battaglia di Shigisan, nella quale le armate condotte da Soga no Umako sbaragliarono le forze nemiche, provocando la morte dei capi dei clan Mononobe e Nakatomi. Fu l'inizio del periodo che vide i Soga dominare la scena politica del Giappone, che si sarebbe protratto fino al 645. Umayado, malgrado la giovane et\u00e0, divenne subito il maggior collaboratore di Umako, che gli affid\u00f2 incarichi di grande importanza.\nAdozione del Buddhismo a corte ed ascesa di Umayado.\nUmako e Umayado fecero arrivare progettisti e carpentieri specializzati in edilizia sacra e fecero costruire maestosi complessi templari buddhisti, tra i quali il celebre Asukadera nella capitale Asuka ky\u014d, nell'odierna Prefettura di Nara; nelle fondamenta di un pilastro del tempio principale vennero sepolte, il 15 gennaio 593, alcune sacre Reliquie del Buddha. Il nuovo imperatore Sushun fu posto sul trono da Umako, che ne dispose a piacimento fino al punto di farlo uccidere quando questi si ribell\u00f2 dopo 5 anni di regno.\nAlla morte di Sushun, gli succedette la sorellastra Nukatabe, che era nipote di Umako e zia di Umayado. Divenne imperatrice con il nome Toyomike Kashikiya Hime no Mikoto, mentre il nome Suiko le sarebbe stato dato postumo. Diede in moglie a Umayado la propria figlia principessa Udonokaidako e lo nomin\u00f2 principe ereditario.\nSoga no Umako le affianc\u00f2 l'anno dopo come reggente lo stesso Umayado. Ebbe inizio un periodo di pace e prosperit\u00e0 per il Giappone e per la sua corte, logorata da decenni di lotte intestine fra i suoi clan.\nTrasformazione del paese.\nL'unit\u00e0 di intenti tra Soga no Umako, Suiko ed Umayado port\u00f2 ad una serie di eventi epocali che avrebbero trasformato il Giappone in un paese moderno, allineandolo ai grandi stati del continente sotto ogni profilo. In qualit\u00e0 di reggente, Umayado invi\u00f2 una delegazione in Cina. Una volta tornati, gli ambasciatori portarono con s\u00e9 nuovo materiale per la diffusione del Buddhismo ed i frutti dei loro studi in campo letterario, fu di questi tempi l'adozione a corte dei caratteri cinesi per la scrittura. Furono inoltre importati dal continente princ\u00ecpi di organizzazione politica, di architettura, di urbanistica, eccetera.\nFu costruito il grande complesso templare buddhista , tuttora uno dei pi\u00f9 famosi del paese, nei pressi del porto imperiale di Naniwa, l'odierna Osaka, per dimostrare ai visitatori d'oltremare lo splendore della corte e del paese intero. Attorno ai templi ebbero sede le nuove , che avevano lo scopo di innalzare il livello di civilizzazione del paese: il Ky\u014dden-in (istituto per la religione e l'istruzione), l'Hiden-in (istituto di assistenza sociale), il Ry\u014dby\u014d-in (ospedale), ed il Seiyaku-in (farmacia). In seguito, sarebbero stati costruiti altri templi importanti, tra cui l'H\u014dry\u016b-ji, eretto nei territori della famiglia di Umayado a Ikaruga, che in alcune parti originarie rappresenta il pi\u00f9 antico edificio ligneo al mondo.\nUomo di grande cultura, Umayado riorganizz\u00f2 la societ\u00e0 secondo criteri ispirati al confucianesimo, assegnando i pi\u00f9 alti ranghi della gerarchia in base ai meriti, e non pi\u00f9 in base alle discendenze familiari. Nel 604 stil\u00f2 la costituzione di 17 articoli, che fissava i codici di comportamento di governanti e sudditi nell'ambito di una societ\u00e0 buddhista, e che sarebbe rimasta in vigore fino al 1890. Vennero inoltre rafforzati i legami con i feudi lontani, concedendo terre ed un margine di autonomia ai signori di tali feudi.\nAllo scopo di formare la nuova classe dirigente, invi\u00f2 diplomatici e studenti alla corte dei regnanti Sui cinesi, che approvarono il suo operato e riconobbero la sovranit\u00e0 dello Stato giapponese.\nOpere letterarie.\nIl principe Sh\u014dtoku fu, assieme all'imperatore Tenji, la personalit\u00e0 di maggiore spicco nel campo delle lettere nel periodo Asuka (538-710).\nBuona parte delle notizie che lo riguardano sono riportate negli , redatti intorno al 720, all'inizio del periodo Nara (710-784). Nel primo dei 30 libri in cui \u00e8 strutturata l'opera, vengono attribuite a Sh\u014dtoku le stesure del J\u016bshinchij\u014d no Kemp\u014d e del Sangy\u014dgisho. Quest'ultimo racchiude i commenti a tre testi sacri del Buddhismo Mah\u0101y\u0101na: lo Hokkeky\u014dgisho (commento del Sutra del Loto); lo Sh\u014dmangy\u014dgisho (commento del Sutra del ruggito del leone rivolto alla regina Srimala-devi); lo Yuimaky\u014dgisho (commento al Vimalak\u012brti Nirde\u015ba S\u016btra).\nCelebre fu una sua missiva di risposta ad un messaggio ricevuto nel 605 dal nuovo imperatore cinese Sui Yangdi. In tale lettera, spedita nel 607, il principe Sh\u014dtoku mise sullo stesso piano il relativamente nuovo Stato giapponese con il millenario Impero cinese. In tale occasione fu inoltre ufficialmente scritto per la prima volta il nome Giappone, che significa l'. Il testo del messaggio di Sh\u014dtoku comprendeva la seguente frase:\nLa morte.\nIl principe Umayado mor\u00ec nel 622, sei anni prima della zia, l'imperatrice Suiko. Alcune fonti riportano che il luogo in cui fu sepolto si trova a Shinaga, nell'antica Provincia di Kawachi, l'odierna parte sud-orientale della Prefettura di Osaka."}
{"id": "75143", "revid": "76767574", "url": "https://it.wikipedia.org/wiki?curid=75143", "title": "Quaterna di numeri proporzionali", "text": ""}
{"id": "75144", "revid": "767487", "url": "https://it.wikipedia.org/wiki?curid=75144", "title": "Papa Roach", "text": "I Papa Roach sono un gruppo musicale alternative metal statunitense, formatosi a Vacaville nel 1993.\nSi sono fatti conoscere al grande pubblico nel 2000, con l'album \"Infest\", che vinse il triplo disco di platino in America. Inizialmente dedicati al nu metal, si sono poi spostati a sonorit\u00e0 alternative rock. Tale svolta sonora, cominciata nel 2002 con il disco d'oro \"Lovehatetragedy\", \u00e8 poi proseguita con il disco di platino \"Getting Away with Murder\" (2004), \"The Paramour Sessions\" (2006), \"Metamorphosis\" del 2009, il live-studio album \"Time for Annihilation...On the Record and On the Road\" del 2010, \"The Connection\" uscito il 2 ottobre 2012, \"F.E.A.R.\" del 2015, \"Crooked Teeth\" del 2017 e \"Who Do You Trust?\", uscito il 18 gennaio 2019.\nHanno venduto pi\u00f9 di 18 milioni di dischi, di cui quasi la met\u00e0 nei soli Stati Uniti, e sono conosciuti per le loro hits quali \"Last Resort\", \"Scars\", \"Forever\", \"...To Be Loved\", \"Hollywood Whore\", \"Getting Away with Murder\", \"Lifeline\" e \"Still Swingin\"'.\nStoria del gruppo.\nGli inizi.\nNel gennaio del 1993 il cantante Jacoby Shaddix e il batterista Dave Buckner, studenti della Vacaville High School, s'incontrarono sul campo da football della scuola e decisero di fondare un gruppo musicale. La coppia opt\u00f2 per il nome Papa Roach, che unisce il soprannome (\"Papa\") e il cognome (\"Roatch\", accorciato in \"Roach\") di un nonno di Shaddix. Ai due si unirono il bassista Will James e il trombettista Ben Luther, che completarono la prima formazione del gruppo. La loro prima esibizione fu allo spettacolo per giovani talenti del liceo, dove eseguirono una cover di \"Fire\" di Jimi Hendrix. La canzone, suonata senza chitarra, non vinse la competizione.\nDue mesi dopo Ben Luther fu sostituito dal chitarrista Jerry Horton, dalla vicina Vanden High School. Jerry fu introdotto alla band dalla sua fidanzata, che era una fan. Dapprima fu riluttante ad unirsi ai Roach, perch\u00e9 Jacoby, Dave e Will frequentavano un liceo diverso. Poi si convinse, e con i Papa Roach cominci\u00f2 a suonare ogni giorno nel garage del batterista. Inoltre intrapresero qualche concerto nella scena locale.\nNel 1994 i Papa Roach registrarono l'EP \"Potatoes for Christmas\". Dave Buckner fu temporaneamente sostituito da Ryan Brown, perch\u00e9 stava studiando arte a Seattle. Un anno dopo realizzarono ai Sound Farm Studios la cassetta \"Caca Bonita\". Da allora Buckner torn\u00f2 alla batteria. A causa degli impegni in un campo estivo, Will James fu sostituito dall'ex roadie Tobin Esperance; per loro suon\u00f2 dapprima per l'estate, e poi divenne il loro attuale bassista.\nNel 1997 arriv\u00f2 il loro primo album in studio, \"Old Friends from Young Years\". Il gruppo riscosse un ottimo successo in tutta la California, le cui radio iniziarono a passare alcuni dei loro brani. In quel periodo sostennero vari tour insieme ad Incubus, Powerman 5000, Hed P.E., Snot, Far e Static-X. Un anno dopo pubblicarono l'EP \"5 Tracks Deep\", che nel primo mese vendette pi\u00f9 di mille copie. Il suo successo attir\u00f2 l'attenzione della Warner Bros. Records, che cerc\u00f2 di finanziare la produzione di un altro CD ma senza successo. Nel 1999 produssero \"Let 'Em Know\" e poco dopo firmarono un contratto con la Dreamworks Records e nel mese di ottobre dello stesso anno rientrarono in studio per registrare un nuovo album.\nPrimi anni 2000: \"Infest\", \"Lovehatetragedy\" e \"Getting Away with Murder\".\nIl 25 aprile 2000 usc\u00ec negli Stati Uniti il loro secondo album in studio \"Infest\". Il disco conteneva, oltre a sette tracce scritte in quel periodo, i rifacimenti di quattro brani vecchi. Nella prima settimana vendette 30.000 copie. Si piazz\u00f2 alla posizione numero 5 delle classifiche statunitensi e alla posizione numero 9 della Official Singles Chart, aggiudicandosi 3 volte il disco di platino. L'album present\u00f2 uno stile classificabile come nu metal e rap metal, caratterizzato da un connubio di riff di chitarra e scream ispirati dal metal e rapping e scratch ispirati dall'hip hop. Il singolo di lancio fu \"Last Resort\", accompagnato anche da un video. Album e singoli furono trascinati anche dalle loro partecipazioni al Vans Warped Tour e ad altri importanti concerti. Alla fine del 2000 suonarono dal vivo in Gran Bretagna, e un anno dopo parteciparono all'Ozzfest. Nel 2001 sono stati nominati per i Grammy Awards come \"Best New Artist\" e la canzone \"Broken Home\" \u00e8 stata nominata come \"Best Short Form Music Video\".\nDopo aver sostenuto concerti soprattutto negli Stati Uniti, in Gran Bretagna e in Giappone, in 60 giorni registrarono \"Lovehatetragedy\". L'album, pubblicato negli USA il 18 giugno 2002, non vendette quanto \"Infest\", ma in classifica ottenne risultati migliori. In \"LoveHateTragedy\" avviarono la loro svolta sonora, abbandonando in gran parte le influenze rap rock. Durante l'estate dello stesso anno si esibirono dal vivo assieme a Ludacris, Xzibit e Eminem in alcune tappe dell'Anger Management Tour.\nAlla fine del 2003 i Papa Roach registrarono un altro album. In origine doveva intitolarsi \"Dancing In the Ashes\", ma poi optarono per \"Getting Away with Murder\", uscito nel 2004. Lavorarono con il produttore Howard Benson, e scrissero le canzoni \"Take Me\" e \"Scars\". Una volta completata la produzione, la band apparve nel video della title track e and\u00f2 in un piccolo club estivo per annunciare album e tour susseguenti. \"Getting Away with Murder\", caratterizzato da sonorit\u00e0 tendenti ad hard rock ed alternative metal, super\u00f2 in vendite \"Lovehatetragedy\" grazie soprattutto al singolo \"Scars\". Ad oggi l'album ha venduto pi\u00f9 di 1 milione di copie nei soli USA. Nel 2005 si esibirono in numerosi tour insieme a Slipknot, Dead Poetic, Trust Company, Chronic Future, Skindred, 311 ed Unwritten Law.\n2006: \"The Paramour Sessions\".\nIl 12 settembre 2006 il gruppo ha pubblicato \"The Paramour Sessions\". Il titolo si riferisce alla Paramour Mansion, dove hanno registrato l'album. I Roach sostengono che l'idea di inciderlo in una mansione gli \u00e8 stata suggerita dagli Slipknot. Mentre erano alla produzione per \"Getting Away with Murder\" i 'Knot, che avevano gi\u00e0 registrato \"\" nella Houdini Mansion, gli avevano detto \"che lavorare in una mansione \u00e8 l'unico modo per fare un album decente\". \"...To Be Loved\" \u00e8 il primo singolo estratto, tecnicamente vicino agli ultimi lavori ma con alcune parti rappate.\nIl gruppo ha ricominciato ad andare in tour nell'agosto del 2006, prima negli USA e poi in Europa. Ad ottobre i Papa Roach hanno affiancato i Guns N' Roses durante il Chinese Democracy Tour, e i Deftones in concerto negli Stati Uniti. Hanno anche partecipato allo Zippo Hot Tour. Tra settembre ed ottobre del 2006 i Papa Roach hanno effettuato un tour europeo, supportati dalla giovane band garage rock californiana The Bangkok Five.\nPer l'album natalizio della KROQ \"Kevin and Bean's Super Christmas\", hanno realizzato la canzone \"Not Coming Home\". Nel 2007 hanno pubblicato su iTunes Store Hit 3 Pack, ovvero l'EP del fortunato singolo \"Forever\" contenente anche i singoli \"...To Be Loved\" e \"Scars\". Per tutto il resto del 2007 la band \u00e8 stata impegnata in numerosi tour che hanno attraversato tutto il continente americano assieme a gruppi come Hinder e Buckcherry. Non sono mancate inoltre le tappe europee, infatti nel periodo estivo la band ha portato la sua grande euforia ed energia sui palchi dei pi\u00f9 grandi festival europei; da citare sono il Rock am Ring, che ha visto annullarsi la tappa successiva del Rock Im Ring, per problemi vocali di Jacoby e il Download Festival.\nVerso la met\u00e0 di gennaio 2008 il batterista Dave Buckner lascia la band per motivi personali. I rimanenti membri non sembrano provati da questo colpo di scena, infatti verso la met\u00e0 di febbraio, si ritrovano alla Paramour Mansion, per dar vita ad un nuovo lavoro. Il sostituto di Dave \u00e8 Tony Palermo, gi\u00e0 noto come batterista degli Unwritten Law.\n2008-2009: L'anno di \"Metamorphosis\".\nIl quinto album in studio dei Papa Roach si intitola \"Metamorphosis\". Il produttore dell'album \u00e8 ancora una volta Jay Baumgardner, gi\u00e0 noto per aver lavorato con la band ai tempi di \"Infest\". Il titolo dell'album era stato cambiato in \"Metamorphosis\" dall'iniziale \"Days of War, Nights of Love\", titolo che era stato scelto dal leader Jacoby ispirato a un romanzo che egli aveva letto. Il disco rappresenta per certi versi un ritorno a sonorit\u00e0 pi\u00f9 dure e veloci, ma non al sound di \"Infest\", anzi, con questo disco la band ha subito la definitiva evoluzione, la \"metamorfosi\" per l'appunto, che la vede entrare nel mondo dell'hard rock. Il frontman Jacoby ha descritto le canzoni di \"Metamorphosis\" come \"le pi\u00f9 potenti che i Papa Roach abbiano mai scritto\"; inoltre si \u00e8 cercato di catturare al meglio ogni emozione che ogni singola canzone era in grado di trasmettere. Il 25 aprile 2008 la band \u00e8 entrata in studio per iniziare le registrazioni definitive. Durante l'estate del 2008 la band ha partecipato al Cruefest, un festival organizzato dai M\u00f6tley Cr\u00fce che ha portato la band in giro per l'America. Hanno seguito la band, oltre che i M\u00f6tley Cr\u00fce, i Trapt, i Buckcherry e i . Durante il gi\u00e0 citato tour la band ha suonato alcune canzoni inedite che hanno poi preso parte al prossimo album; esse sono intitolate \"Lifeline\", Change Or Die, I Almost Told You That I Loved You.\nIl 28 ottobre, dopo una serie di rinvii, esce finalmente il video del nuovo singolo della band, intitolato Hollywood Whore. Il 9 gennaio 2009 la band pubblica sulla sua pagina MySpace il nuovo singolo \"Lifeline\", che \u00e8 stato reso disponibile ufficialmente il 10 febbraio. Inoltre viene annunciata l'ufficialit\u00e0 dell'uscita di \"Metamorphosis\" per il 24 marzo 2009.\nIl 28 gennaio 2009 la band prende parte ad un nuovo tour americano che la vede impegnata fino a poco prima l'attesa uscita del nuovo album; durante questo tour i \"Papa Roach\" hanno condiviso il palco con gli Avenged Sevenfold, gli immancabili Buckcherry e i Saving Abel. Nel mese di marzo del 2009 i Papa Roach festeggiano i loro primi 10 anni di attivit\u00e0 sotto contratto ufficiale; per l'occasione suonano in due show speciali a New York e a Los Angeles. Il 7 marzo esce il nuovo video del singolo \"Lifeline\".\nDurante la prima settimana di pubblicazione il disco vende 44.000 copie piazzandosi all'ottavo posto della classifica Billboard 200. A giugno 2009 viene lanciato il terzo singolo di \"Metamorphosis\", \"I Almost Told You That I Loved You\", per il quale esce anche il relativo videoclip; una curiosit\u00e0 \u00e8 che ci sono due versioni di questo video: una versione \"explicit\", e una versione censurata nella quale vengono tagliati dei pezzi troppo espliciti, fedeli comunque al significato della canzone.\nSuccessivamente la band partecipa a numerosi festival europei, tra i quali il Rock am Ring in Germania, il Download Festival in Inghilterra e Graspop Metal Meeting in Belgio. Nel frattempo, il 26 giugno, esce un nuovo EP su iTunes dal nome \"Naked And Fearless\", contenente le versioni acustiche di \"Lifeline\", \"Had Enough\" e \"Carry Me\". A luglio invece i ragazzi tornano negli States per intraprendere un tour che li vedr\u00e0 impegnati assieme a band come i Nickelback, gli Hinder e i Saving Abel fino a settembre. Nel successivo autunno compiono un altro tour insieme ai Jet e parte dell'incasso viene devoluto alla WHY, un'associazione benefica contro la fame nel mondo. A met\u00e0 novembre esce il quarto singolo di \"Metamorphosis\", Had Enough.\n2010 - Album live: \"Time for Annihilation\", il \"Taste of Chaos Tour\" e il \"Sonisphere Festival 2011\".\nA gennaio 2010 la band entra in studio per registrare alcune nuove canzoni che verranno pubblicate in un nuovo lavoro, contenente alcune tracce registrate dal vivo durante il tour del novembre 2009 con gli Shinedown, e appunto cinque nuovi brani. Nel frattempo la band torna in Europa per un tour che tocca anche l'Italia il 24 luglio a Pinarella di Cervia, in provincia di Ravenna.\nIl titolo del nuovo album \u00e8 \"Time for Annihilation...On the Record and On the Road\" e esce il 31 di agosto sotto la label Eleven Seven Music. La band dopo sei anni decide cos\u00ec di separarsi dalla Geffen Records. Il produttore \u00e8 David Benedeth, gi\u00e0 collaboratore di Breaking Benjamin e Paramore. Il primo singolo \u00e8 Kick In The Teeth che ottiene un discreto successo commerciale entrando nelle classifiche americane e raggiungendo la seconda posizione della \"Rock Chart\".\nIl 10 settembre inizia il \"Monster of Annihilation Tour\" che vede la band impegnata per una serie di date negli Stati Uniti con gli Skillet e i My Darkest Days, mentre il 28 ottobre esce il video del successivo singolo, \"Burn\". A novembre e dicembre la band \u00e8 impegnata nel Taste of Chaos che la vede girare per l'Europa in compagnia di Disturbed, Buckcherry e Halestorm.\nA giugno i Papa Roach tornano in Italia per il Sonisphere Festival. Si esibiscono il 25 giugno a Imola tra gli altri insieme a: Iron Maiden, Slipknot, Mot\u00f6rhead, Rob Zombie, Apocalyptica, Mastodon, Bring Me the Horizon e Escape the Fate.\nSempre nello stesso mese la band rilascia il suo terzo e ultimo video video dell'album \"Time for Annihilation...On the Record and On the Road\"; il singolo in questione \u00e8 \"No Matter What\", al quale succeder\u00e0 in seguito anche un video acustico.\nIl 25 settembre 2011 finisce l'attivit\u00e0 live della band dopo oltre due anni senza pause. Per l'occasione, nell'ultima data del Rock Allegiance Tour che si tiene nel loro paese natale, a Sacramento, la band registra un live video di One Track Mind. Con un messaggio sui social network \"Facebook\" e \"Twitter\" annunciano che \u00e8 tempo di registrare un nuovo album.\n2012: \"The Connection\".\nPer registrare l'ottavo album della carriera la band ha scelto il proprio studio di Sacramento; sono entrati il 1\u00ba novembre 2011 e sono stati coadiuvati nella scrittura e produzione da James Michael, che aveva gi\u00e0 lavorato con loro per Metamorphosis. Una prima canzone del nuovo disco \u00e8 presente nella colonna sonora del film The Avengers, in uscita il 1\u00ba maggio e si intitola \"Even If I Could\". Il 23 giugno la band annuncia che il primo singolo del nuovo album \u00e8 \"Still Swinging\". Successivamente viene rivelato anche il nome dell'album, cio\u00e8 \"The Connection\" in uscita il 2 ottobre 2012.\nA settembre la band \u00e8 stata costretta ad annullare le rimanenti date dell\"'Uproar Tour\" americano perch\u00e9 il cantante Jacoby ha dovuto subire un intervento chirurgico alle corde vocali per la rimozione di un nodulo.\nNel 2013 la band torna in Italia per due date, grazie al tour estivo, in compagnia dei Glamour of the Kill. Le date si tengono a Treviso e a Milano rispettivamente il 19 e il 20 giugno.\n2014-2015: L'uscita di \"F.E.A.R.\".\nIl 4 febbraio 2014 con una foto condivisa sulla pagina Facebook ufficiale, il cantante del gruppo Jacoby Shaddix rivela che il gruppo ha iniziato i lavori per il nono album del gruppo in uno studio di registrazione a Los Angeles.\nIl 10 luglio 2014, durante un'intervista con la stazione radio KWHL-FM di Anchorage, Alaska, Jacoby Shaddix ha rivelato che il nono album si sarebbe intitolato \"F.E.A.R.\" e sarebbe stato pubblicato all'inizio del 2015. Nel novembre 2014 viene pubblicato il primo singolo dell'album, \"Face Everything and Rise\".\n\"F.E.A.R.\" \u00e8 stato pubblicato il 27 gennaio 2015, raggiungendo la vetta della classifica statunitense \"Billboard Hard Rock Albums\".\nIl 22 aprile 2015, la band pubblica il video di \"Gravity\", secondo singolo dell'album, a cui ha partecipato la cantante del gruppo In This Moment Maria Brink.\n2017: \"Crooked Teeth\".\nIl 19 maggio 2017 esce il decimo album \"Crooked Teeth\".\nIl 7 giugno seguente la band pubblica il video di \"Periscope\", primo singolo dell'album, che vede la partecipazione della cantautrice Skylar Grey.\nIl 15 agosto \u00e8 la volta del video del secondo singolo estratto, \"American Dreams\".\nIl 26 dicembre viene pubblicato il video del terzo singolo dell'album, \"Traumatic\".\nLa promozione dell'album continua il 4 febbraio 2018 con l'uscita del video di \"Born for Greatness\", e 10 giorni dopo, il 14 febbraio, con quello di \"My Medication\". Il 30 marzo viene pubblicato il videoclip di \"None of the Above\".\n2019: \"Who Do You Trust?\".\nIl 18 gennaio 2019 esce l'undicesimo album \"Who Do You Trust?\", anticipato il 7 ottobre 2018 dai singoli \"Who Do You Trust?\" e \"Renegade Music\", e il 16 novembre dal singolo \"Not the Only One\".\nIl 25 marzo 2019 viene diffuso il video del brano \"Elevate\", mentre il 15 settembre viene pubblicato il video del brano \"Come Around\".\nStile ed influenze.\nNei loro primi due album in studio \"Old Friends from Young Years\" (1997) e \"Infest\" (2000) i Papa Roach incorporarono influenze di generi come nu metal e rap rock, sviluppando sonorit\u00e0 che comprendevano elementi di musica heavy metal e hip hop. Invece a partire dal disco \"Lovehatetragedy\" del 2002 il gruppo apport\u00f2 un notevole cambiamento al loro stile sonoro, spostandosi su sonorit\u00e0 quali alternative rock, alternative metal e hard rock, attirando l'attenzione di un nuovo pubblico. Cambiamento di stile confermato e rimarcato nei successivi lavori \"Getting Away with Murder\" (2004) e \"The Paramour Sessions\" (2006). Il nuovo album in studio \"Metamorphosis\" del 2009 ha invece sonorit\u00e0 ancora pi\u00f9 vicine ai canoni del moderno hard rock. In una recente intervista Shaddix ha sottolineato il loro definitivo cambiamento:\nIl gruppo cita come propri ispiratori Faith No More, Social Distortion, Metallica, Red Hot Chili Peppers, Wu-Tang Clan, Fugees, Refused, Queen e Led Zeppelin."}
{"id": "75145", "revid": "109205663", "url": "https://it.wikipedia.org/wiki?curid=75145", "title": "Variazioni enigmatiche", "text": "Variazioni enigmatiche (in francese \"Variations \u00e9nigmatiques\") \u00e8 il titolo di un'opera teatrale di \u00c9ric-Emmanuel Schmitt, scritta nel 1995 e messa in scena per la prima volta a Parigi l'anno successivo. \u00c8 forse la pi\u00f9 complessa dell'autore, che ha sviscerato qui gran parte dei temi a lui pi\u00f9 cari. Il titolo prende spunto da un'opera sinfonica del compositore inglese Edward Elgar.\nAmbientazione.\nCasa di Abel Znorko, isolata dal resto del mondo, vicino al Polo Nord\nTrama.\nLe \"\"Variazioni enigmatiche\", variazioni su una melodia nota che non si riesce ad individuare. Come una bella donna, che, amata, non viene mai conosciuta fino in fondo. Erik Larsen, reporter, chiede un'intervista ad Abel Znorko, Premio Nobel per la letteratura. Uomo molto bizzarro, che vive su una piccola isola del Mare di Norvegia, Abel passa il tempo componendo lettere per una donna, forse un'immagine della sua mente, che egli ama ormai da 15 anni. Il colloquio tra i due uomini \u00e8 vibrante fin dall'inizio, in un'alternanza di ferocia e compassione, ironia e piet\u00e0. Fino all'ultimo, drammatico segreto. Il racconto di Schmitt \u00e8 molto ben costruito. Inizia come una commedia, poi, nella seconda parte, si scopre dramma.\nI temi dell'opera.\nLa musica.\nCome suggerisce il titolo stesso, l'opera subisce l'influsso delle \"Variazioni sinfoniche\" op. 36 (\"14 Variations on an Original Theme: \u00abEnigma\u00bb\") del compositore britannico Edward Elgar e, in particolare, dalla nona variazione (\"Nimrod\"\") che ricorre come arcano leitmotiv nel corso della rappresentazione. Quest'ultima, infatti, \u00e8 la chiave della pi\u00e8ce che, tuttavia, non ammette una soluzione certa, definitiva, razionale.\n\u00abNoi ci diciamo parole d'amore, ma chi siamo noi?\u00bb scrive Helene, l'amata (grande assente) di cui restano solo le lettere \u00abA chi dici: io t'amo? A chi lo dico io? Non sappiamo chi amiamo. Non lo sapremo mai. Ti dono questa musica perch\u00e9 tu ci rifletta\u00bb.\nL'amore.\nL'amore, diretta conseguenza della musica, \u00e8 il motore del testo.\nLa forza con cui si manifesta l'amore - permea la scena - si fa sentire lungo tutto lo scorrere della storia. Sottopelle, secondaria, bruciare silenzioso e nascosto della passione impietrita - soffocata - ma viva, si lascia trafugare dalle linee dell'animo di Abel Znorko. Confonde, strazia, rivela a chi l'amore conosce e brama.\nLa solitudine.\nAnche la solitudine, il successo, l'essere degli abili \"falsari\" sono ingredienti importanti.\nIl tempo.\nL'ambientazione al Polo Nord permette anche una riflessione sul tempo e la sua relativit\u00e0. Qui, infatti, il giorno e la notte durano sei mesi ciascuno.\nMa il tempo \u00e8 anche quello mitico, che, col progresso dell'uomo, passa dalla fiaba alla realt\u00e0. In questo modo, dona la malizia e l'infelicit\u00e0, la consapevolezza che nulla \u00e8 per sempre."}
{"id": "75147", "revid": "226458", "url": "https://it.wikipedia.org/wiki?curid=75147", "title": "Bourne shell", "text": "La Bourne shell, nota anche col nome di sh, \u00e8 una \"shell testuale\" per i sistemi operativi Unix.\nPur essendo concepita come interprete di un linguaggio di \"scripting\", essa divenne popolare anche nell'uso interattivo. \nStoria.\nEssa prende il nome dal suo inventore, Stephen Bourne dei laboratori AT&amp;T, che la svilupp\u00f2 nel corso degli anni 1970, per rilasciarne nel 1978 la versione poi usata nella versione 7 di UNIX. \nA partire dalla versione 7 di UNIX, la \"Bourne shell\" sostitu\u00ec la \"Thompson shell\" come \"shell\" predefinita del sistema, distribuita ai \"college\" ed alle universit\u00e0. Oggi \u00e8 del tutto obsoleta, tuttavia \u00e8 ancora presente su Solaris come codice_1. Nell'uso quotidiano \u00e8 stata sostituita da altre \"shell\" come Bash e la Korn shell, che ne riprendono la sintassi, ampliandola.\nEsempi di utilizzo.\nHello, world!\nScrive il testo \"Hello world\" sullo \"standard output\".\n echo 'Hello World'\nContenuto di una directory.\nUtilizzo del comando \"ls\" per visualizzare il contenuto della Scrivania su un sistema Ubuntu.\n ls /home/utente/Scrivania\nCambiare directory.\nPer spostarsi da una cartella all'altra, \u00e8 necessario usare il comando \"cd\".\n cd /home/utente/Scrivania/cartella/"}
{"id": "75148", "revid": "54253", "url": "https://it.wikipedia.org/wiki?curid=75148", "title": "San Lorenzo martire", "text": ""}
{"id": "75149", "revid": "125659519", "url": "https://it.wikipedia.org/wiki?curid=75149", "title": "Unione Sportiva Pergolettese 1932", "text": "L'Unione Sportiva Pergolettese 1932 S.r.l., meglio nota come Pergolettese, \u00e8 una societ\u00e0 calcistica italiana con sede nella citt\u00e0 di Crema, in provincia di Cremona. Milita in Serie C, la terza divisione del campionato italiano.\nFondata nel 1932, \u00e8 per tradizione sportiva la prima squadra della citt\u00e0 d'appartenenza, avendo disputato nella sua storia calcistica un totale di 33 stagioni professionistiche.\nHa assunto il corrente appellativo ed assetto societario nel 2012: dopo che il 21 giugno il tribunale locale ebbe decretato il fallimento finanziario dell\"'U.S. Pergocrema 1932\", tra la fine di tale mese e l'inizio di luglio la FIGC ne dispose la radiazione e confer\u00ec la tradizione sportiva al , previo cambio di ragione sociale e trasferimento della sede a Crema.\nLa squadra vanta quale maggior successo della propria storia nove partecipazioni alla terza serie professionistica, ove i migliori risultati sono costituiti da due undicesimi posti. La Pergolettese \u00e8 inoltre al primo posto - insieme alla Pro Vercelli - per quanto riguarda la speciale classifica sulle presenze nel campionato di Serie C2/Lega Pro Seconda Divisione, cui ha preso parte per 24 volte.\nStoria.\nLe origini e il primo trentennio (1932-1966).\nIl 18 novembre del 1932 all'osteria \"Il Pergoletto\" di Crema, su iniziativa di sette sportivi cremaschi (Attilio Braguti, Dante D'Adda, Felice Madeo, Edoardo Piantelli, Emilio Rebotti e Attilio Scarpini, coadiuvati dai commissari straordinari Francesco D'Adda e Aldo Bertolotti), viene fondata ufficialmente l\"'Unione Sportiva Pergolettese\", espressione calcistica del rione cremasco del Pergoletto, squadra formata da calciatori amatoriali che inizia la sua attivit\u00e0 nei tornei organizzati dai bar di Crema. Il primo presidente \u00e8 Dafne Bernardi. La formazione, con maglie color giallo e calzoncini blu, aveva preso parte, gi\u00e0 nel 1930 e nel 1931, al campionato ULIC di Prima Categoria del Comitato di Crema ed a vari tornei locali tra i quali le \"Coppe Marchese Zurla\" e \"Littorio\". Le prime avversarie dei \"canarini\" (fin dall'inizio ai giocatori del Pergo viene attribuito tale soprannome) sono Bar Commercio, Trattoria Isolabella, Caff\u00e8 Cremonesi, Bar Centrale e Borgo San Pietro.\nNell'annata seguente la Pergolettese prende parte alla \"Coppa della Vittoria\" e si iscrive al \"Campionato Cremasco\" organizzato dal Comitato ULIC di Crema riservato alle squadre dei \"Liberi\". Arriva al secondo posto e batte la squadra ragazzi del Crema F.C. per 6-1 all'andata e 8-0 al ritorno.\nNella stagione 1935-1936 ed in quelle successive, i giallobl\u00f9 partecipano al \"Campionato di Seconda Categoria Sezione Propaganda\" indetto dal Direttorio S.P. di Treviglio e non a quello di Crema perch\u00e9, a causa dell'inizio della Guerra d'Etiopia, le squadre affiliate al Direttorio S.P. di Crema non erano sufficienti per organizzare il campionato e la FIGC fu costretta a chiuderlo d'ufficio.\nNel 1938, alla festa di fine anno, la societ\u00e0 giallobl\u00f9 invita l'ingegner Civita, presidente del Crema. Si instaurer\u00e0 un rapporto di collaborazione che permetter\u00e0 ai giovani talenti della Pergolettese a prendere parte ai campionati nazionali con la maglia bianconera cremina. Nella stagione 1939-1940 la Pergolettese vince il campionato cremasco di Seconda Categoria della S.P. Cremasca, arrivando davanti alla formazione Allievi del Crema, all'Ombrianese, alla Serio Everest di Crema ed alla G.I.L. Zappellese di Zappello. Nella stagione successiva vince la \"Coppa Bignami\" e nuovamente il campionato cremasco. Nella stagione 1941-1942 prende parte al campionato di Prima Categoria della S.P. Cremasca, vincendo il proprio girone. L'anno successivo si classifica al terzo posto. Le stagioni seguenti (dal 1943 al 1945) non vengono disputate per gli eventi bellici della Seconda guerra mondiale.\nIl dopoguerra porta alla presidenza della Pergolettese Arnaldo Rimoldi. La squadra si iscrive subito al primo campionato di Prima Divisione organizzato dalla Lega Regionale Lombarda (l'attuale Comitato Regionale Lombardo della Lega Nazionale Dilettanti). Nell'annata 1953-1954 gioisce per la prima volta la societ\u00e0 cremasca, grazie alla prima promozione ottenuta con il secondo posto in Prima Divisione. La permanenza in Promozione dura per\u00f2 solo l'arco di due stagioni. Retrocessa in Prima Divisione, nel frattempo diventata Seconda Categoria, la Pergolettese getta le basi per l'ascesa verso la Prima Categoria. Dopo diversi tentativi andati a vuoto, nel 1963 vince il proprio girone, arrivando prima con tre punti di distacco sulla seconda forza del campionato (la Polisportiva Credera). Un'annata trionfale, con una difesa che in 22 partite disputate ha subito solo 12 reti nell'intero corso della stagione.\nLa promozione in Serie D e il professionismo (1966-1994).\nI progressi della squadra cremasca sono notevoli e nella stagione 1966-1967 la Pergolettese trionfa in Prima Categoria e con un ruolino di marcia impressionante (48 punti, 59 gol fatti e solo 7 subiti) conquista la promozione in Serie D. Nella prima stagione in Serie D la Pergolettese affronta la , nobile decaduta che qualche anno prima veniva affrontata solo in amichevole: il doppio confronto si concluse 1-1 all'andata e 2-2 al ritorno. La stagione si conclude con un ottimo secondo posto, proprio alle spalle della squadra grigiorossa. L'anno successivo \u00e8 la volta del derby con il Crema: non si tratta di una \"prima\" in assoluto in quanto le due squadre si erano gi\u00e0 incontrate in Prima Categoria nel 1962-1963. La gara finisce 0-0 all'andata mentre al ritorno il Pergo si impone per 2-0. Ancora un secondo posto, stavolta alle spalle del . La squadra rimane ad alti livelli.\nNel 1975, con la retrocessione del Crema in Prima Categoria, la Pergolettese diventa la prima squadra cittadina. Il presidente giallobl\u00f9 Arnaldo Rimoldi decide di trasformare la sua squadra da espressione di un quartiere a baluardo dell'intera citt\u00e0 di Crema cambiando la denominazione sociale in \"Unione Sportiva Pergocrema 1932\".\nLa squadra diventa cos\u00ec il simbolo sportivo della citt\u00e0 e i risultati per la \"nuova\" formazione non tardano ad arrivare. Infatti, nel corso della seguente stagione, i giallobl\u00f9 trionfano in serie D, vincendo il girone B. Il 30 maggio del 1976, in un Voltini ribollente di passione, i giallobl\u00f9 battono per 1-0 il Cant\u00f9 con un gol di Aldo Algarotti e sono promossi in Serie C, approdando per la prima volta nella loro storia in un campionato professionistico. Dopo 10 campionati e 2 promozioni, Franco Papini lascia la guida della panchina giallobl\u00f9 a Giorgio Veneri, mister che rimane sulla panchina canarina per 203 partite in sei campionati.\nIl Pergo disputa i primi due tornei ben figurando in Serie C. Con la riforma dei campionati a livello nazionale, il Pergocrema viene declassato in Serie C2, ma dopo solo una stagione avviene il ritorno in terza serie, la C1, grazie alla vittoria del girone B nella stagione 1978-1979. Il primo anno di Serie C1 viene per\u00f2 ricordato per l'amara retrocessione che smorza gli entusiasmi iniziali.\nPer 18 anni la squadra cremasca rimarr\u00e0 in Serie C2, tentando diverse volte il salto di categoria, senza per\u00f2 mai riuscirci.\nIl Cremapergo e il declino (1994-2000).\nL'avvento dei fratelli Bianchi (gi\u00e0 proprietari del Crema) alla testa dei canarini segn\u00f2 l'inizio di un periodo difficile e controverso.\nNell'estate del 1994 la nuova propriet\u00e0 tent\u00f2 di attuare la fusione tra i club cittadini: le strutture societarie vennero unificate e il Pergocrema venne dunque ridenominato \"Unione Sportiva Cremapergo 1908\", unendo i propri storici colori giallobl\u00f9 alle tinte bianconere dei rivali concittadini. Il marchio del Crema continu\u00f2 transitoriamente a connotare il proprio settore giovanile, che per qualche tempo rimase separato, per poi sparire del tutto.\nLa reazione della tifoseria fu negativa: allorch\u00e9 nella prima partita di campionato 1994-1995 il Cremapergo si present\u00f2 in campo vestendo una divisa bianconera, i supporters pergolettesi fischiarono e contestarono i giocatori. Analoghe proteste vennero anche dalla \"curva\" del Crema.\nIl disappunto della tifoseria si tradusse in una riduzione progressiva delle presenze di pubblico allo stadio Voltini, la cui curva sud rimase a pi\u00f9 riprese deserta.\nLa societ\u00e0 \"unificata\" and\u00f2 incontro a un rapido declino: dopo alcuni campionati interlocutori, nel 1997-1998 il Cremapergo retrocesse sul campo in Serie D, salvo poi essere ripescato e mantenere la categoria. La discesa nei dilettanti giunse tuttavia appena un anno dopo, con l'ultimo posto nel girone rimediato nella stagione 1998-1999. La crisi si acu\u00ec nei due anni seguenti, ove i \"giallo-blu-bianco-neri\" vennero ulteriormente retrocessi in Eccellenza, dopodich\u00e9 mancarono di pochi punti un'altra relegazione, stavolta in Promozione.\nFrattanto la fusione era stata de facto annullata dalla rifondazione del Crema bianconero (i cui tifosi mai avevano accettato di seguire il Cremapergo), che nel 1995 ripart\u00ec dalla Terza Categoria provinciale.\nLa rinascita e il ritorno fra i professionisti (2000-2012).\nA questo punto interviene l'architetto Massimiliano Aschedamini che, insieme ad una cordata di imprenditori cremaschi, acquista la squadra e la riporta subito in Serie D. Nella massima competizione riservata ai calciatori dilettanti il Pergocrema (tornato dal 2002 a chiamarsi cos\u00ec) \u00e8 subito in lizza per la promozione in Serie C2, e l'agognato ritorno tra i professionisti avviene al termine della stagione 2004-2005 quando il \"Pergo\", guidato dai gol del bomber \"pittore\" Pierpaolo Curti, conquista la promozione al termine del match contro il Trentino all'ultima giornata.\nDopo aver disputato, al termine della stagione 2006-2007, la finale play-off contro il Lecco, senza riuscire a compiere il salto di categoria (0-1 a Crema, 1-1 a Lecco), nella stagione sportiva 2007-2008 disputa il terzo campionato consecutivo di Serie C2 dopo il ritorno tra i professionisti.\nNell'estate del 2007, il giovane imprenditore bergamasco Stefano Bergamelli rileva la quota di maggioranza delle azioni del Pergocrema, ponendosi subito come obiettivo quello di portare in alto i colori giallobl\u00f9 del Pergo. La missione viene presto compiuta: i giallobl\u00f9 conquistano la Lega Pro Prima Divisione nell'ultima gara del campionato 2007-2008, grazie al successo per 3-0 (reti di Andreini, capitan Ragnoli e Facchetti) contro il , chiudendo a pari merito con il Carpenedolo, ma classificandosi primo grazie alla differenza reti.\nLa stagione 2008-2009 vede cos\u00ec il Pergocrema ai nastri di partenza della neonata Lega Pro Prima Divisione. A fronte di un girone di andata chiuso in piena zona play-out, il patron Bergamelli decide di tornare sul mercato: durante la sessione invernale, fra gli altri, arriva il giovane Jack Bonaventura (scuola Atalanta). La salvezza viene conquistata il 3 maggio, con la vittoria sul campo del .\nIl campionato 2009-2010 inizia positivamente, tuttavia col prosieguo del torneo il Pergocrema si trova invischiato nelle zone basse della classifica, finanche a doversi giocare la permanenza nella categoria ai play-out. L'avversaria designata \u00e8 la : sia la sfida di andata che quella di ritorno terminano con un pareggio; i cremaschi si salvano dunque grazie alla miglior posizione in classifica. Terminata la stagione, il presidente Bergamelli manifesta la sua volont\u00e0 di lasciare la societ\u00e0, che rischia cos\u00ec di non iscriversi al successivo torneo. La situazione tuttavia si risolve positivamente con il passaggio della maggioranza delle quote (70%) all'imprenditore romano Manolo Bucci.\nIl successivo torneo termina sulla falsa riga di quello precedente, con il Pergocrema che \u00e8 tenuto a giocarsi la salvezza ai play-out. L'avversaria questa volta \u00e8 il ; i giallobl\u00f9 vengono sconfitti 1-0 al Brianteo, in terra brianzola, ma nella gara di ritorno, grazie alla rete di Niccol\u00f2 Galli (autore anche del gol-salvezza contro la Pro Patria nella stagione precedente), ottengono la salvezza grazie al miglior piazzamento in classifica al termine della stagione regolare. Il torneo viene comunque ricordato per la vittoria casalinga nel sentito derby contro la (1\u00ba maggio 2011).\nPoco dopo la conquista della salvezza, Manolo Bucci annuncia di non poter pi\u00f9 amministrare la societ\u00e0, a causa della distanza e dei troppi impegni lavorativi personali. In seguito all'iscrizione al successivo campionato, il sodalizio viene rilevato dall'imprenditore laziale Sergio Briganti, che a capo di una cordata rileva la totalit\u00e0 delle quote societarie. L'inizio di campionato \u00e8 positivo, con 18 punti nelle prime 7 partite il Pergocrema conquista temporaneamente la testa della classifica. Tuttavia, il successivo crollo porta la squadra fuori dalla zona play-off, coinvolgendola addirittura nella lotta salvezza. Nel corso della stagione emergono inoltre gravi problemi economici in seno alla societ\u00e0, che portano a cinque punti di penalizzazione.. Nonostante ci\u00f2, seppur tra alti e bassi, la squadra ottiene nuovamente la salvezza, alla penultima giornata di campionato.\nFallimento e rifondazione: l'era Fogliazza (2012-).\nLa salvezza conquistata sul campo \u00e8 tuttavia vanificata dalla crisi societaria: nel giugno 2012 il Pergocrema 1932, che un mese prima si era peraltro visto rifiutare il versamento di una tranche del controvalore dei diritti televisivi, \u00e8 dichiarato fallito e radiato dalla Federcalcio, cessando cos\u00ec le attivit\u00e0.\nLa tradizione sportiva giallobl\u00f9 viene per\u00f2 salvaguardata dall'intervento di Cesare Fogliazza, proprietario del Pizzighettone, che trasferisce a Crema la propria sede, modifica i colori sociali e muta denominazione in \"Unione Sportiva Pergolettese 1932\" (avvalendosi di un marchio registrato poco prima e concessogli in uso da Mario Macalli, presidente della Lega Italiana Calcio Professionistico) ponendosi in continuit\u00e0 col cessato Pergocrema.\nInserita nel girone B di Serie D, la Pergolettese lo vince e sale in Lega Pro Seconda Divisione; il campionato seguente non \u00e8 tuttavia all'altezza e gi\u00e0 nel 2014 la squadra giallobl\u00f9 retrocede tra i dilettanti.\nNel luglio 2016 la massima carica sociale passa da Andrea Micheli (collaboratore di Fogliazza gi\u00e0 ai tempi del Pizzighettone) al vice-presidente Massimiliano Marinelli.\nNella stagione 2016-2017 la Pergolettese debutta con otto vittorie consecutive nelle prime otto giornate del girone B (un record nella storia della societ\u00e0), issandosi pertanto al primo posto solitario nel raggruppamento. Un successivo calo di rendimento consente tuttavia al Monza di rimontare e superare i giallobl\u00f9, che concludono la stagione regolare al terzo posto e successivamente perdono la semifinale dei play-off di ripescaggio contro la Virtus Bergamo.\nNella stagione 2017-2018 il Crema, appena promosso in Serie D dall'Eccellenza, viene inquadrato insieme al Pergo nel girone B, riproponendo pertanto (dopo 42 anni d'assenza) il derby di Crema. Lo stesso derby viene sorteggiato ai trentaduesimi della Coppa Italia Serie D 2017-2018. I tre confronti stagionali vedono sempre vincente i nerobianchi: all'andata per 2-0, al ritorno per 1-0 e in Coppa per 9-8 ai calci di rigore (dopo l'1-1 dei tempi giocati). L'annata vede la Pergolettese pressoch\u00e9 sempre stabile nelle prime posizioni del girone: la stagione regolare viene chiusa al quarto posto assoluto, qualificandosi ai play-off che vincer\u00e0 in finale contro il Darfo Boario. Pur avendo una posizione prelatoria per l'eventuale ripescaggio, i giallobl\u00f9 decidono di non pagare la tassa a fondo perduto necessaria per entrare in graduatoria, restando pertanto in Serie D.\nNella stagione seguente la Pergolettese, affidata al tecnico Ivan Del Prato, inizia il campionato con fatica: a novembre i punti di distacco dalla capolista Modena sono 9: insoddisfatta, la societ\u00e0 esonera Del Prato e lo sostituisce con l'allenatore degli Allievi Matteo Contini, che nella stagione precedente aveva terminato la propria carriera di giocatore in maglia giallobl\u00f9. La scelta rivitalizza la squadra, che comincia ad inanellare una lunga striscia di risultati positivi: a gennaio arriva l'aggancio al Modena al primo posto, seguito a stretto giro dal sorpasso. Alla quartultima giornata del girone D il Pergo si ritrova con 6 lunghezze di vantaggio sugli emiliani, ma un calo di rendimento della parte cremasca permette al Modena di controrimontare: al termine della stagione regolare le due squadre si trovano appaiate a 73 punti. Ai sensi del regolamento la promozione viene pertanto messa in palio tramite uno spareggio in campo neutro: il 12 maggio 2019, allo stadio Silvio Piola di Novara, la Pergolettese sconfigge per 2-1 il Modena, risalendo nel professionismo dopo 5 anni di assenza.\nColori e simboli.\nColori.\nStoricamente la selezione del Pergoletto ha adottato quali colori sociali il giallo e il blu: fece eccezione la parentesi 1994-2002, allorch\u00e9 l'allora Cremapergo (nome che marc\u00f2 la fallita fusione con il ) utilizz\u00f2 congiuntamente i propri colori storici e il bianco e nero dei rivali concittadini.\nSimboli ufficiali.\nStemma.\nLo stemma consiste di uno scudo svizzero giallo sbarrato di blu: nella fascia diagonale \u00e8 contenuto il nome \"Pergolettese\", mentre nei cantoni gialli sono riportati la forma societaria (in alto a sinistra) e l'anno di fondazione (in basso a destra). Il medesimo disegno (diverso solamente a livello di epigrafi) era precedentemente adottato dal Pergocrema.\nInno.\nL'inno ufficiale della Pergolettese si intitola \"La Fede \u00e8 Gialloblu\" di Alessandro Maria Bosio, pubblicato il 18 maggio 2019.\nStrutture.\nStadio.\nNei primi anni dopo la fondazione il campo da gioco \u00e8 stato il velodromo Pierino Baffi.\nLa Pergolettese gioca i suoi incontri casalinghi presso lo stadio Giuseppe Voltini di Crema, principale arena scoperta cittadina, capace di posti a sedere. L'impianto \u00e8 stato ampiamente ristrutturato nel 2005 e successivamente nell'estate del 2008, a seguito delle promozioni del Pergocrema in Serie C2 e in Lega Pro Prima Divisione.\nNel 1968 lo stadio rimase pi\u00f9 di un anno chiuso per il riassetto del terreno di gioco. Le gare venivano disputate presso il polisportivo di Santa Maria della Croce.\nCentro di allenamento.\nIl centro di allenamento del club cremasco \u00e8 il centro sportivo Aldo Bertolotti sito in via Serio a Crema. Di propriet\u00e0 del comune, grazie ad una concessione rinnovata nel 2017 \u00e8 gestito dalla societ\u00e0 giallobl\u00f9.\nSociet\u00e0.\nOrganigramma societario.\nDal sito internet ufficiale della societ\u00e0.\nSponsor.\nDi seguito l'elenco dei fornitori tecnici e degli sponsor ufficiali.\nSettore giovanile.\nLa Pergolettese dispone di un settore giovanile composto da formazioni che disputano i campionati Berretti, under-17, under-16, under-15, under-14, under-13, under-7, under-8, under-9 e under-10.\nI migliori successi ottenuti dalle giovanili giallobl\u00f9 sono 4 vittorie del Trofeo Dossena nel 1977, nel 1978, nel 1980 e nel 1991.\nCalciatori.\nContributo alle Nazionali.\nQuesta sezione riporta un elenco dei calciatori italiani scesi in campo nella nazionale maggiore e nelle varie rappresentative durante la loro militanza nella Pergolettese.\nStatistiche e record.\nStatistiche di squadra.\nAltri record di squadra\nStatistiche individuali.\nAltri record individuali\nTifoseria.\nStoria.\nStoricamente riconosciuta come una tifoseria molto calda, nel corso del tempo sulle gradinate del Voltini si sono susseguiti diversi gruppi di tifosi organizzati. Tra i pi\u00f9 famosi, si possono ricordare le \"Brigate\", i \"Commandos\", i \"Cannyballs\", gli \"Ultras Pergo 93\" e gli \"Stoned Again\".\nAgli albori la tifoseria si contraddistinse da subito per una forte e accesa rivalit\u00e0 con l'allora pi\u00f9 nobile formazione cittadina, il , a espressione proprio di una diversa appartenenza. In risposta, i cremaschi del centro chiamavano quelli del quartiere Pergoletto \"Cannibali\", appellativo che resiste ancora oggi e che \u00e8 divenuto caratteristico per definire la tifoseria della Pergolettese.\nNegli anni il tifo dei \"cannibali\" si rivela sempre acceso e sanguigno, specialmente con la crescita della squadra a partire dagli anni '70, che vedono i giallobl\u00f9 scalare i campionati, passando da quelli zonali-regionali all'approdo in C per la prima volta al termine della stagione 1975-1976, un anno dopo aver cambiato la denominazione da Pergolettese a Pergocrema. L'ala pi\u00f9 calda della tifoseria prende da subito posto nella curva sud dello stadio Voltini, dove ancora oggi si posiziona. Nel 1974 nasce il primo gruppo organizzato, i \"Commandos\".\nIn quel periodo nascono i primi club di tifosi organizzati con sede ovviamente al Pergoletto, gruppi che prendono a seguire con costanza anche in trasferta la squadra. In questo periodo nasce anche il gruppo ultras organizzato in maniera stabile con denominazione \"Brigate\", mentre alla met\u00e0 degli anni Ottanta nascono i \"Cannyballs\". Degli anni novanta sono invece gli \"Ultras Pergo 93\".\nNegli anni '90 la societ\u00e0 conosce una repentina discesa che la porta a evitare di un soffio la caduta nel campionato di Promozione: la tifoseria si stacca completamente dalla squadra, in aperta contestazione con la propriet\u00e0 del tempo che faceva capo ai fratelli Bianchi, provenienti dal bresciano. Con l'avvento del nuovo millennio la societ\u00e0 giallobl\u00f9 trova nuova linfa, riuscendo a risalire di categoria e a catalizzare l'interesse della tifoseria che si ricompatta attorno a un nuovo gruppo guida, gli \"Stoned Again\".\nDopo il fallimento e la rinascita la Curva viene guidata da due gruppi: i \"Ragazzi della Sud\" e il \"Gruppo Storico\".\nGemellaggi e rivalit\u00e0.\nLa tifoseria della Pergolettese \u00e8 gemellata con quella del dal 1979, con la quale condivide la rivalit\u00e0 nei confronti della Cremonese; rapporti di amicizia o semplice rispetto intercorrono con le tifoserie dell', del Benevento, della e (al di fuori dell'Italia) con i supporters belgi della Royale Union Saint-Gilloise.\nForte e storica \u00e8 la rivalit\u00e0 con la Cremonese e con il Crema. \nAltre rivalit\u00e0 sussistono con le tifoserie del , della Pro Patria, del Trento, del Fanfulla, del Sant'Angelo e del .\nOrganico.\nRosa 2021-2022.\n\"Aggiornata all'11 febbraio 2022.\""}
{"id": "75155", "revid": "37401", "url": "https://it.wikipedia.org/wiki?curid=75155", "title": "Epilessia", "text": "Lepilessia (dal greco \u1f10\u03c0\u03b9\u03bb\u03b7\u03c8\u03af\u03b1, \"essere preso, colto di sorpresa\") \u00e8 una condizione neurologica caratterizzata da ricorrenti manifestazioni dette \"crisi epilettiche\". Una crisi epilettica \u00e8 una scarica parossistica, ossia improvvisa, di una popolazione di neuroni che contraggono tra loro sinapsi reciproche. Questi eventi possono avere una durata abbastanza breve, tanto da passare quasi inosservati (solamente in rari casi), oppure possono prolungarsi per lunghi periodi. La presenza di una singola crisi epilettica non \u00e8 sufficiente per fare diagnosi di epilessia. L'epilessia si definisce, infatti, come una condizione clinica in cui le crisi epilettiche sono ricorrenti o \u00e8 presente un alto rischio di ricorrenza . In alcuni casi sindrome epilettiche et\u00e0-dipendente si osservano nei bambini durante stati febbrili. In questi casi l'epilessia generalmente va in remissione con la progressiva maturazione dell'encefalo. Le sindromi epilettiche sono invece una costellazione di sintomi epilettici che sono sempre associati e che mostrano sintomi clinici (es tipo di crisi, eziologia, risposta alla terapia antiepilettica) e pattern EEG tipici, consentendo di distinguerle in diverse sindromi epilettiche.\nNella maggiore parte dei casi, l'eziologia non \u00e8 nota, alcuni individui possono sviluppare un'epilessia su base genetica, altri come risultato di alterazioni strutturali o metaboliche. Lesioni cerebrali a seguito di ictus, tumori, traumi cranici, l'uso di droghe e alcol, encefalopatie ipossico-ischemiche possono favorire la comparsa di epilessia. Anche alcune rare mutazioni genetiche sono associate allo sviluppo di epilessia.\nIn genere la diagnosi viene effettuata attraverso l'EEG e l'analisi dei dati clinici e anamnestici. Nel caso di ipotesi di epilessia secondaria vengono utilizzate tecniche di neuroimaging come la TAC o la RMN per identificare la causa delle crisi epilettiche.\nGli attacchi epilettici vengono generalmente controllati tramite farmaci in circa il 70% dei casi. In coloro che non rispondono alla terapia farmacologia si pu\u00f2 fare ricorso alla chirurgia, alla neurostimolazione o a cambiamenti nell'alimentazione. Non tutti i casi di epilessia sono permanenti e molte persone possono andare incontro a miglioramenti tali da non rendere pi\u00f9 necessari i farmaci. Circa l'1% della popolazione mondiale soffre di epilessia e quasi l'80% dei casi si riscontra nei Paesi in via di sviluppo. Nel 2013, l'epilessia ha causato 116\u00a0000 decessi, in aumento rispetto ai 111\u00a0000 del 1990. L'epilessia \u00e8 pi\u00f9 frequente nei bambini e negli anziani.\nStoria.\nIl termine epilessia deriva dal greco antico \u1f10\u03c0\u03b9\u03bb\u03b7\u03c8\u03af\u03b1, \"epil\u0113ps\u00eda\", che viene da \u1f10\u03c0\u03b9\u03bb\u03b1\u03bc\u03b2\u03ac\u03bd\u03b5\u03b9\u03bd, \"epilamb\u00e1nein\", che significa \"prendere, prendere possesso, cogliere\", che a sua volta proviene dalla combinazione di \u1f10\u03c0\u03af (ep\u00ec) \"sopra\", e \u03bb\u03b1\u03bc\u03b2\u03ac\u03bd\u03b5\u03b9\u03bd (\"lambanein\"), \"prendere\".\nIn passato, l'epilessia era associata a esperienze religiose e di possessione, anche demoniaca. Nei tempi antichi, l'epilessia era conosciuta come la \"malattia sacra\" (\u1f31\u03b5\u03c1\u1f70 \u03bd\u03cc\u03c3\u03bf\u03c2, \"morbus sacer\") (come fu descritta nel V secolo a.C. da Ippocrate di Coo), poich\u00e9 si pensava che le crisi epilettiche fossero una forma di attacco da parte di demoni, o che le visioni sperimentate dai pazienti fossero dei messaggi degli dei. Tra le famiglie animiste Hmong, ad esempio, l'epilessia \u00e8 stata intesa come un attacco di uno spirito maligno, ma la persona interessata potrebbe diventare venerata come uno sciamano, grazie a queste esperienze ultraterrene.\nIn un capitolo di un libro di medicina babilonese, Sakikku, risalente al 2000 a.C. circa e composto, sono presenti molte descrizioni di condizioni che oggi riconosciamo come crisi epilettiche. Tali scritti insistono sulla loro natura soprannaturale, mentre il testo ayurvedico Charaka Samhita (circa 400 a.C.) descrive l'epilessia come \"apasmara\", vale a dire come \"perdita di coscienza\".\nNella maggior parte delle culture, le persone con epilessia venivano stigmatizzate, evitate o addirittura imprigionate. Presso Salp\u00eatri\u00e8re, il luogo di nascita della neurologia moderna, Jean-Martin Charcot trov\u00f2 l'epilessia comune nei disabili psichici, negli affetti da sifilide cronica e nei pazienti psichiatrici criminali. In Tanzania, nel 2012, come in altre parti dell'Africa, l'epilessia viene associata a possessione da parte di spiriti maligni, alla stregoneria o all'avvelenamento. Molti ritengono che possa essere una condizione contagiosa. Nella Roma antica, l'epilessia era conosciuta come il \"comitialis morbus\" (ma anche \"maior morbus\" e \"divinus morbus\") ed era vista come una maledizione degli dei: qualora una crisi fosse sopravvenuta durante un comizio, ne avrebbe provocato l'interruzione essendo di cattivo auspicio. La malattia era considerata contagiosa e si riteneva che lo sputo fungesse da difesa nei confronti di essa.\nLa stigmatizzazione sociale \u00e8 perdurata fino all'epoca moderna, sia per quanto riguarda la sfera pubblica sia per quella privata, ma i sondaggi suggeriscono che questo atteggiamento si sta affievolendo nel tempo, soprattutto nel mondo sviluppato. Ippocrate osserv\u00f2 che l'epilessia avrebbe cessato di essere considerata di origine divina solo il giorno in cui fosse stata capita.\nEpidemiologia.\nL'epilessia \u00e8 uno dei pi\u00f9 comuni disturbi neurologici gravi. Circa il 3% delle persone riceveranno, nel corso della loro vita, una diagnosi di epilessia. L'epilessia \u00e8 generalmente pi\u00f9 frequente nei bambini piccoli e negli anziani, mentre si riduce negli adulti. Patologie congenite, infezioni congenite e problemi metabolici o traumatici (ad es. trauma da parto) spiegano la maggior incidenza dell'epilessia nei pazienti pi\u00f9 giovani. Negli anziani il maggior rischio di epilessia \u00e8 in genere associato a fenomeni di degenerazione cerebrovascolare. I tumori, e la conseguente epilessia, sono pi\u00f9 probabili nelle persone oltre i 40 anni, mentre i traumi cranici e le infezioni del sistema nervoso centrale possono verificarsi a qualsiasi et\u00e0. La prevalenza dell'epilessia attiva \u00e8 approssimativamente compresa tra le 5 e le 10 persone su 1\u00a0000. Un 5% degli individui sperimenta un episodio di convulsione non febbrile a un certo punto della propria vita. La prevalenza dell'episodio epilettico \"una tantum\" \u00e8 relativamente alto, poich\u00e9 la maggior parte dei pazienti smette di avere crisi epilettiche o (meno comunemente) ne muore. L'incidenza annuale dell'epilessia \u00e8 di 40-70 casi per 100\u00a0000 persone nei Paesi industrializzati e di 100-190 per 100\u00a0000 in Paesi pi\u00f9 poveri di risorse. Le persone pi\u00f9 svantaggiate negli aspetti socio-economici sono a maggior rischio. Nei Paesi industrializzati, il tasso di incidenza \u00e8 diminuito nei bambini ma \u00e8 aumentato tra gli anziani, nel corso dei tre anni precedenti al 2003, per motivi non del tutto chiariti.\nIl numero medio di persone con epilessia varia da regione a regione:\nIl numero medio di persone con epilessia varia dalle 7,99 nelle regioni ad alto reddito (high-income country), alle 9,50 delle nazioni a basso reddito (low-income country).\nDefinizione di epilessia.\nAd oggi non c'\u00e8 ancora unanime consenso per una definizione univoca di epilessia. Una delle pi\u00f9 autorevoli e recenti definizioni \u00e8 quella dell'International League Against Epilepsy che definisce epilettica una persona che soddisfa una delle seguenti condizioni:\nL'epilessia \u00e8 considerata risolta per le persone con una sindrome epilettica et\u00e0-dipendente e che ora hanno superato l'et\u00e0 di rischio o per coloro che sono rimasti liberi da crisi negli ultimi 10 anni, senza farmaci antiepilettiici negli ultimi 5 anni.\nSegni e sintomi.\nL'epilessia \u00e8 caratterizzata da un rischio a lungo termine di attacchi epilettici ricorrenti. Tali disturbi possono presentarsi in vari modi a seconda della parte del cervello che risulta coinvolta e dall'et\u00e0 della persona.\nAttacco epilettico.\nLa crisi epilettica \u00e8 un evento parossistico tramite il quale l'epilessia si manifesta, causato dalla scarica improvvisa eccessiva e rapida di una popolazione pi\u00f9 o meno estesa di neuroni che fanno parte della sostanza grigia dell'encefalo (definizione di John Hughlings Jackson). L'aggregato di neuroni interessati dalla scarica viene definito \"focolaio epilettogeno\". La crisi epilettica viene anche definita attacco epilettico ed \u00e8 possibile categorizzare le epilessie in base al tipo di attacco epilettico che manifesta (vedi classificazione)\nEsistono diversi tipi di attacco epilettico che possono riguardare tutto o solo una parte dell'encefalo. Il tipo pi\u00f9 comune (circa il 60%) degli attacchi epilettici \u00e8 quello di tipo convulsivo. Di questi, un terzo incomincia come crisi convulsive toniche e crisi convulsive cloniche, dette anche \"crisi generalizzate\" o \"grande male\", che originano da entrambi gli emisferi del cervello. I due terzi, invece, incominciano con crisi parziali semplici o complesse che originano su di un unico emisfero cerebrale e che possono poi tuttavia progredire a crisi epilettiche generalizzate. Il restante 40% degli attacchi epilettici \u00e8 di tipo non-convulsivo. Si tratta dell'assenza tipica o \"piccolo male\" che si presenta come una perdita di contatto con l'ambiente con una durata massima di circa 20 secondi.\nLe crisi parziali sono spesso precedute da una tipica esperienza, nota come aura. Questa pu\u00f2 includere manifestazioni sensoriali (visive, uditive e/o olfattive). Spasmi improvvisi possono cominciare in un gruppo muscolare specifico per poi diffondersi ai muscoli circostanti. Possono, inoltre, verificarsi improvvisi automatismi: questi sono attivit\u00e0 motorie non-consapevolmente eseguiti e inerenti per lo pi\u00f9 a semplici movimenti ripetitivi come schioccare le labbra o attivit\u00e0 pi\u00f9 complesse come il tentare di raccogliere qualcosa. Nelle crisi generalizzate invece la perdita di contatto con la realt\u00e0 \u00e8 sempre presente.\nLe crisi toniche si presentano con una iniziale contrazione degli arti con un inarcamento della schiena della durata variabile tra i circa 10 e i 30 secondi. Un grido pu\u00f2 essere emesso a causa della contrazione dei muscoli del torace. Questa fase \u00e8 seguita nelle crisi tonico-cloniche da uno scotimento all'unisono degli arti (fase clonica). Al termine delle crisi potrebbero essere necessari 10-30 minuti affinch\u00e9 la persona torni alla normalit\u00e0: questo periodo \u00e8 chiamato \"fase post-critica\" o \"fase di risoluzione\". La perdita di controllo della vescica o dell'intestino possono verificarsi durante una crisi. Nel corso di una crisi ci si potrebbe mordere le labbra, l'interno delle guance o molto pi\u00f9 frequentemente, la lingua. I morsi alla lingua sono generalmente non presenti nelle convulsioni psicogene non epilettiche, mentre negli attacchi tonico-clonici i morsi ai lati della lingua risultano pi\u00f9 frequenti rispetto alla punta. \nCirca il 6% degli epilettici accusano convulsioni che spesso sono innescate da eventi specifici; questa condizione \u00e8 nota come epilessia riflessa. Coloro che soffrono di questo particolare disturbo presentano episodi convulsivi che vengono attivati solo da stimoli specifici. I fattori scatenanti pi\u00f9 comuni possono essere le luci lampeggianti e i rumori improvvisi. In alcuni tipi di epilessia, gli episodi convulsivi accadono pi\u00f9 frequentemente durante il sonno e a volte quasi esclusivamente.\nSi pu\u00f2 parlare anche di crisi non epilettiche, qualora causate da agenti esterni quali terapia elettroconvulsivante (TEC, il comune \"elettroshock\"), o farmaci convulsivanti. A volte pu\u00f2 essere difficile per un non specialista differenziarle dalla sincope, dalla crisi isterica e dalla simulazione.\nLe crisi epilettiche possono manifestarsi in alcune patologie come la sclerosi tuberosa di Bourneville.\nAltre sindromi:\nFase post-critica.\nDopo la fase attiva di un attacco, vi \u00e8 tipicamente un periodo di confusione denominato \"fase post-critica\" o \"di risoluzione\", che avviene prima che ritorni un livello normale di coscienza. Essa dura generalmente dai 3 ai 15 minuti ma pu\u00f2 prolungarsi per ore. Altri sintomi comuni includono una sensazione di stanchezza, mal di testa, difficolt\u00e0 a parlare e un comportamento anormale. Un episodio di psicosi dopo l'attacco \u00e8 relativamente comune e si verifica nel 6-10% delle persone. Negli attacchi epilettici generalizzati e in quelli parziali complessi non c'\u00e8 ricordo di quello che \u00e8 successo l'attacco. La debolezza localizzata, nota come paralisi di Todd, pu\u00f2 avvenire anche dopo una crisi parziale. Quando si verifica dura tipicamente da alcuni secondi a qualche minuto, tuttavia raramente pu\u00f2 durare anche per un giorno o due.\nImpatto psicosociale.\nL'epilessia pu\u00f2 avere effetti negativi sul benessere sociale e psicologico. Questi effetti possono includere un isolamento sociale, la stigmatizzazione o un vero e proprio stato di disabilit\u00e0. Essa pu\u00f2 portare ad avere uno scarso rendimento scolastico e delle occupazioni lavorative mediamente inferiori. Difficolt\u00e0 di apprendimento sono comuni in coloro che presentano la condizione e in particolare nei bambini epilettici. Lo stigma sociale legato all'epilessia pu\u00f2 colpire anche l'intero nucleo famigliare del sofferente. Sul versante del comportamento l'epilessia pu\u00f2 associarsi a disturbi dell'attenzione, e problemi di socializzazione. I genitori di persone con epilessia possono vivere con preoccupazione lo stato di salute dei figli ed esperire un elevato livello di stress in relazione alla loro sicurezza e rispetto al loro futuro e autonomia.\nAlcuni ulteriori disturbi si verificano pi\u00f9 frequentemente nelle persone con epilessia, a seconda della condizione presente. Questi possono includere la depressione, l'ansia e l'emicrania. Il disturbo da deficit di attenzione/iperattivit\u00e0 (ADHD) colpisce da tre a cinque volte di pi\u00f9 i bambini con epilessia rispetto a quelli della popolazione in generale. La compresenza di ADHD e di epilessia comportano conseguenze significative sul comportamento di un bambino, sulla sua capacit\u00e0 di apprendimento e sul suo sviluppo sociale. L'epilessia si presenta pi\u00f9 frequentemente nei pazienti con un disturbo dello spettro autistico.\nClassificazione semeiologica.\nAttraverso le diverse tipologie di crisi epilettica \u00e8 possibile categorizzare le diverse forme di epilessia. La Lega Internazionale Contro l'Epilessia (ILAE) classifica le epilessie in diversi gruppi:\nCrisi epilettiche parziali o focali.\nSono forme epilettiche che rimangono confinate in una determinata area cerebrale e rappresentano circa il 60% delle forme epilettiche. Si distinguono a loro volta in base alla perdita o meno del soggetto dello stato di coscienza, ossia della capacit\u00e0 di rispondere agli stimoli ambientali e di ricordare quello che \u00e8 accaduto. Le epilessie focali possono quindi essere definite \"semplici\" quando non \u00e8 c'\u00e8 perdita di contatto con la realt\u00e0 e \"complesse\" quando invece questa \u00e8 presente, accompagnata da amnesia e non responsivit\u00e0 all'ambiente. Nel caso in cui le crisi inizino come semplici e poi alterino la coscienza si definiscono \"secondariamente complesse\".\nLe crisi parziali possono avere diverse manifestazioni sintomatologiche dipendenti dall'area cerebrale colpita dalla crisi. Possiamo quindi avere:\nI segni osservati dipendono dal gruppo neuronale che viene interessato dalla crisi epilettica.\nCrisi epilettiche generalizzate.\nSono forme epilettiche che coinvolgono tutto il sistema nervoso centrale grazie alle connessioni talamo-corticali . Nelle forme di epilessia generalizzata \u00e8 sempre presente una perdita di contatto con la realt\u00e0 e una impossibilit\u00e0 a rispondere agli stimoli ambientali. Possono essere suddivise in due grandi capitoli, le crisi non convulsive e convulsive.\nCrisi generalizzate non convulsive.\nLe crisi non convulsive sono comunemente conosciute come \"assenze\". Durante le assenze i soggetti perdono il contatto con la realt\u00e0, non rispondono agli stimoli, e possono mostrare movimenti automatici masticatori o fini mioclonie palpebrali. Le assenze definite tipiche sono improvvise, di breve durata (3-5 secondi) e all'esordio di epilessia sono frequenti (10-20 episodi durante la giornata). Le assenze atipiche hanno un inizio e una fine meno repentino delle assenze tipiche e pi\u00f9 frequentemente \u00e8 associata una riduzione del tono muscolare. Nei bambini i picchi di insorgenza sono tre e sono tra i 3 e i 5 anni, tra gli 8 e i 9 anni e nell'adolescenza. Le crisi non convulsive sono anche dette piccolo male.\nCrisi generalizzate convulsive.\nLe crisi convulsive generalizzate sono caratterizzate da perdita di contatto con la realt\u00e0 e da contrazioni muscolari. Le crisi generalizzate convulsive possono sono suddivise in base alle diverse fasi.\nNelle crisi toniche abbiamo una contrazione tonica di tutti i muscoli, la deviazione degli occhi verso l'alto e la mascella pu\u00f2 essere fortemente serrata. L'improvvisa insorgenza e l'assenza di coscienza determinano una caduta a terra del soggetto che rischia traumi da caduta in quanto non mette in atto alcun comportamento per attutire la caduta. In genere la fase tonica va da un minimo di 10 secondi a un minuto al massimo. La fase clonica invece \u00e8 caratterizzata da contrazioni muscolari alternate, che aumentano di ampiezza e intensit\u00e0 per poi ridursi gradualmente fino al termine della crisi. La presenza di una o entrambe queste fasi definisce le diverse crisi generalizzate convulsive :\nClassificazione eziologica.\n\u00c8 possibile classificare le epilessie in base alle cause che le hanno generate.\nEpilessia genetica.\nDetta in precedenza epilessia idiopatica \u00e8 considerata come diretta conseguenza di uno o pi\u00f9 noti o presunti difetti genetici. Le crisi rappresentano quindi la manifestazione di un disordine di tipo genetico che pu\u00f2 essere ereditato. Nei familiari di un paziente con epilessia il rischio di sviluppare egli stesso il disturbo \u00e8 circa del 6%. Nell'epilessia genetica il disturbo non \u00e8 secondario a nessun'altra condizione patologica. La trasmissione pu\u00f2 riguardare un singolo gene o un'interazione tra pi\u00f9 geni in relazione all'ambiente. Un esempio di epilessia genetica \u00e8 la sindrome di Janz, che colpisce prevalentemente le bambine, e che \u00e8 caratterizzata da crisi molto rapide soprattutto al mattino.\nEpilessia strutturale/metabolica.\nEpilessia le cui cause sono attribuibili a problemi strutturali (anatomici) del cervello o a problemi di natura metabolica. Il danno \u00e8 dovuto a danni ischemici, emorragici, traumatici oppure legato a malformazioni congenite.\nEpilessia da causa ignota.\nIn questo caso non si conosce ancora la causa dell'epilessia, potrebbero esserci cause genetiche o strutturali che non sono per\u00f2 indagabili con gli attuali strumenti diagnostici. Questa terza categoria \u00e8 in graduale decremento con lo sviluppo della tecnologia diagnostica e delle indagini genetiche.\nEziologia.\nL'epilessia pu\u00f2 quindi avere differenti cause genetiche, metaboliche o da altri eventi patologici acquisiti. Tra le cause acquisite si possono includere: traumi cranici, ictus, encefalopatie ipossico-ischemiche, tumori, malattie neurodegenerative e danni al cervello in seguito a una infezione dell'encefalo o delle meningi. Nel 60% dei casi la causa \u00e8 considerata sconosciuta o idiopatica. L'epilessia causata da fattori genetici si presenta pi\u00f9 comunemente nella fascia pi\u00f9 giovane della popolazione, mentre i tumori cerebrali e gli \"ictus\" sono riscontrabili pi\u00f9 frequentemente nelle persone anziane.\nLe convulsioni possono verificarsi anche in conseguenza di altri problemi di salute; se si verificano da una causa specifica, come un \"ictus\", un trauma cranico, l'ingestione di sostanze tossiche o in seguito a problemi relativi al metabolismo, esse sono note come crisi epilettiche sintomatiche acute e appartengono a una pi\u00f9 ampia classificazione dei disturbi convulsivi, piuttosto che all'epilessia in s\u00e9.\nGenetica.\nSi ritiene che la genetica sia coinvolta nella maggior parte dei casi. Alcuni rari casi (tra l'1% e il 2%) di epilessia sono dovuti a un singolo difetto genetico; la maggior parte sono da imputarsi all'interazione di pi\u00f9 geni difettosi. Di ogni difetto genetico ve ne sono 200 descritti in proposito. La maggior parte dei geni coinvolti sono direttamente o indirettamente coinvolti nei canali ionici. Questi includono geni stessi canali ionici, gli enzimi e i recettori accoppiati a proteine G.\nNei gemelli omozigoti, se uno di essi \u00e8 affetto dalla condizione, vi \u00e8 una probabilit\u00e0 del 50-60% che anche l'altro ne sia colpito. Nei gemelli eterozigoti questo rischio scende al 15%. Tali rischi sono maggiori nei soggetti con crisi generalizzate piuttosto che con crisi parziali. Se entrambi i gemelli sono interessati, il pi\u00f9 delle volte hanno la stessa forma di sindrome epilettica (70-90%). Altri parenti stretti di una persona con epilessia presentano un rischio cinque volte superiore a quello della popolazione generale. Tra l'1% e il 10% di coloro che presentano la sindrome di Down e il 90% degli individui con la sindrome di Angelman soffre anche di epilessia.\nAcquisita.\nL'epilessia pu\u00f2 verificarsi come risultato di una serie di altre condizioni mediche, come: tumori, ictus, traumi cranici, infezioni precedenti del sistema nervoso centrale, anomalie genetiche e a causa di un qualche danno cerebrale intercorso al momento della nascita. Tra coloro che presentano tumori cerebrali quasi il 30% accusa attacchi epilettici, arrivando a rappresentare circa il 4% dei casi di epilessia. Il rischio \u00e8 maggiore per i tumori che si formano nel lobo temporale e quelli a crescita pi\u00f9 lenta. Altre lesioni dovute alla presenza di masse, come l'emangioma cavernoso cerebrale e le malformazioni artero-venose comportano un innalzamento del 40-60% del rischio di incorrere nell'epilessia. Tra coloro che hanno avuto un \"ictus\" cerebrale, tra il 2% e il 4% sviluppano l'epilessia. Tra il 6% e il 20% dei casi di epilessia sono probabilmente conseguenti a un trauma cranico. Una lieve lesione cerebrale aumenta il rischio di circa due volte mentre una grave lesione lo aumenta di sette volte. In coloro che hanno riportato una ferita alla testa da arma da fuoco, il rischio \u00e8 di circa il 50%.\nIl rischio di epilessia in seguito a un episodio di meningite \u00e8 inferiore al 10% e la condizione provoca pi\u00f9 comunemente convulsioni durante l'infezione stessa. Nel caso di encefalite da herpes simplex il rischio di attacchi epilettici \u00e8 di circa il 50% con un alto rischio di sviluppare un'epilessia dopo la guarigione (fino al 25% dei casi). L'infezione da \"taenia solium\", che pu\u00f2 evolvere in neurocisticercosi, \u00e8 la causa di quasi la met\u00e0 dei casi di epilessia nelle aree del mondo dove il parassita \u00e8 comune. L'epilessia pu\u00f2 avvenire anche dopo altre infezioni cerebrali come la malaria cerebrale, la toxoplasmosi e la toxocariasi. L'uso cronico di alcol aumenta il rischio di epilessia. Altri rischi includono la malattia di Alzheimer, la sclerosi multipla e la sclerosi tuberosa e l'encefalite autoimmune. Essere vaccinati non aumenta il rischio di epilessia. La malnutrizione \u00e8 un fattore di rischio per lo pi\u00f9 visto nei Paesi in via di sviluppo, anche se non \u00e8 chiaro se si tratta di una causa diretta o una correlazione.\nFisiopatologia.\nL'attivit\u00e0 elettrica del cervello normalmente non \u00e8 sincrona. Essa \u00e8 regolata da vari fattori sia all'interno dei neuroni sia nell'ambiente cellulare. I fattori neuronali interni includono il tipo, il numero e la distribuzione dei canali ionici, le modifiche ai recettori e l'espressione genica. I fattori esterni al neurone sono correlati alla concentrazioni degli ioni, alla plasticit\u00e0 sinaptica e alla regolamentazione del rilascio dei neurotrasmettitori da parte delle cellule gliali.\nEpilessia.\nL'esatto meccanismo sottostante all'epilessia non \u00e8 in s\u00e9 noto, ma si conosce abbastanza bene la fisiopatologia a livello cellulare, tuttavia non si \u00e8 ancora stabilito in quali circostanze nel cervello si viene a verificare un'eccessiva sincronizzazione dell'attivit\u00e0 neuronale che poi porta all'attacco epilettico.\nNei casi di epilessia, la resistenza dei neuroni eccitatori agli stimoli appare diminuita durante il periodo di una crisi. Ci\u00f2 pu\u00f2 verificarsi a causa di cambiamenti nei canali ionici o nel non corretto funzionamento dei neuroni inibitori. Questo si traduce poi in una specifica area da cui le crisi epilettiche possono svilupparsi. Un ulteriore meccanismo che porta all'epilessia pu\u00f2 essere dovuto alla regolazione \"\"up\" dei circuiti neuronali eccitatori o la regolazione \"down\"\" dei circuiti inibitori, seguito di un danno al cervello. Tali epilessie secondarie avvengono attraverso processi noti come \"epilettogenesi\". La compromissione della barriera emato-encefalica pu\u00f2 anche essere un meccanismo causale, in quanto consentirebbe alle sostanze presenti nel sangue di entrare nel cervello.\nAttacchi.\nVi sono prove che dimostrano che le crisi epilettiche non sono solitamente eventi casuali ma che spesso sono causate da fattori come la mancanza di sonno, lo stress, luci lampeggianti o rumori improvvisi. \"soglia epilettogena\" \u00e8 il termine usato per indicare la quantit\u00e0 dello stimolo necessario perch\u00e9 si verifichi un attacco. Nei pazienti epilettici tale soglia appare molto pi\u00f9 bassa rispetto alla popolazione sana.\nNelle crisi epilettiche un gruppo di neuroni incominciano a funzionare in modo anormale improvvisamente, e in modo sincronizzato. Ci\u00f2 provoca un'onda di depolarizzazione, nota come spostamento depolarizzante parossistico. Normalmente, dopo che un neurone ha avuto una scarica elettrica, esso diventa pi\u00f9 resistente per un certo tempo ad altre scariche elettriche. Ci\u00f2 \u00e8 dovuto in parte all'effetto dei neuroni inibitori, per i cambiamenti elettrici stessi all'interno del neurone e per gli effetti negativi dell'adenosina.\nLe crisi parziali hanno origine in un solo emisfero del cervello, mentre le crisi generalizzate incominciano in entrambi. Alcuni tipi di crisi sono in grado di modificare la struttura del cervello, mentre altri sembrano sortire un effetto minore. La gliosi, la perdita neuronale e l'atrofia di specifiche aree del cervello sono correlate all'epilessia, ma non \u00e8 chiaro se essa provochi queste condizioni o se esse ne siano la causa.\nDiagnostica.\nLa diagnosi di epilessia viene tipicamente formulata in base alla descrizione dell'evento convulsivo e delle circostanze in cui \u00e8 avvenuto. Il ricorso a un elettroencefalogramma e a tecniche di neuroimaging fanno di solito parte degli esami di approfondimento. Sebbene si tenti di osservare una sindrome epilettica specifica, ci\u00f2 non sempre risulta possibile. Una registrazione video correlata a quella dell'EEG pu\u00f2 essere utile nei casi pi\u00f9 complessi.\nDefinizione.\nAl 2014, l'epilessia viene definita come il verificarsi di due o pi\u00f9 crisi epilettiche, separate da pi\u00f9 di 24 ore, senza che vi sia causa chiara. Per attacco epilettico si intende invece una situazione provvisoria in cui si manifestano i sintomi derivanti da un'attivit\u00e0 elettrica anomala all'interno del cervello. Pu\u00f2 essere anche vista come una condizione in cui i pazienti hanno avuto almeno una crisi epilettica, con un permanente rischio di incorrere in un altro episodio o in una sindrome epilettica.\nL\"International League Against Epilepsy\" e l\"International Bureau for Epilepsy\", che collaborano come partner dell'Organizzazione mondiale della sanit\u00e0, definiscono l'epilessia nella loro dichiarazione congiunta del 2005 come \"un disordine del cervello caratterizzato da una duratura predisposizione nel generare crisi epilettiche e dalle conseguenze neurobiologiche, cognitive, psicologiche e sociali di questa condizione. La definizione di epilessia richiede il verificarsi di almeno un attacco epilettico\".\nSindromi epilettiche.\nI casi di epilessia possono essere classificati in sindromi epilettiche per le caratteristiche specifiche che si presentano. Queste includono, tra le altre, l'et\u00e0 di esordio degli attacchi, la tipologia delle crisi, i tracciati EEG. L'identificazione di una sindrome epilettica risulta utile, in quanto consente di determinare le cause di fondo cos\u00ec come di scegliere i farmaci pi\u00f9 indicati.\nLa possibilit\u00e0 di classificare un caso di epilessia all'interno di una sindrome specifica \u00e8 pi\u00f9 facilmente possibile con i bambini, in quanto comunemente l'insorgenza degli attacchi epilettici \u00e8 piuttosto precoce. Alcuni esempi meno gravi sono l'epilessia benigna rolandica (2,8 casi per 100\u00a0000), l'assenza tipica dell'infanzia (0,8 casi per 100\u00a0000) e l'epilessia mioclonica giovanile (0,7 casi per 100\u00a0000). Sindromi gravi con disfunzione cerebrale diffusa vengono anche indicate come encefalopatie epilettiche. Queste sono associate con crisi frequenti resistenti al trattamento e da gravi disfunzioni cognitive, come nel caso della sindrome di Lennox-Gastaut e della sindrome di West. Si ritiene che la genetica svolga un ruolo importante nelle epilessie per una serie di meccanismi e alcuni modelli di ereditariet\u00e0 genetica semplici e complessi sono stati identificati. Tuttavia, i tentativi di \"screening\" estesi non sono riusciti a identificare singole varianti geniche di grande effetto. Studi pi\u00f9 recenti e il sequenziamento del genoma hanno permesso di cominciare a comprendere una serie di mutazioni responsabili di alcune encefalopatie epilettiche, tra cui quelle dei geni CHD2 e SYNGAP e di DMN1, GABBR2, FASN e RyR3.\nLe sindromi le cui cause non sono chiaramente identificate, sono difficili da abbinare alle categorie della classificazione corrente dell'epilessia. In queste casi la categorizzazione \u00e8 stata fatta un po' arbitrariamente. La categoria \"idiopatica\" (causa sconosciuta) della classificazione nel 2011 include sindromi di cui le caratteristiche cliniche generali e/o l'et\u00e0 puntano fortemente a una causa genetica presunta.\nEsami medici.\nUn elettroencefalogramma (EEG) pu\u00f2 essere d'aiuto mostrando l'attivit\u00e0 cerebrale suggestiva di un aumento del rischio di incorrere in convulsioni. Si raccomanda solo a coloro che hanno la probabilit\u00e0 di avere un attacco epilettico sulla base dei sintomi. Nella diagnosi di epilessia, l'elettroencefalografia pu\u00f2 aiutare a distinguere il tipo di attacco o la sindrome presente. Non pu\u00f2 essere utilizzato per escludere la diagnosi e pu\u00f2 dare falso positivo nei pazienti senza la malattia. In alcune situazioni pu\u00f2 essere utile eseguire l'EEG quando il paziente dorme o in privazione di sonno.\nIl ricorso a tecniche di imaging biomedico, come la tomografia computerizzata (TC) e la risonanza magnetica (RM), \u00e8 consigliato dopo una prima crisi non febbrile per rilevare problemi strutturali del cervello. La RM \u00e8 generalmente il sistema di imaging migliore tranne quando si sospetta un'emorragia cerebrale per la quale la TC \u00e8 pi\u00f9 sensibile e pi\u00f9 facilmente disponibile. Se chi ha avuto un attacco si presenta al pronto soccorso ma ritorna alla normalit\u00e0 in fretta, gli esami di \"imaging\" possono essere fatti in un secondo momento. Se una persona ha una precedente diagnosi di epilessia con precedenti immagini, il ripetere gli esami spesso non \u00e8 necessario.\nNegli adulti, i valori sanguigni degli elettroliti, della glicemia e dei livelli di calcio sono importanti per escludere alcune patologie come possibile causa. Un elettrocardiogramma pu\u00f2 escludere problemi del ritmo del cuore. Una puntura lombare pu\u00f2 essere utile per diagnosticare un'infezione al sistema nervoso centrale, ma solitamente non viene eseguita di \"routine\". Nei bambini ulteriori test possono essere richiesti come l'esame delle urine e del sangue alla ricerca di possibili disturbi metabolici.\nUn livello ematico elevato di prolattina entro i primi 20 minuti dopo un attacco, pu\u00f2 essere utile per confermare una situazione epilettica in contrapposizione alla crisi psicogena non epilettica. Il livello sierico di prolattina \u00e8 meno utile per individuare le crisi parziali.\nDiagnosi differenziale.\nFormulare una diagnosi di epilessia pu\u00f2 essere difficile. Un certo numero di altre condizioni mediche possono presentarsi con segni e sintomi molto simili a convulsioni, compresa la sincope, l'iperventilazione, le emicranie, la narcolessia, gli attacchi di panico e le convulsioni psicogene non epilettiche (PNES). In particolare, una sincope pu\u00f2 essere accompagnata da un breve episodio convulsivo. L'epilessia autosomica dominante notturna del lobo frontale, spesso diagnosticata scorrettamente come incubi, era inizialmente considerata una parasonnia ma in seguito fu identificata come un'epilessia.\nI bambini possono avere comportamenti che sono facilmente scambiati per crisi epilettiche, ma che in realt\u00e0 non lo sono. Questi includono spasmi affettivi, bagnare il letto, terrori notturni, tic e mioclono. Il reflusso gastroesofageo pu\u00f2 causare inarcamento della schiena e la torsione della testa di lato nei neonati, e ci\u00f2 pu\u00f2 essere confuso con le crisi tonico-cloniche.\nLa diagnosi errata \u00e8 frequente e si riscontra in circa il 5%-30% dei casi. Diversi studi hanno dimostrato che in molti casi attacchi simil-epilettici resistenti al trattamento, hanno in realt\u00e0 una causa cardiovascolare. Circa il 20% di coloro che si recano in ospedale per l'epilessia ha la PNES e di coloro che hanno PNES circa il 10% ha anche l'epilessia.\nTrattamento.\nL'epilessia \u00e8 solitamente trattata mediante l'assunzione giornaliera di farmaci, prescritti dopo il verificarsi di una seconda crisi, ma per i soggetti ad alto rischio la terapia farmacologica pu\u00f2 essere utilizzata fin dall'esordio. In alcuni casi, una dieta speciale, l'impianto di un neurostimolatore o un intervento di neurochirurgia possono essere proposti.\nPrimo soccorso.\nMettere le persone con una crisi tonico-clonica attiva nella posizione laterale di sicurezza aiuta a prevenire l'inalazione di liquidi nei polmoni. Mettere le dita in bocca o inserire un abbassalingua non \u00e8 raccomandato in quanto potrebbe causare vomito o far s\u00ec che il soccorritore venga morso. Gli interventi dovrebbero essere tesi a evitare traumi, tuttavia non sono generalmente necessarie precauzioni per la colonna vertebrale.\nSe un attacco dura pi\u00f9 di 5 minuti o vi sono due attacchi nell'arco di un'ora senza che vi sia nel mezzo un ritorno a un livello normale di coscienza, si ritiene che vi sia un'emergenza medica conosciuta come \"stato di male epilettico\". Questa situazione pu\u00f2 necessitare di assistenza medica per mantenere protetta la perviet\u00e0 delle vie aeree. Il farmaco che si pu\u00f2 utilizzare autonomamente pi\u00f9 utilizzato per un attacco di lunga durata \u00e8 il midazolam \"per os\", mentre il diazepam pu\u00f2 anche essere somministrato per via rettale. In ospedale viene preferito il lorazepam per via endovenosa. Se due dosi di benzodiazepine non risultano efficaci, altri farmaci come la fenitoina possono essere utilizzati. Lo stato di male epilettico convulsivo che non risponde al trattamento iniziale tipicamente richiede il ricovero in un reparto di terapia intensiva e il trattamento con farmaci importanti come il tiopental sodico o il propofol.\nFarmaci anticonvulsivi.\nFarmaci anticonvulsivanti costituiscono il trattamento principale per l'epilessia e spesso devono essere assunti per tutta la vita. La scelta del principio attivo si basa sul tipo di crisi, sulla presenza della sindrome di epilessia, sugli altri farmaci prescritti, sugli altri problemi di salute e sull'et\u00e0 e lo stile di vita della persona. Inizialmente \u00e8 consigliato un unico farmaco e se questo non risulta efficace, o comporta gravi effetti collaterali, si prova a cambiare. L'assunzione di due farmaci contemporaneamente \u00e8 consigliata solo se il singolo non fornisce risultati. In circa la met\u00e0, gi\u00e0 la prima prescrizione risulta efficace; nel 13% dei casi \u00e8 necessario provare un secondo principio attivo, mentre il 4% dei pazienti necessita di assumere due agenti contemporaneamente. Per il circa 30% delle persone gli attacchi permangono nonostante il trattamento farmacologico.\nVi sono un certo numero di farmaci disponibili che sembrano essere ugualmente efficaci, sia per le crisi parziali sia per quelle generalizzate: fenitoina, carbamazepina e valproato. La carbamazepina a rilascio controllato sembra funzionare come la carbamazepina a rilascio immediato e pu\u00f2 comportare meno effetti collaterali. Nel Regno Unito, la carbamazepina o la lamotrigina sono raccomandati come trattamento di prima linea per le crisi parziali, con levetiracetam e valproato come seconda scelta per gli alti costi e gli effetti collaterali. Per le crisi generalizzate il valproato \u00e8 il farmaco raccomandato e la lamotrigina pu\u00f2 essere considerata di seconda scelta. In coloro che accusano crisi di assenza vengono raccomandati l'etosuccimide o valproato; quest'ultimo risulta particolarmente efficace nelle crisi miocloniche e toniche o nelle convulsioni atone. Se gli attacchi appaiono ben controllati a seguito di un particolare trattamento, non \u00e8 generalmente necessario controllare regolarmente i livelli di farmaco nel sangue.\nL'anticonvulsivante meno costoso \u00e8 il fenobarbital. L'Organizzazione mondiale della sanit\u00e0 lo raccomanda come trattamento di prima linea nei Paesi in via di sviluppo. La sua disponibilit\u00e0 pu\u00f2 essere tuttavia difficile, in quanto alcuni Paesi lo classificano come farmaco proibito.\nGli effetti collaterali dei farmaci sono stati riportati dal 10% al 90% dei pazienti, a seconda di come sono stati raccolti i dati. La maggior parte di questi effetti sono correlati alla dose. Alcuni esempi possono essere un cambiamento di umore, depressione, aumento o perdita di peso, sonnolenza o un'andatura instabile. Alcuni farmaci hanno effetti collaterali che non sono legati al dosaggio, come eruzioni cutanee, tossicit\u00e0 epatica o soppressione del midollo osseo. Fino a un quarto delle persone interrompe il trattamento a causa di questi effetti avversi. Alcuni farmaci sono associati all'insorgenza di anomalie congenite, se usati durante la gravidanza. A tal proposito, il valproato risulta essere particolarmente preoccupante, soprattutto durante il primo trimestre di gestazione. Nonostante questo, il trattamento spesso non viene interrotto se giudicato efficace, poich\u00e9 il rischio di epilessia non trattata \u00e8 ritenuto essere maggiore del rischio del farmaco.\nL'assunzione dei farmaci pu\u00f2 essere lentamente sospesa in coloro che non hanno avuto alcun attacco per un tempo da due a quattro anni; tuttavia, circa un terzo delle persone sperimenta una ricaduta, il pi\u00f9 delle volte durante i primi sei mesi dall'interruzione della terapia. La sospensione definitiva dai farmaci risulta possibile nel circa 70% dei bambini e nel 60% degli adulti.\nChirurgia.\nNel caso di epilessia, il ricorso alla chirurgia pu\u00f2 essere un'opzione per gli individui con crisi epilettiche parziali che non cessano di manifestarsi nonostante l'adozione degli altri trattamenti. Prima di valutare il trattamento chirurgico \u00e8 necessario provare almeno due o tre farmaci diversi. Lo scopo della chirurgia \u00e8 il controllo totale delle crisi epilettiche e questo ci\u00f2 pu\u00f2 essere ottenuto nel 60-70% dei casi. Tra le procedure comuni vi sono il taglio dell'ippocampo tramite una resezione anteriore lobo temporale, la rimozione delle masse tumorali e la rimozione di alcune porzioni di neocorteccia. Alcune procedure come la callosotomia possono essere tentate per provare a ridurre il numero di crisi, piuttosto che per curare la condizione stessa. A seguito dell'intervento chirurgico, in molti casi la terapia farmacologica pu\u00f2 essere lentamente sospesa.\nAnche la neurostimolazione pu\u00f2 essere un'opzione attuabile in coloro che non sono candidabili per la chirurgia. Tre metodiche hanno dimostrato di essere efficaci in coloro che non rispondono ai farmaci: la stimolazione del nervo vago, la stimolazione talamica anteriore e la stimolazione di risposta ad anello chiuso.\nDieta.\nUna dieta chetogenica (alto contenuto di grassi, basso contenuto di carboidrati, proteine adeguate) sembra diminuire il numero di attacchi della met\u00e0 in circa il 30-40% dei bambini. Si tratta di una scelta ragionevole in coloro che hanno l'epilessia senza aver riscontrato miglioramenti con il trattamento farmacologico e a cui \u00e8 precluso l'intervento chirurgico. Circa il 10% di essi seguono la dieta per alcuni anni per poi abbandonarla per via dell'inefficacia e dei problemi nella tollerabilit\u00e0. Gli effetti collaterali includono problemi allo stomaco e intestinali, riscontrati nel 30% dei pazienti, e vi sono preoccupazioni a lungo termine per il verificarsi di possibili malattie cardiache. Diete meno radicali sono pi\u00f9 facili da tollerare e possono essere altrettanto efficaci. Non \u00e8 ben chiaro il motivo per cui questa dieta possa funzionare. L'attivit\u00e0 fisica \u00e8 stata proposta come probabilmente utile per prevenire le crisi, e alcuni dati forniscono un certo sostegno a tale teoria.\nMedicina alternativa.\nLa medicina alternativa, tra cui l'agopuntura, gli interventi psicologici, l'assunzione continua di vitamine, e la pratica dello yoga, non hanno alcuna prova affidabile a sostegno per essere consigliate nel caso di epilessia. Anche l'uso di melatonina non trova riscontro.\nPrognosi.\nSolitamente l'epilessia non pu\u00f2 essere curata ma i farmaci sono in grado di controllare gli attacchi in modo efficace in circa il 70% dei casi. Coloro che hanno crisi generalizzate in pi\u00f9 dell'80% dei casi possono essere ben controllati con i farmaci, mentre ci\u00f2 si verifica solo nel 50% di persone con crisi parziali.\nAl di l\u00e0 dei sintomi delle malattie di base che pu\u00f2 essere alla base di una parte degli eventi epilettici, le persone con epilessia sono a maggior rischio di morte per quattro problemi principali: stato di male epilettico, suicidio associato alla depressione, traumi da convulsioni e morte improvvisa da epilessia (SUDEP). Quelli a pi\u00f9 alto rischio di decesso presentano alla base danni neurologici e crisi epilettiche scarsamente controllate, in genere quelli con sindromi epilettiche pi\u00f9 benigne vedono un minor rischio di morte.\nUno studio del \"National Sentinel Audit of Epilepsy-Related Deaths\", ha attirato l'attenzione su questo importante problema. Esso ha rivelato che \"1\u00a0000 morti si verificano ogni anno nel Regno Unito a causa dell'epilessia e la maggior parte di essi sono associati a crisi epilettiche e il 42% dei decessi erano potenzialmente evitabili\".\nAlcuni disturbi sembrano verificarsi con maggior incidenza nelle persone affette da epilessia. Essi includono: depressione, stato d'ansia, emicrania, infertilit\u00e0 e bassa libido sessuale. Il disturbo da deficit di attenzione/iperattivit\u00e0 (ADHD) colpisce i bambini epilettici da tre a cinque volte di pi\u00f9 rispetto ai bambini della popolazione generale. L'ADHD e l'epilessia possono avere significative conseguenze per il comportamento di un bambino, nel suo apprendimento e nella sua vita sociale. L'epilessia \u00e8 comune nell'autismo.\nMortalit\u00e0.\nLe persone con epilessia hanno un aumento del rischio di morte. Tale aumento si stima sia compreso tra le 1,6 e 4,1 volte superiore alla popolazione generale ed \u00e8 spesso legata alle cause della crisi, allo stato epilettico, al suicidio, ai traumi e SUDEP. Il decesso, nel caso di stato di male epilettico, \u00e8 dovuto principalmente a un problema di fondo come la mancanza dei farmaci necessari. Il rischio di suicidio \u00e8 aumentato da due a sei volte in coloro che hanno l'epilessia. La SUDEP sembra essere in parte legata alla frequenza delle crisi generalizzate tonico-cloniche e rappresenta circa il 15% dei decessi legati all'epilessia. Non \u00e8 chiaro come poter diminuire il rischio. Il maggior incremento della mortalit\u00e0 da epilessia \u00e8 tra gli anziani. Coloro con epilessia a causa sconosciuta hanno un rischio aumentato di poco. Nel Regno Unito si stima che il 40-60% dei decessi sia evitabile. Nel mondo in via di sviluppo molte morti sono dovute a casi di epilessia non trattati adeguatamente.\nStato della ricerca.\nNel 2011 \u00e8 stato sviluppato un sistema efficace per tentare di prevedere le crisi epilettiche in base all'analisi dell'EEG. Il modello Kindling, dove vengono effettuate ripetute esposizioni a eventi che potrebbero causare crisi epilettiche. \u00c8 stato utilizzato su animali per studiare il fenomeno.\nLa terapia genica \u00e8 stata studiata in alcuni tipi di epilessia. L'utilizzo di farmaci che alterano la funzione immunitaria, come le immunoglobuline per via endovenosa, sono scarsamente supportati da prove. La radiochirurgia stereotassica non invasiva, al 2012, \u00e8 comparata alla chirurgia standard per alcuni tipi di epilessia.\nNegli animali.\nL'epilessia si riscontra anche in un certo numero di animali, compresi cani, dove rappresenta il disturbo cerebrale pi\u00f9 comune, e nei gatti. Tipicamente viene trattata con anticonvulsivanti, come il fenobarbital o il bromuro nei cani e il solo fenobarbital nei gatti. Mentre le crisi generalizzate nei cavalli sono abbastanza facili da diagnosticare, pu\u00f2 essere pi\u00f9 difficile nel caso di crisi epilettiche non generalizzate e il ricorso a un EEG pu\u00f2 essere utile.\nSociet\u00e0 e cultura.\nStigmatizzazione.\nIn tutto il mondo, coloro che soffrono di epilessia comunemente vivono una certa stigmatizzazione sociale e la condizione pu\u00f2 colpire le persone economicamente, socialmente e culturalmente. In India e in Cina l'epilessia pu\u00f2 essere utilizzata come giustificazione per negare il matrimonio. In alcuni Paesi alcuni ancora ritengono che gli epilettici siano posseduti. In Tanzania, come in altre parti dell'Africa, l'epilessia \u00e8 associata a possessione da parte di spiriti maligni, alla stregoneria o a avvelenamenti e per molti \u00e8 ritenuta una condizione contagiosa. Prima del 1970 il Regno Unito aveva leggi che impedivano alle persone con epilessia di sposarsi. La paura della stigmatizzazione pu\u00f2 portare a negare ad alcune persone di aver avuto crisi epilettiche.\nAspetti economici.\nL'epilessia comporta costi economici diretti, nei soli Stati Uniti, di circa un miliardo di dollari. Nel 2004 \u00e8 stato stimato che in Europa tale costo sia pari a circa 15,5 miliardi di euro, Si ritiene che in India l'epilessia comporti costi per 1,7 miliardi di dollari, pari allo 0,5% del PIL del paese. Gli attacchi epilettici sono causa di circa l'1% degli accessi al pronto soccorso (2% per i servizi di emergenza pediatrici) negli Stati Uniti.\nGuida di veicoli.\nSi ritiene che coloro che soffrono di epilessia abbiano circa il doppio del rischio di essere coinvolti in un incidente stradale e quindi in molte aree del mondo essi non sono autorizzati a guidare o lo sono solo se vengono soddisfatte determinate condizioni. In alcuni Paesi i medici sono tenuti per legge a segnalare alle autorit\u00e0 che rilasciano le licenze di guida se un proprio assistito ha avuto un attacco epilettico. I Paesi che richiedono ci\u00f2 sono la Svezia, l'Austria, la Danimarca e la Spagna. I Paesi che richiedono invece che sia il singolo paziente a segnalare il proprio stato sono l'Irlanda, il Regno Unito e la Nuova Zelanda. In Canada, negli Stati Uniti e in Australia le prescrizioni circa la segnalazione variano a seconda della provincia o dello Stato. Se gli attacchi risultano ben controllati, nella maggior parte dei casi \u00e8 ragionevole permettere al pazienti di guidare. Il tempo per cui una persona deve essere priva da crisi epilettiche prima che possa guidare varia da Paese a Paese. Molti richiedono un periodo che pu\u00f2 variare da uno a tre anni, senza che si sia verificato alcun attacco. Negli Stati Uniti il tempo necessario \u00e8 determinato da ciascuno Stato ed \u00e8 fra tre mesi e un anno.\nAgli individui con epilessia o attacchi di convulsioni viene tipicamente negata una licenza di pilota d'aerei. In Canada, se un individuo ha avuto non pi\u00f9 di una crisi, dopo cinque anni pu\u00f2 ottenere una licenza limitata, se tutti gli altri test risultano normali. Anche coloro che hanno avuto attacchi epilettici in seguito a stati febbrili o assunzione di droghe, possono vedersi negata la licenza. Negli Stati Uniti, la \"Federal Aviation Administration\" non permette a coloro che soffrono di epilessia di ottenere una licenza di pilota commerciale. Rare eccezioni possono essere fatte per le persone che hanno avuto un attacco isolato o convulsioni febbrili e non hanno avuto altri episodi in et\u00e0 adulta senza l'assunzione di farmaci. Nel Regno Unito, una licenza di pilota privato completa richiede gli stessi standard di una patente di guida professionale. Ci\u00f2 richiede un periodo di dieci anni senza alcun attacco e senza che vi sia una terapia farmacologica in atto. Coloro che non soddisfano questo requisito possono acquisire, tuttavia, una licenza limitata, se non hanno avuto alcun attacco per cinque anni.\nOrganizzazioni di supporto.\nSono state fondate alcune organizzazioni che si occupano di fornire sostegno alle persone e alle famiglie colpite dall'epilessia. La campagna \"Out of the Shadows\" \u00e8 uno sforzo congiunto da parte dell'Organizzazione mondiale della sanit\u00e0, dell\"International League Against Epilepsy\" e l\"International Bureau for Epilepsy\", e fornisce assistenza a livello internazionale. Il \"Joint Epilepsy Council serves\" serve il Regno Unito e l'Irlanda, mentre negli Stati Uniti, l\"Epilepsy Foundation\" lavora per aumentare l'accettazione di coloro che soffrono della malattia, di aumentare la loro capacit\u00e0 di vivere nella societ\u00e0 e di promuovere la ricerca di una cura. Tale fondazione organizza anche gruppi di sostegno. In Italia opera l'Associazione Italiana Contro l'Epilessia (AICE)."}
{"id": "75159", "revid": "262457", "url": "https://it.wikipedia.org/wiki?curid=75159", "title": "Japa Mala", "text": ""}
{"id": "75163", "revid": "2166030", "url": "https://it.wikipedia.org/wiki?curid=75163", "title": "Sancho IV di Castiglia", "text": "Origine.\nFiglio maschio secondogenito del re di Castiglia e Le\u00f3n e anche Re dei Romani (imperatore, non ancora incoronato del Sacro Romano Impero Germanico), Alfonso X \"il Saggio\" e di Violante d'Aragona (1236-1301), figlia del re d'Aragona, Giacomo I e della principessa ungherese Violante.\nBiografia.\nSecondo il \"Chronicon de Carde\u00f1a\" Sancho (\"Infant D. Sancho\") era figlio del re Alfonso X (\"Rey D. Alfonso\"). Inoltre Sancho \u00e8 citato in un documento del 9 luglio 1258, assieme alla madre ed al fratello Ferdinando, dove il re Alfonso X con (\"la Reyna donna Yolant mi mujer et con nuestro ffijo el Infante don Ferrando primero et yeredero e con nuestro ffijo el Inffante don Sancho\") garantiva i diritti alla chiesa di Valladolid.\nIl 6 febbraio 1270, alla presenza di due testimoni (\"domino Lop\u2026domino de Biscaia, Didaco Lopi de Haro\") tra Alfonso X (\"Alfonso\u2026regi Castell\u00e6 et domin\u00e6 Violant regin\u00e6 Castell\u00e6\u2026uxori\") e Gastone VII (\"domini Gastonis\u2026vicecomitis Bearnensis\") fu ratificato il contratto di fidanzamento di Sancho (\"infanti domino Sancio filio\") e (\"Guillelmam filiam\") Guglielma di B\u00e9arn (1255-1309), figlia del visconte di B\u00e9arn, Gastone VII e della contessa di Bigorre, Amata di Marsan.\nMentre il padre si trovava in Provenza a trattare con il papa Gregorio X, nel 1275, le truppe dei Merinidi (dinastia regnante in Marocco), guidate dal sultano Abu Yusuf Ya'qub ibn 'Abd al-Haqq, sbarcarono sulle coste andaluse, per venire in soccorso del sultano di Granada Muhammad II al-Faqih. Suo fratello, Ferdinando, reggente del regno, in assenza del re, si mise alla testa dell'esercito per far fronte alle truppe di invasione.Prima ancora di scontrarsi coi musulmani per\u00f2 Ferdinando, come riportato dagli Annali toledani e anche dalle \"Chronicon de Carde\u00f1a\", \"Chronicon Domini Joannis Emmanuelis\" e la \"Cronaca\" di Guglielmo di Nangis, trov\u00f2 la morte, a causa di una forte febbre e Sancho gli subentr\u00f2 alla testa delle truppe e riport\u00f2 la vittoria sull'esercito invasore.I nobili di Castiglia dopo la battaglia nominarono Sancho erede al trono, ignorando che l'erede deceduto, Ferdinando, aveva due figli, e le Cortes, riunite a Segovia, nel 1276, confermarono Sancho erede al trono.Alfonso X, ignorando i diritti degli eredi di Ferdinando, accett\u00f2 la decisione e nomin\u00f2 nuovo erede al trono il suo figlio maschio secondogenito, Sancho, che dal 1276 al 7 luglio 1277, fu maggiordomo del re suo padre.\nLa vedova di Ferdinando, Bianca di Francia, dopo la decisione delle Cortes, fu addirittura imprigionata, mentre i due figli, Alfonso e Ferdinando, come narra Guglielmo di Nangis, furono protetti solo dalla nonna paterna, Violante.Bianca chiese aiuto al fratello, il re di Francia, Filippo III l'Ardito, che invi\u00f2 ambasciatori per protestare e nello stesso tempo, per invadere la Castiglia, mise insieme un esercito che in Castiglia non arriv\u00f2 mai, infatti si ferm\u00f2 a Pau.Nel frattempo, mentre Bianca riparava in Francia, la madre di Sancho, Violante d'Aragona, aveva fatto mettere al sicuro i due nipotini, Alfonso e Ferdinando, in Aragona presso il fratello Pietro III, che li custod\u00ec nella fortezza di J\u00e1tiva.\nE quando Alfonso X propose a Sancho di creare per Alfonso de la Cerda un piccolo regno, nella citt\u00e0 di Ja\u00e9n, Sancho, appoggiato dal fratello Giovanni, si ribell\u00f2 al padre ed inizi\u00f2 una guerra civile che releg\u00f2 Alfonso nel sud del regno di Castiglia, in Murcia e parte dell'Andalusia, la zona di Siviglia, che si concluse, nel 1282, con una parziale vittoria di Sancho che, nonostante l'8 novembre 1282 fosse stato diseredato dal padre, si autoproclam\u00f2 re di Castiglia, con l'approvazione delle Cortes, riunite a Valladolid.\nNel luglio del 1282, nella cattedrale di Toledo, Sancho si spos\u00f2 con Maria di Molina (1264-1321), figlia di Alfonso di Molina, figlio del re del Le\u00f3n, Alfonso IX e della regina di Castiglia, Berenguela.Questo matrimonio, per la legge canonica, non era valido per evidenti vincoli di parentela (il nonno di Sancho, Ferdinando III ed il padre di Maria, Alfonso di Molina erano fratelli; Maria non si diede per vinta sino a che, nel 1301, sei anni dopo la morte di Sancho, papa Bonifacio VIII legittim\u00f2 l'unione matrimoniale).\nNonostante le continue dispute col padre, alla morte di Alfonso, nel 1284, gli successe sul trono, come Sancho IV. Sancho si proclam\u00f2 re di Castiglia e di Le\u00f3n, in aperto contrasto con la volont\u00e0 del vecchio re che aveva designato come erede di Castiglia il figlio maggiore del suo primogenito Ferdinando, Alfonso de la Cerda, ed erede del Le\u00f3n il figlio Giovanni, quindi usurpando il trono ad entrambi. Questo diede origine a un aspro periodo di lotte interne tra il nuovo re e la fazione vicina al legittimo erede, capeggiata dallo zio di Sancho, don Giovanni, affiancato dal signore della Biscaglia, Lope D\u00edaz III de Haro e sostenuta dagli Aragonesi, che dal 1285 avevano un nuovo re, Alfonso III.Sancho ne usc\u00ec vittorioso e lo zio Giovanni fu imprigionato, Lope D\u00edaz III de Haro giustiziato, cos\u00ec come parecchi partigiani degli infanti de la Cerda, furono passati con le armi a Badajoz, a Talavera, a Avila ed a Toledo.\nNel settembre del 1288, a Jaca, Alfonso III di Aragona, organizz\u00f2 la proclamazione di Alfonso de la Cerda a re di Castiglia, che port\u00f2 i due regni di Castiglia e di Aragona ad una guerra di frontiera, con battaglie nell'aprile e luglio del 1289, settembre del 1290 e febbraio del 1291.\nNegli stessi anni, Sancho dovette respingere il contrattacco dei musulmani del Sultanato di Granada, che chiesero aiuto ai Merinidi del Marocco, che sbarcarono in Spagna capeggiati dal sultano Abu Yaqub Yusuf al-Nasr, erano stati chiamati anche dallo zio di Sancho, Giovanni, nuovamente ribellatosi contro di lui.Misero l'assedio a Tarifa, strenuamente difesa da Guzm\u00e1n el Bueno, che riusc\u00ec a fare desistere i Merinidi, che si dovettero ritirare e rientrare in Marocco. Anche lo zio Giovanni depose le armi.\nL'avvento al trono di Aragona di Giacomo II segn\u00f2 un riavvicinamento tra i regni di Castiglia ed Aragona che sembr\u00f2 poter cancellare definitivamente le rivendicazioni degli \"infanti de la Cerda\", che per\u00f2 risorgeranno intatte dopo l'improvvisa morte, il 25 aprile 1295, a Toledo, del re di Castiglia, Sancho IV, che lasciava il trono delle mani del figlio Ferdinando di soli nove anni.Sancho fu inumato a Toledo, nella Cattedrale di Santa Mar\u00eda de Toledo.\nUna nota \u00e8 d'obbligo per inquadrare il personaggio: il figlio di Alfonso X il Saggio, considerato il fondatore della prosa letteraria castigliana, che riun\u00ec tutto il sapere della sua epoca nella lingua corrente parlata dai suoi sudditi e che fond\u00f2 la Scuola di traduttori di Toledo, Sancho IV el Bravo non sapeva n\u00e9 leggere n\u00e9 scrivere.\nDiscendenza.\nSancho e Maria ebbero sette figli, ma Sancho ebbe anche tre figli illegittimi da tre diverse amanti.\nDalla consorte Maria Sancho ebbe:\nDall'amante Maria Alfonso de Meneses Sancho ebbe una figlia:\nDa Maria Perez Sancho ebbe un figlio:\nDa una terza amante, di cui non si conosce n\u00e9 il nome n\u00e9 gli ascendenti, Sancho ebbe una figlia:"}
{"id": "75166", "revid": "916580", "url": "https://it.wikipedia.org/wiki?curid=75166", "title": "Begonia", "text": "Begonia \u00e8 un genere di piante di origine tropicale della famiglia Begoniaceae, che comprende circa 1.900 specie. Sono generalmente piante perenni, spesso coltivate in vaso o in giardino come piante ornamentali per la bellezza dei fiori e delle foglie.\nIl nome del genere \u00e8 dedicato a Michel B\u00e9gon, governatore di Saint-Domingue vissuto nel XVII secolo.\nDescrizione.\nVengono classificate in base al tipo di apparato radicale, in tre gruppi: rizomatose, tuberose e a radici fascicolate. Una caratteristica comune di tutte e tre le categorie \u00e8 che sono piante monoiche, vale a dire che i fiori maschili ed i fiori femminili sono sulla stessa pianta ma sono diversi tra loro: i fiori maschili sono di solito pi\u00f9 appariscenti dei fiori femminili.\nColtivazione.\nTutte le begonie hanno comuni necessit\u00e0 colturali con terriccio umido, soffice e ricco di materia organica, umidit\u00e0 ambientale elevata, esposizione ombrosa e protezione invernale dal freddo. La moltiplicazione avviene per seme, per talea o dove possibile con la divisione di tuberi e rizomi.\nLe Begonie rizomatose sono coltivate solitamente per la bellezza del fogliame, per decorare appartamenti, giardini, serre e per la produzione industriale.\nUna delle pi\u00f9 conosciute e vistose \u00e8 la \"Begonia rex\", originaria dell'India, con foglie cuoriformi lisce o ruvide coloratissime, con screziature rosse, nere, verdi o argentate, lunghe fino a , fiori insignificanti, pianta da serra vuole ambiente caldo-umido, terriccio di castagno misto a sabbia ben concimato, reinvasare ogni tre quattro anni dividendo i rizomi troppo fitti, la moltiplicazione avviene per talea fogliare, incidendo in pi\u00f9 punti la foglia lungo le nervature principali, da ogni incisione nascer\u00e0 una piantina.\nLe Begonie tuberose sono piante perenni interessanti per la bellezza e variet\u00e0 dei fiori. Sono spesso ibridi di forma e portamento diversi. Le foglie sono generalmente grandi cuoriformi di colore verde scuro con sfumature rosse, lobate o dentate. I fiori a volte di notevole grandezza, sono portati da steli lunghi 20\u201340\u00a0cm, possono essere semplici, semidoppi o doppi a petali lisci o increspati e dal colore variabilissimo bianchi, gialli, rossi ecc. Le esigenze colturali prevedono ambiente fresco e umido d'estate con esposizione a mezz'ombra in terreno ricco di humus e privo di calcio, si possono coltivare in vaso o in piena terra, conservando i tuberi all'asciutto in sabbia o torba durante l'inverno. La moltiplicazione si effettua con la divisione dei tuberi in pezzetti (uno per ogni gemma), per talea o con la semina.\nInfine le Begonie erbacee a radici fascicolate perenni o annuali, vengono apprezzate per i fiori. Utilizzate per la formazione di aiuole, bordi fioriti decorazione di balconi e finestre. Si adattano a qualunque tipo di terreno fresco e sciolto e a qualsiasi esposizione. Esistono numerose variet\u00e0 ed ibridi con fiori bianchi, rosa e rossi, fogliame verde lucente, bronzato o rossastro.\nLe Begonie perenni di questo gruppo (ad esempio la Begonia cucullata), vengono coltivate come annuali, seminandole in autunno (al riparo sotto vetro) o in primavera, il metodo di moltiplicazione consigliato \u00e8 per talea nel periodo estivo con svernamento in serra."}
{"id": "75169", "revid": "79227", "url": "https://it.wikipedia.org/wiki?curid=75169", "title": "Teatro di Dioniso", "text": "Il teatro di Dioniso \u00e8 situato presso l'acropoli di Atene. Fu il teatro pi\u00f9 importante del mondo greco nel V e IV secolo a.C. e venne utilizzato dai pi\u00f9 significativi autori greci (Eschilo, Sofocle ed Euripide per la tragedia, Aristofane e Menandro per la commedia) per mettere in scena le loro opere. Venne costruito agli inizi del V secolo a.C. a ridosso del santuario di Dioniso. Accanto all'ingresso sorgeva l'Odeo di Pericle.\nStoria.\nLa costruzione.\nSecondo i pochi documenti storici noti, pare che quando ad Atene cominciarono le rappresentazioni teatrali (attorno al 534 a.C., secondo il Marmor Parium), esse avvenissero nell\"'agor\u00e0\". Tra la fine del VI e l'inizio del V secolo a.C., per\u00f2, si verific\u00f2 un incidente: il crollo delle impalcature (\"ikria\") dove sedevano gli spettatori. Si decise allora di spostare le rappresentazioni in un luogo ad esse dedicato, che venne identificato sulle pendici meridionali dell'acropoli, presso il santuario di Dioniso. Sfruttando il naturale pendio dell'Acropoli stessa, in un imprecisato anno all'inizio del V secolo a.C. fu costruito il teatro.\nIl teatro nel V secolo a.C..\nAl tempo dei pi\u00f9 grandi autori teatrali dell'antica Grecia, il teatro era formato da una orchestra del diametro di 25 metri, in cui recitavano gli attori e il coro. Probabilmente non esisteva un palcoscenico riservato agli attori, sicch\u00e9 questi ultimi e il coro erano sullo stesso livello e interagivano tra loro. Alle spalle degli attori stava la \"sken\u00e9\", ossia alcuni pannelli di legno dove era rappresentato un paesaggio o un palazzo (l'ambientazione dell'opera). All'orchestra si accedeva tramite due corridoi laterali (detti \"parodoi\" o \"eisodoi\") e tramite una porta centrale, situata nel centro della \"sken\u00e9\".\nNella direzione opposta, dall'orchestra si dipartivano le gradinate per il pubblico, in forma semicircolare, formate da sedili in legno che seguivano la naturale pendenza del terreno, sicch\u00e9 gli spettatori (eccetto quelli seduti in prima fila) avevano una visuale dall'alto. Pare che il teatro di Dioniso potesse arrivare a contenere anche 15.000 spettatori.\nDa qualche parte ai margini dell'orchestra (secondo alcuni in cima alla \"sken\u00e9\") era situato il \"theologeion\", una pedana rialzata, solitamente usata per l'apparizione degli dei. Erano inoltre presenti la \"mechan\u00e8\", una sorta di gru che permetteva di sollevare da terra l'attore, simulando il volo, e l'\"ekkyklema\", una piattaforma con delle ruote che poteva essere manovrata e ruotata per scoprire l'interno dell'edificio scenico.\nIn questo secolo, e in quello successivo, il teatro di Dioniso fu senz'altro il pi\u00f9 importante dell'intero mondo greco, poich\u00e9 tutti i pi\u00f9 grandi autori del tempo vi mettevano in scena i loro drammi.\nIl teatro nel IV secolo a.C..\nIn un periodo collocabile tra la fine del V secolo a.C. ed il 330 a.C., il teatro assunse gradualmente la seguente fisionomia: venne introdotto il palcoscenico, rialzato rispetto all'orchestra e ad essa collegato tramite alcuni gradini. Sul palcoscenico agivano gli attori, mentre l'orchestra, pi\u00f9 in basso, era riservata al coro. Vennero inoltre costruite gradinate di pietra in sostituzione delle precedenti di legno, suddivise in settori corrispondenti al censo e alla nobilt\u00e0 degli spettatori. Il posto centrale della prima gradinata, un sedile di marmo riccamente decorato, era riservato al sacerdote di Dioniso.\nI secoli successivi.\nIl teatro di Dioniso venne utilizzato almeno fino al periodo dell'impero romano (ed \u00e8 a questo periodo che risale la maggior parte delle rovine oggi visibili), ma in seguito cadde in disuso, al punto da essere sepolto dal terreno e dalla vegetazione. Dal periodo bizantino, l'intero complesso era completamente distrutto. Venne riportato alla luce grazie agli scavi dell'archeologo Wilhelm D\u00f6rpfeld, condotti tra il 1882 ed il 1895."}
{"id": "75170", "revid": "124219713", "url": "https://it.wikipedia.org/wiki?curid=75170", "title": "Vantaggio competitivo", "text": "Vantaggio competitivo \u00e8 un termine utilizzato nel marketing e divenuto centrale nella gestione strategica (o \"management strategico\"), anche a seguito dei contributi di Michael Porter.\nDefinizione.\nIn via di prima approssimazione, il vantaggio competitivo di un'impresa pu\u00f2 definirsi come ci\u00f2 che costituisce la base delle \"performance\" superiori registrate dall'impresa, solitamente in termini di profittabilit\u00e0, rispetto alla media dei suoi concorrenti diretti nel settore di riferimento, in un arco temporale di medio-lungo termine.\nNel corso degli anni sono state tuttavia proposte diverse definizioni di vantaggio competitivo. Cos\u00ec, ad esempio, Robert Grant lo definisce come la \"capacit\u00e0 dell'impresa di superare gli avversari nel raggiungimento del suo obiettivo primario: la redditivit\u00e0\" (Grant, 1999, p.\u00a0218); mentre, per Enrico Valdani, \u00e8 \"la capacit\u00e0 distintiva\" (o competenza distintiva) \"di un'impresa di presidiare, sviluppare e difendere nel tempo, con maggiore intensit\u00e0 dei rivali, una capacit\u00e0 \"market driving\" o una risorsa critica che possono divenire fattori critici di successo\" (Valdani, 2003).\nLa creazione del vantaggio competitivo.\nLa strategia deve identificare e risolvere le questioni connesse alla generazione del vantaggio competitivo e al suo mantenimento.\nIl vantaggio competitivo \u00e8 influenzato da cambiamenti \"endogeni\", ovvero interni all'azienda, e dalla capacit\u00e0 dell'azienda di reagire e anticipare i cambiamenti \"esogeni\", esterni alla stessa. Un ruolo rilevante nella creazione del vantaggio competitivo \u00e8 rappresentato dalle innovazioni di prodotto o processo.\nIl vantaggio competitivo in Porter.\nPorter identifica tre possibili strategie alternative e due diverse tipologie di vantaggio competitivo connesse ad esse.\nLa strategia di leadership di costo (Impresa \"product-driven\").\nLa strategia \"di costo\", con il relativo vantaggio di costo, \u00e8 la capacit\u00e0 dell'impresa di produrre prodotti simili o equivalenti a quelli offerti dai concorrenti ad un costo minore. Tale strategia \u00e8 tipica di settori in cui i prodotti sono fortemente standardizzati e la concorrenza \u00e8 soprattutto concorrenza sul prezzo. I rischi connessi a tale strategia derivano dai mutamenti tecnologici che possono annullare i vantaggi precedenti; i bassi costi di apprendimento per le imprese esterne al settore; l'incapacit\u00e0 di innovare poich\u00e9 ci si concentra solo sul contenimento dei costi; l'aumento generale dei costi.\nLa strategia di differenziazione (Impresa \"market-driven\").\nLa strategia di \"differenziazione\", con il connesso vantaggio di differenziazione, \u00e8 la capacit\u00e0 dell'impresa di imporre un \"premium price\" per i propri prodotti superiore ai costi sostenuti per \"differenziarli\", cio\u00e8 dotarli di caratteristiche uniche che abbiano un qualche valore per i propri clienti al di l\u00e0 della semplice offerta di un prezzo basso. I rischi connessi a tale strategia possono derivare dal fatto che il consumatore non riconosca il fattore differenziale o non sia disposto a pagarlo, la contraffazione o l'imitazione.\nLa strategia di focalizzazione.\nLa strategia di \"focalizzazione\", la quale pu\u00f2 essere orientata ai \"costi\" oppure alla \"differenziazione\". Nel primo caso, con questa strategia un'impresa mira al perseguimento di un vantaggio di costo limitatamente ad uno o a pochi segmenti del mercato. Nel secondo caso, la focalizzazione \u00e8 indirizzata alla differenziazione, cio\u00e8 consiste nell'identificare un segmento di clientela particolarmente sensibile alla qualit\u00e0. I rischi connessi a tale strategia derivano dal fatto che la nicchia prescelta non sia sufficientemente ampia da consentire alle imprese di operare con efficienza o che le imprese che operano con un vasto raggio di azione riescano, con aggiustamenti marginali ai loro prodotti, a soddisfare le esigenze di tale nicchia.\nEsistono esempi di imprese che hanno adottato prima una strategia di differenziazione, e poi grazie all'aumento della quota di mercato e alle e economia di scala hanno pure conseguito una \"leadership\" di costo."}
{"id": "75176", "revid": "536103", "url": "https://it.wikipedia.org/wiki?curid=75176", "title": "Olga", "text": "Origine e diffusione.\n\u00c8 una ripresa del nome \u041e\u043b\u044c\u0433\u0430 (\"Ol'ga\"), la forma russa di Elga, che deriva dal norreno \"heilagr\" (\"santo\", \"benedetto\"); il significato \u00e8 quindi \"la santa\".\nIl nome giunse in Russia grazie ai Variaghi, che ve lo importarono dalla Scandinavia; il suo uso si diffuse col tempo in una gran quantit\u00e0 di paesi europei, compresa l'Italia.\nOnomastico.\nL'onomastico viene festeggiato l'11 luglio in ricordo di santa Olga di Kiev, principessa reggente di Kiev (che dopo il battesimo assunse il nome di Elena). Con questo nome si ricordano anche santa Ol'ga Nikolaevna Romanova, martire, venerata dalla Chiesa ortodossa e festeggiata il 17 luglio, e la beata Tarcisia Mackiv, nata Olga, vergine e martire, ricordata il 18 luglio."}
{"id": "75178", "revid": "1543377", "url": "https://it.wikipedia.org/wiki?curid=75178", "title": "Tacitismo", "text": "Il tacitismo \u00e8 lo studio e l'imitazione delle opere dello storico latino Publio Cornelio Tacito nell'ideologia e/o nello stile (soprattutto in quest'ultimo).\nTacitismo indica anche una corrente storiografica che nei secoli XVI-XVII fece riferimento alle opere di Tacito per interpretare il proprio tempo e trarne insegnamenti etici e politici.\nInoltre il tacitismo fu un fenomeno largamente presente nel periodo della Controriforma, per il quale il machiavellismo e la teoria della ragion di Stato, avversati dalla Chiesa di Roma per il loro carattere sovversivo e amorale, venivano celati sotto il riferimento all'opera di Tacito. Il termine tacitismo in questa accezione \u00e8 una parola d'autore, coniata da Giuseppe Toffanin nell'opera \"Machiavelli e il tacitismo\", pubblicata nel 1921.\nStoria.\nAntichit\u00e0.\nTacito era ben noto ai suoi contemporanei; Plinio il Giovane, uno dei primi ammiratori della sua opera, si congratul\u00f2 con lui per la sua precisione e predisse che le sue \"Historiae\" sarebbero state immortali: solo un terzo della sua opera, tuttavia, \u00e8 sopravvissuto fino a noi e, per giunta, in un numero esiguo di manoscritti; dipendiamo da un unico manoscritto per i libri I-VI degli \"Annales\" e da un altro per l'altra met\u00e0 superstite (libri XI-XVI) e per i cinque libri delle \"Historiae\" rimastici. Le opere di Tacito sono state sicuramente utilizzate dagli storici del II e dei primi anni del III secolo, come Cassio Dione, che fa uso di Tacito nel suo resoconto dell'esplorazione della Britannia ad opera di Agricola, e Egesippo, che us\u00f2 Tacito nel suo racconto della grande rivolta ebraica. Il suo latino difficile e il suo stile ellittico, tuttavia, furono imitati solamente da Ammiano Marcellino, che realizz\u00f2 una continuazione delle sue opere. La sua popolarit\u00e0 diminu\u00ec con il tempo: i suoi ritratti a tinte fosche dei primi imperatori non potevano essere visti con favore nella Roma sempre pi\u00f9 autocratica del Basso Impero, e il suo evidente disprezzo per l'ebraismo e il cristianesimo (entrambi pericolosi culti stranieri agli occhi di un aristocratico romano del I secolo) lo rese impopolare tra i primi Padri della Chiesa. Lo scrittore del III secolo Tertulliano, per esempio, lo accus\u00f2 di aver inventato la leggenda che gli Ebrei adoravano la testa di un asino nel Santo dei Santi e lo chiama \"ille mendaciorum loquacissimus\", 'il pi\u00f9 loquace dei bugiardi'.\nNel IV secolo sono stati individuati sparsi riferimenti alla sua vita e al suo lavoro. Flavio Vopisco, uno dei presunti \"Scriptores Historiae Augustae\", lo cita due volte (\"Aureliano\" 2.1, \"Probo\" 2.7.) e lo nomina tra i \"disertissimos viros\", gli uomini pi\u00f9 eloquenti. Ammiano Marcellino, come accennato, inizi\u00f2 le sue \"Storie\" dove Tacito aveva finito le sue. Girolamo lo conosceva e Sulpicio Severo utilizz\u00f2 i suoi \"Annales\" come fonte per i passaggi su Nerone o, secondo Arthur Drews, il passaggio delle \"Cronache\" di Sulpicio Severo fu in seguito inserito negli \"Annales\". Dal V secolo in poi solo pochi autori sembrano conoscerlo: Sidonio Apollinare, che lo ammira, e Orosio, che a volte lo deride come uno sciocco e altre volte prende in prestito passaggi delle sue opere (compresi molti che sarebbero altrimenti andati perduti). Cassiodoro e il suo discepolo Giordane (met\u00e0 del VI secolo) sono gli ultimi autori antichi a fare riferimento a Tacito; Cassiodoro utilizza parti della \"Germania\" e Giordane cita l\"'Agricola\", ma entrambi conoscono l'autore solo come \"Cornelio\".\nDopo Giordane Tacito scomparve dalla letteratura per circa due secoli, e solo quattro riferimenti certi alla sua opera compaiono fino al 1360. Due provengono da monaci franchi della Rinascita carolingia: gli autori degli \"Annales Fuldenses\" usarono gli \"Annales\" di Tacito, e Rodolfo di Fulda prese in prestito passi della \"Germania\" per la sua \"Translatio Sancti Alexandri\". Alcune opere di Tacito erano conosciute fin dal 1100 nell'Abbazia di Montecassino dove compaiono gli altri due riferimenti: Pietro Diacono utilizz\u00f2 l\"'Agricola\" nella \"Vita Sancti Severi\", e Paolino Veneto, vescovo di Pozzuoli, cit\u00f2 passi degli \"Annales\" nel suo \"De mapa mundi\". Reminiscenze di Tacito compaiono nella letteratura francese, inglese, tedesca e italiana dei secoli XII-XIV, ma in nessun caso una dipendenza diretta da Tacito pu\u00f2 essere provata con certezza. Fu solo quando Giovanni Boccaccio port\u00f2 il manoscritto contenente \"Annales\" 11-16 e \"Historiae\" da Montecassino a Firenze, nel decennio 1360-1370, che Tacito inizi\u00f2 a riconquistare terreno negli ambienti letterari.\nRinascimento italiano.\nGli sforzi di Boccaccio ridiedero lustro all'opera di Tacito, che da allora cominci\u00f2 a diffondersi nei circoli dei primi umanisti, Coluccio Salutati, Leonardo Bruni, Sicco Polenton. Tuttavia gli umanisti dei secoli XIV e XV preferivano lo stile regolare di Cicerone e la storiografia patriottica di Livio, che era di gran lunga il loro storico preferito.\nL'editio princeps delle opere di Tacito, contenente i libri XI-XVI degli \"Annales\", I-V delle \"Historiae\", il \"De origine et situ Germanorum\" e il \"Dialogus de oratoribus\", venne pubblicata nel 1470, presso la tipografia veneziana di Wendelin von Speyer. Sotto papa Leone X fu scoperto nell'Abbazia di Corvey il codice Mediceo I contenente i primi libri degli \"Annales\", editi da Filippo Beroaldo il Giovane a Roma nel 1515 e da Alessandro Minuziano nel 1517 a Milano insieme con il resto delle opere di Tacito.\nAll'inizio del XVI secolo, dopo l'espulsione dei Medici da Firenze, il loro ritorno, e le guerre d'Italia, Tacito torn\u00f2 a d'attualit\u00e0 tra i teorici del repubblicanesimo classico. Niccol\u00f2 Machiavelli fu il primo a vedere in Tacito un modello politico e letterario. Una citazione dagli \"Annales\" (13.19) appare nel capitolo 13 del \"Principe\" (\"fu sempre opinione e sentenzia delli uomini savi, \"quod nihil sit tam infirmum aut instabile quam fama potentiae non sua vi nixa\"\"). Il principe idealizzato ha una certa somiglianza con il Tiberio di Tacito; alcuni (in particolare Giuseppe Toffanin) hanno sostenuto che Machiavelli abbia fatto un uso maggiore di Tacito di quanto non traspaia dalle sue opere. In realt\u00e0 Machiavelli probabilmente non aveva ancora letto i primi libri degli \"Annales\", che furono pubblicati solo dopo la stesura de \"Il Principe\".\nDopo la condanna di Machiavelli all'Indice dei libri proibiti, i filosofi politici dei paesi cattolici utilizzarono frequentemente l'autore romano al posto del filosofo fiorentino, e l'imperatore Tiberio come maschera del principe ideale. Autori come Francesco Guicciardini consideravano l'opera di Tacito un manuale per la costruzione di uno stato dispotico. Seguendo questa linea di pensiero, i filosofi della Controriforma e dell'et\u00e0 dell'assolutismo videro nelle sue opere una fonte inesauribile di regole e princip\u00ee da impiegare nell'azione politica. Ancora a fine secolo Emanuele Tesauro avrebbe invitato i suoi lettori ad aprire gli \"Annales\" e le \"Historiae\", \u00abnuova scuola politica\u00bb in cui Tacito \u00abinsegna con quai massime si governi un principe accorto, ma cattivo, e con quai massime si debba governare un buon cittadino verso un tal principe\u00bb (\"La filosofia morale\" [...], Torino, Per B. Zavatta, 1672, l. XVII 15, p. 446).\nContribu\u00ec alla fama di Tacito anche \u00abil crescente interesse stilistico, per una cultura che stava esaurendo il ciceronianismo.\u00bb L'opera di Tacito si diffuse soprattutto in seguito all'edizione critica del filologo fiammingo Giusto Lipsio (Anversa, 1574), vero e proprio bestseller della prima et\u00e0 moderna. Tra la fine del '500 e l'inizio del '600 furono pubblicate ben due traduzioni italiane dell\"'Opera omnia\" di Tacito: la prima ad opera del fiorentino Bernardo Davanzati (1\u00ba libro degli \"Annali\" 1596; tutte le opere, post., 1637); la seconda del senese Adriano Politi (1603; 10\u00aa ed. 1665). Una nuova edizione critica con commento delle opere di Tacito (1607) fu curata dal fiorentino Curzio Picchena. Molti furono gli studiosi italiani che si dedicarono all'analisi dell'opera di Tacito, come Virgilio Malvezzi, Traiano Boccalini e Scipione Ammirato.\nEsperti e volgarizzatori dello storico latino non mancarono neanche in Spagna (Baltasar de Alamos y Barrientos, Antonio P\u00e9rez), in Francia (Nicolas Perrot d'Ablancourt, Abraham Nicolas Amelot de la Houssaye) e in Germania (Christoph Pflug, Johann Heinrich Boeckler). Sia Richelieu che Olivares furono lettori appassionati dell'autore latino, che presero a modello per la loro attivit\u00e0 politica.\nGli spagnoli del Siglo de Oro conobbero Tacito attraverso gli umanisti del Rinascimento italiano: l'edizione critica degli \"Annales\" pubblicata da Emilio Ferretti nel 1542; i \"Discorsi sopra Cornelio Tacito\" di Scipione Ammirato del 1593; il trattato \"Sopra i primi cinque libri di Cornelio Tacito\" di Filippo Cavriani del 1597. Grande influenza esercit\u00f2 anche Giusto Lipsio, sia come editore delle opere di Tacito (Anversa, 1574-1584), che attraverso i suoi \"Politicorum sive civilis doctrinae libri sex\" (Leida, 1589). Le prime traduzioni castigliane degli scritti di Tacito risalgono alla seconda decade del XVII secolo: nel 1615 - a met\u00e0 del barocco spagnolo - furono pubblicati a Madrid i primi cinque libri degli \"Annales\" tradotti in castigliano da Juan de la Cueva, un anno dopo la pubblicazione del \"T\u00e1cito Espa\u00f1ol ilustrado con aforismos\" di Baltasar \u00c1lamos de Barrientos; Le edizioni di Manuel Sueyro (Anversa, 1613) e Carlos Coloma (Dounai, 1629) risalgono anch'esse a questo periodo.\n\u00abLa moda del tacitismo aveva guadagnato anche i circoli tedeschi, e il problema della \u00abRagion di Stato\u00bb aveva grandemente stimolato specifiche curiosit\u00e0 studiose. In Germania, i \"Discorsi sopra C. Tacito\" dell'Ammirato apparvero, tradotti in latino, nel 1609 (Helenopoli) e nel 1618 (Francoforte); e l'Ammirato viene qualificato nel frontespizio come celeberrimo \u00abinter neotericos scriptores\u00bb. Peraltro, non mancher\u00e0 chi considerer\u00e0 parallelamente \u00abacutissimi\u00bb il Machiavelli e l'Ammirato. Del resto, si ha la prova che il nostro autore venne conosciuto anche attraverso la diretta visione del testo italiano: infatti, alcuni passi di esso risultano integralmente riprodotti dal Clapmar (1574\u20131604).\u00bb\nIn Inghilterra durante la guerra civile sia i parlamentari che i realisti subirono l'influenza di Tacito. Mentre il poeta John Milton, segretario latino nel Consiglio di stato del Commonwealth, defin\u00ec Tacito \"il pi\u00f9 grande nemico dei tiranni\", rispondendo al monarchico francese Claudius Salmasius che aveva citato Tacito fuori contesto a sostegno della monarchia assoluta, lo storico realista Edward Hyde, I conte di Clarendon, mostr\u00f2 una profonda fascinazione per lo storico latino. Nella sua \"History of Rebellion and Civil War\", scritta durante l'esilio, Clarendon cit\u00f2 Tacito pi\u00f9 di qualsiasi altro autore. Lo stile e il vocabolario di Clarendon erano distanti da quelli di Tacito e dei Tacitisti, ma riflettevano un grande interesse per la raffinatezza delle analisi politiche di Tacito e Machiavelli. Sebbene Clarendon abbia evitato di usare la parola preferita dai tacitisti \"prudenza\", us\u00f2 spesso concetti analoghi come \"abilit\u00e0\" (\"skill\"), \"opportunit\u00e0\" (\"seasonableness\") e \"destrezza\" (\"dexterity\").\nIlluminismo.\nDurante l'Illuminismo Tacito fu ammirato soprattutto per la sua opposizione al dispotismo. Toffanin usa il termine \"Tacitismo rosso\" per descrivere l'interpretazione repubblicana di Tacito, in contrapposizione al \"Tacitismo nero\", di ispirazione machiavellica. In letteratura Pierre Corneille nel suo \"Othon\" (1665) e Jean Racine nel suo \"Britannicus\" (1669) si ispirarono alle sue opere. Anche Vittorio Alfieri prese ispirazione da Tacito per i suoi personaggi drammatici. Edward Gibbon fu fortemente influenzato dallo stile dello storico latino nella sua \"History of the Decline and Fall of the Roman Empire\".\nI rivoluzionari francesi, che avevano studiato Tacito fin dalla loro prima educazione, fecero molto uso delle sue critiche della tirannia e del suo amore per la repubblica. Tacito \u00e8, dietro Cicerone, Orazio e Plutarco, uno degli autori pi\u00f9 citati dai membri dell'Assemblea Nazionale e Legislativa e dagli autori rivoluzionari come Jacques Pierre Brissot. Durante il regime del Terrore Camille Desmoulins e i redattori degli \"\" lo utilizzarono per denunciare gli eccessi dei giacobini. Nel terzo numero del \"Vieux Cordelier\" (quintidi frimaire, troisi\u00e8me d\u00e9cade, an II), Desmoulins traduce una serie di brani anti-monarchici tratti dalle opere di Tacito mettendo in evidenza la somiglianza tra il governo di Robespierre e il dispotismo di Tiberio.\nNapoleone, al contrario, attacc\u00f2 le sue opere sia per lo stile che per i contenuti. L'aspirante fondatore di una dinastia imperiale, lodato da Goethe per la sua conoscenza della letteratura, conosceva il pericolo che le storie di Tacito potevano rappresentare per chi desiderava salire al potere. Fran\u00e7ois-Ren\u00e9 de Chateaubriand, per esempio, aveva gi\u00e0 paragonato il nuovo imperatore dei francesi ai peggiori imperatori di Roma, avvertendo che un nuovo Tacito avrebbe un giorno fatto per Napoleone quello che Tacito aveva fatto per Nerone. La reazione dell'Imperatore fu feroce: lament\u00f2 con Goethe e Wieland che \"Tacito vede intenzioni criminali nelle azioni pi\u00f9 semplici, dipinge come assolute canaglie tutti gli imperatori per farci ammirare il suo genio nel descriverli\". In altre occasioni Napoleone giur\u00f2 che Tacito, il \"pamphl\u00e9taire\", aveva \"calunniato gli imperatori\" che il popolo romano aveva amato. Sia durante il primo che durante il secondo impero l'opinione pubblica francese fu dunque spaccata in due tra gli ammiratori di Tacito, critici del bonapartismo, e i suoi detrattori, sostenitori della famiglia Bonaparte."}
{"id": "75179", "revid": "585241", "url": "https://it.wikipedia.org/wiki?curid=75179", "title": "Unione Sportiva Pergolettese", "text": ""}
{"id": "75197", "revid": "1442080", "url": "https://it.wikipedia.org/wiki?curid=75197", "title": "Provincia di Castell\u00f3n", "text": "Castell\u00f3n (\"Castell\u00f3\" in valenciano) \u00e8 una provincia della comunit\u00e0 autonoma di Valencia, nella Spagna orientale.\nGeografia.\nConfina con la provincia di Valencia a sud, con l'Aragona (provincia di Teruel) a ovest, con la Catalogna (provincia di Tarragona) a nord-est e con il Mar Mediterraneo a est.\nLa superficie \u00e8 di 6.636\u00a0km\u00b2, la popolazione nel 2003 era di 527.345 abitanti.\nIl capoluogo \u00e8 Castell\u00f3n de la Plana, altri centri importanti sono Vila-real e La Vall d'Uix\u00f3.\nLa provincia di Castell\u00f3n \u00e8 rinomata per la produzione di ceramiche in forte concorrenza con l'area di Sassuolo, Italia.\nStoria.\nA partire dal VII secolo fino al primo trentennio del XIII secolo, la provincia fu sotto la dominazione musulmana. Giacomo I d'Aragona, detto il Conquistatore, sottrasse la regione ai re arabi di Valencia e la annesse alla corona di Aragona: la prima citt\u00e0 ad essere conquistata fu Morella, nel 1232 e, un anno pi\u00f9 tardi, caddero anche Pe\u00f1iscola e il Castello di Fadrell (situato nell'attuale Castell\u00f3n de la Plana).\nUna piccola zona a Sud, nell'interno della provincia, fu ripopolata per la maggior parte da Aragonesi, quindi, la lingua tradizionale di questa zona \u00e8 il castigliano, mentre sulla costa e nel resto dell'interno della provincia, prevalse una popolazione di origine catalana, per cui la lingua tradizionale di quest'area \u00e8 il valenciano.\nDurante le Guerre Carliste, la zona di Maestrazgo (nel Nord della provincia) fu un continuo focolare di rivoluzioni, mentre la capitale occup\u00f2 un ruolo pi\u00f9 in disparte come punto d'appoggio per gli eserciti liberali.\nTurismo di Castell\u00f3n.\nNella provincia di Castell\u00f3n si pu\u00f2 passare dal mare alla alta montagna in pochi kilometri; il turismo balneare classico (Benicasim, Oropesa del Mar, Vinaroz, Burriana, Pe\u00f1\u00ecscola, Benicarl\u00f3, etc) \u00e8 integrato da un fiorente turismo di territorio, grazie alla monumentalit\u00e0 di paesi come La Jana, Morella, San Mateo, Segorbe, alle terme a Montanejos, Benasal, Cat\u00ec, alle sorgenti del fiume Palancia e a un'ampia rete di sentieri ed eremi.\nPe\u00f1\u00ecscola, battezzata \"la citt\u00e0 nel mare\", offre pi\u00f9 del 50% dei posti letto della provincia ed \u00e8 la terza destinazione turistica della Comunit\u00e0 Valenciana dopo Benidorm e Valencia.\nEsistono anche una grande quantit\u00e0 di paesaggi e siti naturali per tutta la provincia. come le Grutas de San Jos\u00e9 nella valle di Ux\u00f3, i castelli come quello di Pe\u00f1\u00ecscola, di Morella o del paese fortificato di Mascarell, i resti romani di Benicat\u00f3 e l'architettura religiosa aNules, gli insediamenti iberici come el Puig di Benicarl\u00f3, le case moderniste a Burriana e Vinaroz, i centri turistici come Marina d'Or e la Reneg\u00e1 (i due a Oropesa del Mar), la particolare torre El Fadr\u00ec a Castell\u00f3n de la Plana, l'Entrada de toros y caballos a Segorbe, o la Cartuja de Vall de Cristo e il Santuario de la Cueva Santa ad Altura (patrona della provincia).\nNella provincia esistono anche dei parchi naturali quali: "}
{"id": "75199", "revid": "5", "url": "https://it.wikipedia.org/wiki?curid=75199", "title": "Ghiandola surrenale", "text": ""}
{"id": "75201", "revid": "311148", "url": "https://it.wikipedia.org/wiki?curid=75201", "title": "Scania (provincia)", "text": "La Scania (in svedese: \"Sk\u00e5ne\") \u00e8 una delle province tradizionali della Svezia. L'attuale contea della Scania (\"Sk\u00e5ne l\u00e4n\") ha gli stessi confini dell'antica provincia.\nStoria.\nLe numerose tracce dell'Et\u00e0 del bronzo suggeriscono che la Scania fosse gi\u00e0 densamente popolata in quell'epoca. La zona pi\u00f9 ricca di queste tracce \u00e8 quella di Trelleborg a partire dal 5000 a.C. ma soprattutto tra il 1800 a.C. e il 500 a.C. La regione \u00e8 ritenuta la patria originaria del popolo germanico orientale dei Longobardi; ad avvalorare tale identificazione concorrono sia le tradizioni antiche del popolo, sia la moderna storiografia, confortata da testimonianze storiche e archeologiche. La provincia, con Blekinge e Halland, fece parte, fin dall'inizio, della Danimarca, insieme anche alle isole vicine, col nome di \"Sk\u00e5neland\".\nGi\u00e0 sotto Aroldo II Dente Azzurro nel X secolo venne introdotto il Cristianesimo e si costituiscono i vescovadi di Ripen, Aarhus e Schleswig. Come centro culturale del reame ci fu una contesa tra due vescovi rivali: l'inglese Henrik a Lund e il tedesco Egino a Dalby. Quando Henrik mor\u00ec e la Danimarca perse i contatti con il Danelag inglese, la diocesi di Lund pass\u00f2 sotto l'arcivescovado di Amburgo-Brema. L'arcivescovado di Lund venne fondato nel 1104 e divenne presto sede anche della prima universit\u00e0 danese. Durante l'epoca della Riforma protestante a Lund si oppose la citt\u00e0 di Malm\u00f6, dove si ebbe la prima lettura luterana e la pubblicazione della prima Bibbia danese. Nel 1527, infatti, Cristiano III apr\u00ec alla tolleranza religiosa con i Luterani e nel 1536 introdusse la Riforma.\nNel 1658, con la pace di Roskilde, la Scania pass\u00f2 alla Svezia, che si obblig\u00f2 a dare un'autonomia amministrativa, culturale, legislativa e linguistica alla Scania, un impegno che non venne mantenuto. Vi fu una guerriglia molto sanguinosa con la Svezia che si concluse solo intorno al 1715-1720. Nel 1676 il re svedese Carlo XI pianificava di espellere tutta la popolazione scanese e ripopolare la Scania con svedesi; il consiglio reale riusc\u00ec tuttavia a dissuadere il sovrano. Nel 1808 il rientro in possesso della Scania fu l'obiettivo immediato dello stato di Danimarca-Norvegia, quando questo dichiar\u00f2 la guerra alla Svezia, guerra che, per altro, si concluse l'anno successivo senza mutamenti territoriali a favore di nessuno dei due belligeranti.\nCitt\u00e0.\nFondate prima del 1971:"}
{"id": "75202", "revid": "2056951", "url": "https://it.wikipedia.org/wiki?curid=75202", "title": "Provincia di Valencia", "text": "Valencia \u00e8 una provincia della Comunit\u00e0 Valenciana, nella Spagna orientale.\nGeografia.\nConfina con la provincia di Alicante a sud, con la Castiglia-La Mancia (province di Albacete e di Cuenca) a ovest, con l'Aragona (provincia di Teruel) e la provincia di Castell\u00f3n a nord e con il Mar Mediterraneo a est.La superficie \u00e8 di 10.807 km\u00b2, la popolazione nel 2003 era di 2.358.919 abitanti. Il capoluogo \u00e8 Valencia, altri centri importanti sono Torrent e Gand\u00eda. Questa provincia ha un'exclave: il Rinc\u00f3n de Ademuz.\nComarche.\nLa provincia di Valencia \u00e8 suddivisa nelle seguenti comarche:"}
{"id": "75204", "revid": "6923", "url": "https://it.wikipedia.org/wiki?curid=75204", "title": "Provincia di Alicante", "text": "Alicante (\"Alacant\" in valenciano) \u00e8 una provincia della comunit\u00e0 autonoma Valenciana, nella Spagna orientale.\nGeografia.\nConfina con la comunit\u00e0 autonoma di Murcia a sud-ovest, con la Castiglia-La Mancia (provincia di Albacete) a nord-ovest, con la provincia di Valencia a nord e con il Mar Mediterraneo a est.\nLa superficie \u00e8 di 5 817 km\u00b2, la popolazione nel 2015 era di 1 855 047 abitanti.\nIl capoluogo \u00e8 Alicante (328 648 abitanti), altri centri importanti sono Elche (227 312), Torrevieja (88 447), Orihuela (82 675) e Benidorm (69 045).\nComarche della provincia di Alicante.\nLa provincia di Alicante \u00e8 suddivisa in 9 comarche:"}
{"id": "75207", "revid": "113892321", "url": "https://it.wikipedia.org/wiki?curid=75207", "title": "Assiomi di Peano", "text": "Gli assiomi di Peano sono un gruppo di assiomi ideati dal matematico Giuseppe Peano al fine di definire assiomaticamente l'insieme dei numeri naturali. Un modo informale di descrivere gli assiomi pu\u00f2 essere il seguente:\nSi prende 0 o 1 a seconda del modello dei numeri naturali voluto. Oltre a questi assiomi, Peano sottintende anche gli assiomi logici che gli permettono di operare con la logica simbolica.\nSignificato matematico degli assiomi.\nIn termini pi\u00f9 precisi possiamo dire che la struttura data dalla terna formula_1 composta dall'insieme dei numeri naturali formula_2, lo zero e la funzione \"successore\" formula_3 pu\u00f2 essere caratterizzata \"a meno di isomorfismi\" (in seguito sar\u00e0 pi\u00f9 chiaro in che senso) dai seguenti \"assiomi di Peano\":\nAnalizziamo la funzione di ciascun assioma:\nUnicit\u00e0 del modello a meno di isomorfismi.\nCiascun assioma consente di ridurre progressivamente il campo dei modelli possibili tagliando fuori, via via, modelli che sono strutturalmente diversi dall'insieme dei numeri naturali (come l'insieme vuoto o insiemi con numero finito di elementi o strutture cicliche). I cinque assiomi sono sufficienti ad escludere tutti i modelli \"non buoni\" e, quindi, caratterizzare univocamente la struttura dei numeri naturali o, magari, occorrono altri assiomi?\nChiamiamo \"sistema di Peano\" qualunque terna formula_26 che soddisfa gli assiomi:\nUn sistema di Peano \u00e8 dunque un modello valido degli assiomi di Peano. Il modello pi\u00f9 naturale per gli assiomi \u00e8 la struttura formula_1, tuttavia questa non \u00e8 l'unica a verificare gli assiomi. Un esempio di sistema di Peano diverso da formula_40 si ha prendendo come formula_34 l'insieme dei numeri pari positivi formula_42, formula_43 e formula_44. \nUn \"isomorfismo\" tra due \"sistemi di Peano\" formula_45 e formula_46 \u00e8 una biiezione formula_47 tale che:\nCon queste definizioni \u00e8 possibile determinare che gli assiomi sono sufficienti a dare una caratterizzazione univoca, cio\u00e8 non esistono modelli non isomorfi alla struttura dei numeri naturali. \u00c8 ci\u00f2 che afferma il\nTeorema di Categoricit\u00e0: Tutti i sistemi di Peano sono isomorfi al sistema formula_1.\n\"Dimostrazione\": un isomorfismo tra un qualunque sistema di Peano formula_45 e il sistema formula_52 si ha considerando la biiezione formula_53 definita da:\ncon formula_55 composizioni di formula_56.formula_57\nIndipendenza degli assiomi.\nGli assiomi di Peano sono \"indipendenti\", ovvero nessuno di essi pu\u00f2 essere dimostrato a partire dagli altri. Ci si pu\u00f2 convincere facilmente di questo cercando delle terne formula_58 per cui un particolare assioma non venga soddisfatto, tutti gli altri siano soddisfatti e formula_34 non sia isomorfo all'insieme dei numeri naturali:\nRuolo nella logica matematica.\nGli assiomi di Peano appartengono alla logica dei predicati del secondo ordine poich\u00e9 il quinto assioma (il principio di induzione) richiede un uso di quantificatori sui sottoinsiemi dei numeri naturali.\nLa versione degli assiomi di Peano nella logica del primo ordine \u00e8 chiamata aritmetica di Peano ed ha un ruolo molto importante nella teoria della calcolabilit\u00e0 e nella logica matematica poich\u00e9 soddisfa le condizioni di validit\u00e0 dei teoremi di incompletezza di G\u00f6del."}
{"id": "75209", "revid": "124954528", "url": "https://it.wikipedia.org/wiki?curid=75209", "title": "Kentar\u014d Miura", "text": "Tra i mangaka pi\u00f9 influenti e noti a livello internazionale, \u00e8 ricordato soprattutto per il celebre manga seinen \"Berserk\", uno dei manga di maggior successo al mondo con oltre 50 milioni di copie vendute al 2021. Nel 2002 ricevette il prestigioso Premio culturale Osamu Tezuka.\nBiografia.\nNel 1976, a soli 10 anni, Miura realizz\u00f2 il suo primo manga, intitolato \"Miuranger\", che fu stampato per i suoi compagni di classe con la scuola; il manga fin\u00ec con 40 tank\u014dbon. Nel 1977, Miura cre\u00f2 il suo secondo manga di nome , usando per la prima volta inchiostro di china. Quando nel 1979 entr\u00f2 alle scuole medie, il disegno di Miura matur\u00f2 molto non appena inizi\u00f2 ad usare tecniche professionali. Il suo primo d\u014djinshi fu pubblicato, con l'aiuto di amici, su una rivista nel 1982.\nIn quello stesso anno, Miura si cre\u00f2 un curriculum artistico alle scuole superiori, dove lui e i suoi compagni di classe iniziarono a pubblicare i propri lavori sui libretti della scuola, in modo da veder il suo primo d\u014djinshi su una rivista pubblicata da fan. Nel 1985, Miura si ciment\u00f2 in un esame d'ammissione di un collegio artistico nella Nihon University. Per l'esame sottopose \"Futatabi\" e venne subito ammesso. Questo progetto, pi\u00f9 tardi, venne nominato \"Miglior Nuovo Autore\" nella rivista \"Sh\u014dnen\". Proprio negli stessi anni fu pubblicato su Shonen \"Noa\", un altro manga di Miura. In seguito ad una discussione con uno degli editori, la continuazione del manga venne interrotta.\nNel 1988 Miura ritorn\u00f2 con un manga di 48 pagine di nome \"Berserk - The Prototype\", un'introduzione al mondo fantasy di quello che diverr\u00e0 in seguito \"Berserk\". Fece vincere a Miura il premio della Comi Manga School. Nel 1989, dopo essersi laureato, Kentaro inizi\u00f2 un progetto intitolato , basato su un libro di Yoshiyuki Okamura, scrittore di \"Ken il guerriero\". Venne pubblicato sulla rivista mensile \"Japanese Animal House\" nella 5\u00aa e 7\u00aa edizione di quell'anno.\nNel 1990 venne realizzato un seguito di \"\u014cr\u014d\" intitolato , che fu pubblicato come prologo dell'originale sulla rivista \"Young Animal\". Nello stesso anno, la decima edizione di \"Animal House\" riporta il primo volume unico del progetto \"Berserk\"; venne distribuito con un successo relativamente limitato. Miura collabor\u00f2 con Yoshiyuki Okamura per il manga intitolato \"Japan\", che fu pubblicato su \"Young Animal House\" dalla prima edizione all'ottava del 1992, e venne distribuita pi\u00f9 avanti come tank\u014dbon unico. La fama di Miura crebbe con \"Berserk\", che fu serializzato su \"Young Animal\" nel 1992 con la pubblicazione de \"L'et\u00e0 dell'oro\", e l'enorme successo del suo pezzo forte fece di lui uno dei pi\u00f9 prominenti mangaka contemporanei.\nNel 1997 Miura supervision\u00f2 la produzione dei 25 episodi dell'anime \"Berserk\", che and\u00f2 in onda nello stesso anno su TV NIHON. Anche svariati artbook e materiali supplementari di Miura basati su \"Berserk\" furono messi a disposizione. Nel 1999 e nel 2004 collabor\u00f2 ai videogiochi \"Sword of the Berserk\" della Dreamcast e \"Berserk Millennium Falcon Arc: Chapter of the Record of the Holy Demon War\", esclusiva giapponese per PlayStation 2.\nDa allora, il manga di \"Berserk\" \u00e8 arrivato fino a 41 tank\u014dbon e continu\u00f2 sino alla morte dell'autore. La serie ha dato inoltre origine a un'intera serie di prodotti, sia ufficiali che amatoriali, tra cui statue, action figure, portachiavi, un gioco di carte collezionabili e tanto altro. L'opera influenzer\u00e0 profondamente molteplici altri media nel corso dei suoi oltre 30 anni di serializzazione, dai celebri videogiochi \"Castlevania\", \"Dark Souls\" e \"Bloodborne\", sino ad altri anime/manga come \"Demon Slayer,Vinland Saga ,Seraph of the End,L'attacco dei giganti\" e \"Vagabond\", tra i tantissimi. Nel 2002, Kentar\u014d Miura arriv\u00f2 al secondo posto dell'Osamu Tezuka Culture Award of Excellence con \"Berserk\".\nIl 22 novembre 2013 appare sul numero 23 della rivista \"Young Animal\" un nuovo manga di Kentaro Miura dal titolo \"Gigantomakhia\", composto da 6 episodi di 44 pagine l'uno. Si tratta del primo lavoro originale dopo quasi 20 anni.\nNell'agosto 2019, Miura diede inizio alla serializzazione di un nuovo manga sulla rivista \"Young Animal Zero\", dal titolo \"Duranki\". Il manga, chiaramente ispirato al mondo mitologico dell'antica Mesopotamia, per stessa ammissione di Miura, era un esperimento che doveva permettere al maestro di imparare a collaborare maggiormente con i suoi assistenti, al fine di velocizzare i ritmi di realizzazione e interrompere definitivamente la discontinuit\u00e0 che ha caratterizzato la fase della carriera da mangaka che stava attraversando.\nIl 20 maggio 2021 Hakusensha comunica che, a causa di una dissecazione aortica acuta, Kentar\u014d Miura \u00e8 morto all'et\u00e0 di 54 anni il 6 maggio 2021. Il funerale si \u00e8 svolto in forma privata.\nInfluenze.\nMiura ha dichiarato che i lavori che hanno avuto il pi\u00f9 grande impatto su se stesso sono Buronson e il manga di Tetsuo Hara \"Ken il guerriero\" (1983). Miura ha citato influenze anche dal manga di Go Nagai Violence Jack (1973), i romanzi giapponesi Guin Saga (1979), i film di Paul Verhoeven, la serie di film Hellraiser (1987), i manga sh\u014djo, i film Disney, e le opere di Hieronony Bosch, M.C. Escher, Gustave Dor\u00e9 e Pieter Bruegel."}
{"id": "75210", "revid": "287204", "url": "https://it.wikipedia.org/wiki?curid=75210", "title": "Kentaro Miura", "text": ""}
{"id": "75214", "revid": "2225", "url": "https://it.wikipedia.org/wiki?curid=75214", "title": "Tezuka Osamu", "text": ""}
{"id": "75215", "revid": "2225", "url": "https://it.wikipedia.org/wiki?curid=75215", "title": "Lee Ang", "text": ""}
{"id": "75216", "revid": "123495573", "url": "https://it.wikipedia.org/wiki?curid=75216", "title": "Robert Falcon Scott", "text": "Divenne famoso per la \"competizione\" con Roald Amundsen sul raggiungimento del Polo Sud. Amundsen raggiunse il Polo poche settimane prima di Scott. Scott, nella marcia di rientro al campo base, perse la vita insieme ai membri della sua spedizione.\nFamiglia e formazione.\nScott era il terzo dei sei figli di John e Hannah Scott. Il padre era proprietario di una fabbrica di birra ma la carriera in marina era un'antica tradizione di famiglia. Cos\u00ec nel 1881, dopo aver terminato gli studi, Scott, su consiglio del padre, si arruol\u00f2 nella Royal Navy.\nCominci\u00f2 la sua carriera come cadetto sulla nave scuola \"HMS Britannia\", rimase per quattro anni sulla \"Boadicea\" e successivamente frequent\u00f2 il Royal Naval College presso il quale super\u00f2 gli esami per diventare tenente. Nel 1889 venne nuovamente promosso. Ma Scott sognava un'attivit\u00e0 pi\u00f9 avventurosa di quella dell'ufficiale di marina in tempo di pace. Con l'avanzare del tempo si rese conto che da parte della famiglia di origine mancavano sia i mezzi economici sia le relazioni per accelerare la sua carriera in marina in modo adeguato alle sue ambizioni.\nLa spedizione Discovery (1901 - 1904).\nL'incontro con Clements Markham.\nLa svolta nella carriera di Scott \u00e8 dovuta in gran parte all'incontro con Clements Markham, anch'egli con un passato da esploratore e divenuto in seguito presidente della Royal Geographical Society. Il primo incontro con Markham avvenne quando Scott aveva appena 18 anni. Negli anni seguenti si rincontrarono numerose volte e, quando Scott si candid\u00f2 per la guida della spedizione alla ricerca del Polo Sud, Markham ne appoggi\u00f2 la candidatura. Secondo Markham l'esperienza di Scott nella marina militare era sufficiente per la conduzione della spedizione: fu cos\u00ec che sebbene gli scienziati della Royal Society preferissero uno scienziato, Markham riusc\u00ec a imporre la sua decisione. A Scott venne quindi affidato il comando della \"National Antarctic Expedition\" bench\u00e9 - cos\u00ec ammise in seguito - ai tempi non avesse \"una particolare predilezione per l'esplorazione polare\". Ma comunque egli la considerava un mezzo per soddisfare le sue ambizioni.\nL'inizio della spedizione.\nDopo la sua nomina, a Scott rimase un anno di tempo per preparare la spedizione. Fece parte dei preparativi anche una visita a Fridtjof Nansen, l'esploratore norvegese. Nansen consigli\u00f2 a Scott l'utilizzo dei cani da slitta, un consiglio che Scott segu\u00ec, trascurando per\u00f2 il fatto che il loro efficace utilizzo richiedesse anche persone con capacit\u00e0 di conduzione di mute.\nUna mongolfiera all'Antartide.\nAll'inizio di agosto del 1901 la \"Discovery\" salp\u00f2 da Londra con a bordo 48 persone, di cui 39 erano membri della Royal Navy. Il 3 gennaio 1902 la nave attravers\u00f2 il Circolo Polare Antartico, pass\u00f2 il mare di Ross e raggiunse la barriera di Ross.\nIl 22 gennaio 1902 Scott e Edward Adrian Wilson sbarcarono a Capo Crozier e scalarono il monte Terror. Da qui avvistarono una distesa pianeggiante di ghiaccio che si estendeva fino all'orizzonte: quella vista aliment\u00f2 il desiderio di Scott di provare a raggiungere il Polo Sud. La stagione era per\u00f2 gi\u00e0 troppo avanzata per poter preparare l'impresa, per cui Scott decise di trascorrere l'inverno antartico a bordo della Discovery e di costruire una capanna di legno come magazzino e riparo d'emergenza nel caso la nave venisse schiacciata dalla banchisa. La localit\u00e0 \u00e8 nota ancora oggi come Hut Point.\nScott fu anche il primo a utilizzare una mongolfiera nell'Antartico: a bordo si trovavano Scott e Ernest Shackleton. Il velivolo sub\u00ec per\u00f2 dei danni durante il suo primo utilizzo e non pot\u00e9 essere impiegata nel prosieguo della spedizione.\nIl tentativo di raggiungere.\nIl 1\u00ba novembre 1902 Scott, accompagnato da Wilson e da Shackleton, lasci\u00f2 Hut Point per dirigersi a sud con 5 slitte e 19 cani. Scott, nell'erronea convinzione che il terreno sarebbe stato pianeggiante e agevole da percorrere, aveva previsto dei quantitativi di razioni alimentari molto ridotti. All'inizio l'andatura fu molto spedita, \"volavano sul ghiaccio come tre cavalieri polari\" scrisse Louis Bernacchi ma poi il tempo si guast\u00f2, la spedizione incontr\u00f2 bufere con caduta di neve fresca che resero difficile il cammino, al punto che i tre erano costretti a trasportare met\u00e0 del loro carico per mezzo miglio e poi tornare indietro per recuperare l'altra met\u00e0, finch\u00e9 il gelido blizzard li imprigion\u00f2 nelle tende.\nNessuno dei tre aveva esperienza di sopravvivenza in ambienti estremi come quello antartico: si pensi che Shackleton non aveva mai montato una tenda n\u00e9 dormito in un sacco a pelo. Quando i tre erano gi\u00e0 sfiniti dalla cecit\u00e0 da neve, dalle scarse razioni, dal clima avverso e, nel caso di Shackleton, dallo scorbuto, avvistarono le catene montuose antartiche che eliminarono le speranze di poter raggiungere il Polo. Nonostante ci\u00f2 Scott decise di proseguire e solo intorno all'82\u00ba parallelo si arrese all'evidenza dell'impossibilit\u00e0 di proseguire. Scott, Wilson e Shackleton raggiunsero il punto pi\u00f9 meridionale il 31 dicembre 1902, a 480 miglia dal Polo.\nI rapporti fra Scott e Shackleton.\nNumerose biografie accennano a un'intensa animosit\u00e0 fra Scott e Shackleton. Ranulph Fiennes nella sua biografia di Scott afferma che in realt\u00e0 vi fossero poche prove della loro rivalit\u00e0 e definisce amichevoli i rapporti fra i due.\n\u00c8 opinione di Fiennes che il reale motivo per il precoce allontanamento e rientro in patria di Shackleton fosse davvero lo stato di salute di quest'ultimo e non dovesse essere ricercato in eventuali sentimenti di invidia e di rivalit\u00e0 da parte di Scott. Diana Preston, nel suo libro su Scott, riporta invece che Wilson, nel suo diario, a un certo punto scrive di aver sentito la necessit\u00e0 di \"parlare con Scott fuori dai denti\" ma non precisa di cosa esattamente, anche se la scrittrice azzarda di un rimprovero di alcuni difetti di Scott: gli scoppi d'ira, il comportamento a volte dispotico e l'atteggiamento nei confronti di Shackleton.\nLa spedizione Terra Nova (1910 - 1912).\nL'inizio.\nSecondo Scott, il raggiungimento del Polo da parte di un britannico non era importante solo per questioni di prestigio nazionale. Scott lo considerava anche un'opportunit\u00e0 di arricchimento personale e di miglioramento della qualit\u00e0 di vita per la sua famiglia.\nDopo il matrimonio con la scultrice Kathleen Bruce il 2 settembre 1908 e la nascita del loro unico figlio nell'anno 1909, Scott part\u00ec per la sua seconda spedizione nell'Antartico. Il 1\u00ba giugno 1910 la nave \"Terra Nova\" salp\u00f2 da Londra alla volta dell'Antartide, che distava circa 14.000\u00a0km in linea d'aria.\nIl fallimento della spedizione.\nA Scott non fu subito chiaro che il raggiungimento del Polo Sud sarebbe stato una sorta di gara con il norvegese Roald Amundsen, ma se ne rese conto ben presto quando gli comunicarono, appena sbarcato a Melbourne, che Amundsen aveva deciso di tentare la sortita in Antartide immediatamente dopo aver saputo che Robert Edwin Peary aveva rivendicato la conquista del Polo Nord, obiettivo primario del norvegese. Entrambe le spedizioni partirono nell'ottobre 1911 dai rispettivi campi base (Stretto di McMurdo per Scott e Baia delle balene per Amundsen). Ma mentre Amundsen e i suoi quattro compagni erano in viaggio con sci e cani da slitta, Scott e i suoi utilizzarono pony della Manciuria e motoslitte che si rivelarono inutilizzabili a causa del troppo basso numero di ottano del carburante acquistato da Scott, nonch\u00e9 cani da slitta che anche stavolta nessuno sapeva condurre.\nLa spedizione composta da Scott, Edward Wilson, Edgar Evans, Lawrence Oates e dal tenente Henry Bowers, raggiunse il Polo Sud tra il 17 e il 18 di gennaio del 1912. Ma qui la delusione fu enorme, quando i cinque si resero conto che Amundsen li aveva preceduti di diverse settimane: sul ghiaccio svettava una bandiera nera legata a un pattino da slitta, lasciata da Amundsen gi\u00e0 il 14 dicembre 1911. La migliore organizzazione della spedizione di Amundsen fu evidente anche (e soprattutto) nel durissimo viaggio di ritorno. Se infatti il norvegese era riuscito a percorrere tra le 15 e le 20 miglia al giorno (pur avendo previsto di percorrerne 30 al giorno), Scott raggiunse una prestazione massima di 13 miglia al giorno.\nMentre Amundsen riusc\u00ec a rientrare al campo base senza difficolt\u00e0, per Scott e i suoi il rientro divenne ben presto una lotta disperata. In gran parte contribuirono anche le pessime condizioni meteorologiche con temperature talmente rigide che, dall'introduzione delle moderne stazioni meteo negli anni sessanta, furono nuovamente registrate una sola volta.\nIl primo che perse la vita nel corso della marcia di rientro fu Evans, che si era infortunato in seguito a una caduta ed ebbe un crollo fisico e psicologico. Poco dopo peggiorarono le condizioni di Lawrence Oates tanto da ostacolare la marcia degli altri membri della spedizione. Quando Oates si rese conto di avere poche possibilit\u00e0 di sopravvivenza (aveva perso un piede per il congelamento), ma soprattutto di rappresentare un fattore di rischio per i rimanenti membri della spedizione, abbandon\u00f2 volontariamente la tenda durante una tempesta di neve, scrivendo su un biglietto le storiche parole: \"Sto uscendo, pu\u00f2 darsi che rimanga via un po' di tempo\". Il suo corpo non fu mai ritrovato, tranne la sua borsa da viaggio.\nIl gesto di Oates fu inutile. I cadaveri dei tre rimanenti membri della spedizione furono trovati intatti e dentro la tenda sei mesi dopo, a sole 11 miglia da un grande deposito di viveri che avevano allestito appositamente durante il primo periodo della spedizione. Rimasero una macchina fotografica e i loro diari nei quali erano descritte nel dettaglio le sofferenze patite. \u00c8 celebre la frase di Scott:\nIl diario di Scott termina con la frase: \"For God's sake look after our people. R. Scott\", che significa \"Per amor di Dio, abbiate cura delle nostre famiglie\". I corpi degli esploratori furono sepolti nel punto dove furono trovati dalla spedizione inglese mandata alla loro ricerca: dopo averla calata su di essi, la stessa tenda fu coperta di ghiaccio e sul tumulo venne posta una croce."}
{"id": "75217", "revid": "1833487", "url": "https://it.wikipedia.org/wiki?curid=75217", "title": "Scuola di Notre-Dame", "text": "La Scuola di Notre-Dame o Scuola di Parigi fu una scuola musicale al servizio della cattedrale di Notre-Dame di Parigi, nella quale tra il XII secolo e gli inizi del XIV, si svilupp\u00f2 la polifonia.\nGli unici due nomi che conosciamo di questa scuola (L\u00e9onin, compositore di \"organa\" e P\u00e9rotin, compositore di \"discantus\"), sono citati in un breve trattato, di qualche tempo posteriore, di uno studente inglese dell'Universit\u00e0 di Parigi, a cui \u00e8 stato dato il nome di \"Anonimo IV\". Si tratta dei primi nomi conosciuti di compositori nella musica occidentale.\nAltre notizie sulla musica dell'epoca ci sono fornite da un editto del 1198 del vescovo Oddone di Sully, che dettava i criteri per le composizioni polifoniche da eseguirsi nella cattedrale (senza tuttavia citare i due maestri). Neppure nelle composizioni musicali che ci sono giunte viene citato il nome degli autori: tuttavia la rispondenza delle musiche con le descrizioni dell'anonimo inglese e con quanto prescritto nell'editto vescovile, rende possibile l'attribuzione di alcune composizioni ai due maestri:\nLa scuola di Notre-Dame raccolse tuttavia probabilmente molti altri musicisti che furono insieme cantori e teorici. Fu abbandonata l'improvvisazione a favore di una maggiore elaborazione delle composizioni musicali, che vennero organizzate nella loro totalit\u00e0, liberandosi da una stretta dipendenza dal testo. La complessit\u00e0 del canto a pi\u00f9 voci richiese lo sviluppo della notazione, nella quale vennero anche introdotti valori di tempo (notazione mensurale).\nNella scuola era conosciuta anche la forma del \"conductus\", nata come accompagnamento per le processioni sacerdotali, venne successivamente in molti casi modificata, abbellendo le composizioni esistenti con l'aggiunta di nuove voci."}
{"id": "75222", "revid": "287204", "url": "https://it.wikipedia.org/wiki?curid=75222", "title": "Leonin", "text": ""}
{"id": "75224", "revid": "21371", "url": "https://it.wikipedia.org/wiki?curid=75224", "title": "Scania (regione storica)", "text": ""}
{"id": "75225", "revid": "842", "url": "https://it.wikipedia.org/wiki?curid=75225", "title": "WiFi", "text": ""}
{"id": "75226", "revid": "205250", "url": "https://it.wikipedia.org/wiki?curid=75226", "title": "P\u00e9rotin", "text": "Biografia.\nP\u00e9rotin (o anche Perotino), fu un compositore francese, la cui attivit\u00e0 culmin\u00f2 fra gli ultimi anni del XII secolo e i primi anni del tredicesimo. \u00c8 stato l'esponente di spicco della cosiddetta Scuola di Notre-Dame ed \u00e8 uno dei pochissimi compositori della sua epoca di cui ci sia stato tramandato il nome e di cui sia certa l'attribuzione almeno di alcune composizioni.\nContribu\u00ec all'ampliamento del Magnus Liber Organi (\"Grande libro di \"organum\"\", una raccolta di composizioni musicali messa insieme dal magister Leoninus). Aument\u00f2 il numero delle voci superiori e compose \"organa\" a tre e a quattro voci (\"organa tripla\" e \"quadrupla\").\nLe opere attribuite a P\u00e9rotin includono: il \"Viderunt omnes\" e il \"Sederunt Principes\" a quattro voci, l'Alleluia, a tre voci; \"Dum sigillum summi Patris\" a due voci e la monodia \"Beata viscera\". Il \"Viderunt omnes\" fu eseguito per la prima volta nella cattedrale di Notre-Dame a Parigi il giorno di Natale del 1198 e questa \u00e8 la prima data certa di tutta la storia della musica. Il \"Sederunt Principes\" fu eseguito invece il 26 dicembre 1199, sempre nella cattedrale di Parigi. Viene citato dall'Anonimo IV e definito: \"optimus discantor\" (ottimo compositore di discanti)."}
{"id": "75227", "revid": "125211692", "url": "https://it.wikipedia.org/wiki?curid=75227", "title": "IPv4", "text": "IPv4 (\"Internet Protocol version 4\") \u00e8 la quarta revisione dell'Internet Protocol. Il protocollo \u00e8 descritto nell'RFC 791, pubblicato dalla IETF nel settembre 1981, ed \u00e8 il pi\u00f9 usato a livello di rete, poich\u00e9 fa parte della suite di protocolli Internet.\nNel 1998 \u00e8 stata suggerita una nuova versione del protocollo Internet, denominata IPv6, a causa del problema della saturazione di IPv4. Al 2021, l'IPv6 risulta tuttavia meno utilizzato rispetto alla versione 4.\nIl pacchetto IPv4.\nL'header del pacchetto IPv4 consiste in 13 campi di cui 1 opzionale (segnalato nello schema con sfondo rosso) e chiamato con il nome di \"Options\". I campi sono inseriti col byte pi\u00f9 significativo messo per primo (notazione big-endian) e all'interno dei singoli byte il bit pi\u00f9 significativo \u00e8 il primo (quello di indice 0).\nDi seguito \u00e8 riportata la struttura contenuta nell'header \"ip.h\" della libreria GNU C:\nIndirizzamento IPv4.\nL'indirizzo IPv4 \u00e8 formato da 32 bit, esso \u00e8 univoco sulla rete di cui fa parte. Tale indirizzo, inoltre, non va assegnato all'host, ma alle connessioni fisiche alla rete che l'host possiede (nel cast di \"host multicollegati\" o di dispositivi di rete). Si \u00e8 per\u00f2 verificato che i primi paesi in cui si \u00e8 diffuso Internet e all'interno di essi i primi provider, si sono \"accaparrati\" un numero di Ip proporzionalmente sbilanciato. Gli ultimi provider hanno pertanto dovuto ricorrere ad un sistema per ovviare alla scarsit\u00e0 degli IP a loro attribuiti. Hanno pertanto considerato gli utenti a loro connessi di una intera citt\u00e0 come un'unica LAN e pertanto tutti dotati dello stesso IP.\nConcettualmente l'indirizzo IP si compone di due parti:\nNotazione decimale puntata.\nPer semplificarne la lettura, ogni indirizzo IP viene descritto con 4 numeri in base decimale, in modo che ognuno rappresenti un byte (il valore di un byte varia da 0 a 255 quando lo consideriamo in base dieci), separati dal simbolo \"punto\"; un esempio di indirizzo IPv4 \u00e8 192.0.34.166.\nIndirizzi particolari.\nOgni indirizzo in cui l'identificativo host presenta tutti 0 si riferisce alla rete, mentre se tutti i bit di questo identificativo sono a 1, l'indirizzo si riferisce ad una trasmissione broadcast diretta.\nIn pratica quando ad un router arriva un pacchetto in cui la parte di host dell'indirizzo presenta tutti i bit a 1, esso esegue un broadcast a tutti i nodi della sotto-rete. Questo comportamento \u00e8 stato sfruttato dai cracker per creare attacchi di tipo denial of service, pertanto \u00e8 buona norma disabilitare nei router l'inoltro del broadcast diretto.\nIndirizzamento a classi.\nSe un host deve comunicare con un altro host della stessa sottorete, user\u00e0 il protocollo di livello 2 della rete a cui \u00e8 collegato, altrimenti dovr\u00e0 inviare i pacchetti ad un gateway o router, che sar\u00e0 connesso ad altre reti e si occuper\u00e0 di inoltrare i pacchetti ricevuti.\nLa comunicazione tra i router avviene mediante indirizzi IP utilizzando delle tecniche particolari di indirizzamento per individuare la sottorete e l'host.\nOriginariamente lo schema delle suddivisioni delle due componenti era a classi per cui un indirizzo IP apparteneva una classe (\"classfull\") in base ai primi 4 bit dell'IP.\nCon questo schema l'indirizzo \u00e8 ad autoidentificazione perch\u00e9 il confine tra le due componenti si pu\u00f2 determinare con i bit pi\u00f9 significativi.\nLimiti.\nIl numero di indirizzi univoci disponibili in IPv4 \u00e8 formula_2, ma bisogna tener presente che non vengono usati tutti, perch\u00e9 alcuni sono riservati a un particolare utilizzo (ad esempio gli indirizzi 0.0.0.0, 127.0.0.1, 255.255.255.255, 192.0.34.166 e la classe 192.168.0.1/16) e perch\u00e9 certe classi non vengono sfruttate interamente per via della suddivisione interna in classi pi\u00f9 piccole.\nL'indirizzamento a classi, proprio per questo, presenta diversi limiti dovuti soprattutto al numero di host gestibili dalle diverse classi.\nIn pratica se si esauriscono gli indirizzi univoci resi disponibili da una classe, ad esempio la C connettendo pi\u00f9 di 255 host, occorre fare ricorso ad un indirizzo di classe superiore.\nIl cambiamento di indirizzo non \u00e8 indolore con questa tecnica perch\u00e9 il software di rete va aggiornato con i nuovi indirizzi e non consente una transizione graduale.\nIn pratica l'indicatore di rete univoco non poteva adempiere alle esigenze della crescita che negli anni ottanta ebbero le reti LAN. Quindi per risparmiare i prefissi di rete si dovettero escogitare altre tecniche come quella del \"mascheramento\" (vedi NAT) per continuare a fare in modo che IPv4 potesse adempiere al suo ruolo prima dell'entrata di IPv6.\nIndirizzamento senza classi.\nL'indirizzamento in classi \u00e8 considerato obsoleto e per permettere un migliore sfruttamento degli indirizzi IP disponibili, \u00e8 stato introdotto l'indirizzamento senza classi (\"classless\"), o CIDR.\nLa modifica introdotta dal CIDR consiste essenzialmente nell'utilizzare \"maschere di sottorete\" di lunghezza arbitraria, mentre l'indirizzamento con classi ammetteva solo tre lunghezze della maschera di sottorete: /8, /16 e /24. La maschera della vecchia classe C (/24) \u00e8 ancora popolare, ma si usano anche maschere pi\u00f9 corte per reti grandi (/23 o /22) o pi\u00f9 lunghe per reti piccole (/25, /26, fino a /30 per reti punto-punto).\nI bit che nella maschera di sottorete sono a 1 fanno parte dell'indirizzo della sottorete, gli altri sono l'indirizzo dell'host. Normalmente, la maschera di sottorete \u00e8 costituita da N bit a 1 seguiti da (32-N) bit a 0 e pu\u00f2 essere abbreviata nella forma /N.\nIn questo modo non si \u00e8 vincolati a un numero fisso di bit per determinare l'indirizzo di rete, ma i bit utili a rappresentare la rete, piuttosto che l'host, sono fissati liberamente.\nVedi anche Saturazione di IPv4.\nEnti di gestione.\nGli indirizzi IP sono univoci a livello mondiale e vengono assegnati in modo centralizzato da una gerarchia di enti appositi. Sono considerati una risorsa preziosa da gestire con cura. Per rafforzare questo concetto, si parla di \"indirizzi IP pubblici\".\nInizialmente l'autorit\u00e0 preposta era la IANA (\"Internet Assigned Number Authority\"), dopo il 1998 venne creato l'ICANN (\"Internet corporation for Assigned Names and Numbers\") che opera tuttora. Essa \u00e8 responsabile della gestione degli indirizzi IP in base alle direttive dell'RFC 2050."}
{"id": "75229", "revid": "30610", "url": "https://it.wikipedia.org/wiki?curid=75229", "title": "Alvaro Vitali", "text": "\u00c8 noto come attore soprattutto per aver interpretato in diverse pellicole cinematografiche il ruolo di Pierino e per aver preso parte a numerosi film di genere commedia sexy all'italiana.\nBiografia.\nAncora studente, con una passione per il canto e il ballo, dopo aver lavorato per un periodo come elettricista venne scoperto da Federico Fellini durante un provino. Nel 1969 il regista riminese lo fece esordire nel cinema con una piccola parte in \"Fellini Satyricon\". Il regista lo volle in seguito in \"I clowns\" (1971), in \"Roma\" (1972, nel quale interpreta un ballerino di tip-tap d'avanspettacolo) e in \"Amarcord\" (1973).\nCarriera.\nLa fama di Vitali \u00e8 legata a doppio filo alla commedia sexy all'italiana, per anni fenomeno cinematografico commerciale. Dopo aver interpretato \"La poliziotta\" con Mariangela Melato, Vitali viene notato dal produttore Luciano Martino grazie a una gag con la pistola (dove sbaglia sistematicamente ogni colpo). Da quel momento, Vitali comincia a lavorare con la Dania film.\nA partire dalla seconda met\u00e0 degli anni settanta, Vitali interpret\u00f2 numerosi film, accompagnando attori protagonisti come Lino Banfi e Renzo Montagnani, per poi passare a dei ruoli di prima fila interpretando il personaggio di Pierino, eroe popolare delle barzellette, con \"Pierino contro tutti\" (1981) e \"Pierino colpisce ancora\" (1982), entrambi diretti da Marino Girolami, e in \"Pierino medico della Saub\" (1981) di Giuliano Carnimeo. Seguono una sorta di \"spin off\" della serie, ovvero film dove Vitali propone personaggi similari, \"Gian Burrasca\", \"Giggi il bullo\" e \"Paulo Roberto Cotechi\u00f1o centravanti di sfondamento\".\nLa stagione della commedia sexy dur\u00f2 poco e con essa termin\u00f2 anche la fortuna dell'attore; nel 1990 il tentativo di rilanciarlo con un ulteriore film della serie \"Pierino torna a scuola\", diretto da Mariano Laurenti si rivel\u00f2 infatti un fallimento.\nDopo un decennio di oblio, la figura di Vitali \u00e8 stata rilanciata da \"Striscia la notizia\" dopo che, in un servizio che prendeva in giro una gaffe di Jean Todt, veniva paragonato l'allora direttore della Scuderia Ferrari al personaggio di Pierino, sottolineandone la somiglianza fisica. Quando l'imitatore Dario Ballantini fece esordire la sua caricatura di Luca Cordero di Montezemolo nei suoi servizi, Antonio Ricci pens\u00f2 di affiancargli proprio Vitali nei panni di Todt, facendolo tornare cos\u00ec sulle scene per il piccolo schermo. Sempre nelle gag di \"Striscia la notizia\" al fianco di Ballantini, ha imitato personaggi come la madre dell'avvocato Giulia Bongiorno e la principessa Marina Ricolfi Doria di Savoia nella trasmissione.\nIl personaggio di Pierino \u00e8 stato utilizzato dal 2004 in poi da Vitali per le pubblicit\u00e0 di un noto negozio di abbigliamento capitolino, destinate al circuito delle TV private di Roma e provincia. Nel 2006 ha partecipato alla terza edizione del reality \"La fattoria\", ma dopo poche settimane ha dovuto abbandonare il reality show per il riacutizzarsi dell'asma, malattia di cui soffre.\nVita privata.\nDivorziato, con un figlio di nome Ennio, vive a Roma con la seconda moglie, la cantautrice Stefania Corona."}
{"id": "75230", "revid": "2133589", "url": "https://it.wikipedia.org/wiki?curid=75230", "title": "Time-division multiplexing", "text": "In telecomunicazioni la multiplazione a divisione di tempo, pi\u00f9 conosciuta come time-division multiplexing (corrispondente termine di lingua inglese), sigla TDM, \u00e8 una tecnica di multiplazione ovvero di condivisione di un canale di comunicazione secondo la quale ogni dispositivo ricetrasmittente ottiene a turno l'uso esclusivo dello stesso (e delle risorse ad esso dedicate cio\u00e8 ad esempio l'intera banda) per un breve lasso di tempo (125 \u00b5s nello standard E0).\nPer rafforzare il fatto che l'allocazione del tempo del canale \u00e8 rigida si usano anche i termini\nmultiplazione a divisione di tempo sincrono (STDM) o multiplazione a divisione di tempo quantizzato (QTDM).\nDescrizione.\nIl tempo di utilizzo del canale \u00e8 organizzato in frame tutti della stessa durata. Ciascuno di questi frame \u00e8 ulteriormente suddiviso - sempre in modo equanime - in slot.\n\u00c8 un sistema di multiplazione spettralmente pi\u00f9 efficiente rispetto alla classica FDM in quanto elimina la necessit\u00e0 degli intervalli di guardia o separazione tra le varie bande di frequenza utilizzate invece da quest'ultima forma di multiplazione. Necessita d'altro canto di un circuito di sincronizzazione temporale in ricezione per l'estrazione del time-slot di competenza.\nDifferenziazione dei livelli di servizio.\nDi trama in trama, la sequenza di accessi degli utenti si ripete sempre uguale a se stessa. All'interno di una singola trama \u00e8 poi possibile sagomare il livello di servizio (cio\u00e8 il bitrate) offerto a ciascun utilizzatore assegnandogli anche pi\u00f9 di uno slot. Questa tecnica permette di far uso di un solo canale fisico di elevata capacit\u00e0 per simulare abbastanza flessibilmente pi\u00f9 canali virtuali o logici di capacit\u00e0 inferiore.\nAspetti economici.\nLa motivazione ultima del largo utilizzo delle tecniche di multiplazione nelle lunghe tratte (si pensi alle dorsali transoceaniche, o alle trasmissioni via satellite) risiede nell'economia di scala che si realizza accentrando le risorse, ovvero realizzando un singolo canale numerico di alta capacit\u00e0 invece di molti canali di capacit\u00e0 inferiore. Inoltre la multiplazione a divisione di tempo offre una maggiore flessibilit\u00e0 nella gestione.\nRealizzazione.\nIn molte tecnologie basate sulla multiplazione a divisione di tempo, sono necessari appositi apparati detti multiplatore/demultiplatori (o MUX/DEMUX), posti agli estremi del circuito ad alta capacit\u00e0 da gestire, che si occupano di collegare il flusso di dati ad alta capacit\u00e0 con i numerosi circuiti in cui esso \u00e8 diviso (detti flussi tributari). \nQuesti apparati devono copiare dati numerici a velocit\u00e0 anche molto alte, e la velocit\u00e0 dei circuiti elettronici per eseguire queste operazioni costituisce un limite alle velocit\u00e0 dei collegamenti che possono essere gestiti con questa tecnica.\nIn altre tecnologie, tipicamente utilizzate in ambito di rete locale, non esistono apparati di MUX/DEMUX, e l'accesso sincrono al canale condiviso \u00e8 governato mediante algoritmi di coordinamento tra le stazioni che devono trasmettere come gli algoritmi di CSMA.\nNel caso telefonico vengono utilizzati sistemi mux a livelli gerarchici (portante-E): il primo livello base permette di gestire 30 utenti circa, i livelli successivi sono realizzati da pi\u00f9 livelli precedenti usati in gruppi da 4.\nUna prerogativa di questo tipo di multiplazione \u00e8 la necessit\u00e0 di sincronizzazione da parte del ricevitore/trasmettitore nella trama e nello slot di competenza.\nProtocolli.\nI protocolli pi\u00f9 usati di multiplazione TDM che ricadono nell'ambito delle trasmissioni in reti trasporto sono il PDH e l'SDH/SONET.\nApplicazioni.\nLa multiplazione a divisione di tempo \u00e8 la scelta d'elezione per sistemi a commutazione di circuito, poich\u00e9 permette di garantire la costanza del bitrate assegnato a ciascun utente, eventualmente anche a costo di una non piena efficienza di sfruttamento della larghezza di banda del mezzo trasmissivo. Ad esempio la multiplazione TDM \u00e8 utilizzata, assieme alla codifica PCM, per le trasmissioni di fonia nella rete telefonica. Ove sia richiesta maggiore flessibilit\u00e0 ed efficienza, e si sia disposti a rinunciare alla garanzia di una qualit\u00e0 costante, \u00e8 preferibile far uso di altre tecniche, tipicamente la commutazione di pacchetto."}
{"id": "75233", "revid": "367445", "url": "https://it.wikipedia.org/wiki?curid=75233", "title": "Frequency Division Multiplexing", "text": "In telecomunicazioni la multiplazione a divisione di frequenza, conosciuta anche come FDM (acronimo inglese di frequency division multiplexing), \u00e8 una tecnica di multiplazione ovvero di condivisione delle risorse trasmissive di un canale di comunicazione (cio\u00e8 la banda) secondo la quale l'intero canale trasmissivo disponibile \u00e8 diviso in sottocanali, ognuno costituito da una banda di frequenza e separato da un altro grazie ad un piccolo intervallo di guardia. Questo rende possibile la condivisione dello stesso canale da parte di diversi dispositivi che utilizzano diverse regioni di frequenze e utenti che possono cos\u00ec comunicare contemporaneamente senza incorrere nella mutua interferenza.\nQuando le frequenze diventano molto elevate e rientrano nella fascia di spettro elettromagnetico utilizzata dalla trasmissione ottica si parla di multiplazione a divisione di lunghezza d'onda (\"Wavelength Division Multiplexing\", WDM), che \u00e8 un principio fisicamente equivalente dato che frequenza e lunghezza d'onda sono legate tra loro da una relazione semplice di proporzionalit\u00e0 inversa.\nApplicazioni.\nQuesta tecnica \u00e8 utilizzata comunemente nelle trasmissioni televisive, radiofoniche (radiodiffusioni), telefoniche o dati. Nei conduttori semplici usati per le linee telefoniche, col sistema di multiplazione a divisione di frequenza, si riescono a inoltrare nello stesso tempo pi\u00f9 di una dozzina di conversazioni telefoniche; nei cavi coassiali invece, sempre tramite multiplazione a divisione di frequenza, se ne possono trasmettere pi\u00f9 di mille. Nelle trasmissioni via etere ogni emittente trasmette contemporaneamente attraverso lo stesso mezzo; in questo caso, il canale di comunicazione \u00e8 condiviso (ma questo non cambia se viene utilizzato un cavo). Ad ogni canale \u00e8 associata una determinata frequenza. Il ricevente per selezionare la trasmissione deve solamente sintonizzarsi sulla frequenza appropriata tramite apposito circuito di sintonia.\nAnche le reti cellulari utilizzano in parte questo tipo di multiplazione per suddividere ed assegnare l'intera capacit\u00e0 trasmissiva o banda radio disponibile alle varie celle di copertura servite da stazioni radio base.\nUn'altra applicazione di questo tipo di multiplazione \u00e8 l'accesso ad Internet a banda larga PowerLine communication. Power Line Communication non \u00e8 altro che la trasmissione di dati tramite linee elettriche. Nel caso delle linee elettriche residenziali europee, i cavi trasportano una tensione elettrica alternata di 220/230 volt d'ampiezza a una frequenza di 50 Hertz: ci\u00f2 implica che tutto il resto dello spettro delle frequenze \u00e8 libero. Alcuni fornitori di energia elettrica hanno implementato una connessione a banda larga utilizzando questo mezzo.\nIn ambito industriale \u00e8 molto usato ed \u00e8 conosciuto come standard x10, dato che questo tipo di rete \u00e8 prossimo al 100% di tasso di penetrazione e praticamente qualsiasi edificio dispone di un allacciamento alla rete elettrica.\nLo svantaggio \u00e8 che la presenza di capacit\u00e0 parassita pu\u00f2 perturbare il segnale, cio\u00e8 aumentare il BER e la conseguente probabilit\u00e0 d'errore corrompendo cos\u00ec la trasmissione.\nPer aumentare l'affidabilit\u00e0 della comunicazione ad ogni dispositivo pu\u00f2 essere utilizzata pi\u00f9 di una portante. Se esiste una fonte di rumore su di una gamma di frequenze che interessa una portante, i dati possono essere trasmessi attraverso l'altra. Tale tecnica \u00e8 chiamata \"diffusione dello spettro\"."}
{"id": "75236", "revid": "5148", "url": "https://it.wikipedia.org/wiki?curid=75236", "title": "Hans Georg Gadamer", "text": ""}
{"id": "75237", "revid": "111191955", "url": "https://it.wikipedia.org/wiki?curid=75237", "title": "Onda portante", "text": "In telecomunicazioni, si chiama onda portante un'onda elettromagnetica o un segnale elettrico, generalmente sinusoidale, con caratteristiche di frequenza, ampiezza e fase note, che viene modificata da un segnale modulante, in genere contenente informazioni, per essere poi trasmessa via etere o via cavo. Tipicamente l'onda portante ha una frequenza maggiore di quella del segnale modulante.\nDescrizione.\nLe grandezze caratteristiche della portante risultano quindi funzioni del segnale modulante, in modo da consentire ad una stazione ricevente di ricostruire il flusso di dati trasmessi. Questa operazione di modifica di un segnale noto \u00e8 detta modulazione.\nTipicamente una portante \u00e8 generata tramite un oscillatore locale, mentre l'aggancio della modulante \u00e8 attuata dal modulatore e dipende dal tipo di modulazione effettuata.\nLa frequenza della portante \u00e8 normalmente maggiore rispetto a quella del segnale modulante in banda base (che contiene in pratica l'informazione) ottenendo cos\u00ec un segnale informativo in banda traslata."}
{"id": "75249", "revid": "1651019", "url": "https://it.wikipedia.org/wiki?curid=75249", "title": "Donna (scacchi)", "text": "Nel gioco degli scacchi la regina (), chiamata anche donna, \u00e8 considerato il pezzo pi\u00f9 potente, essendo quello che gode della mobilit\u00e0 maggiore. Prima dell'arrivo in Europa degli scacchi, prima che diventasse la regina, questo pezzo era conosciuto come il generale, lo stratega o il visir. La regina \u00e8 stata usata anche in matematica per sviluppare il rompicapo delle otto regine.\nIl movimento.\nLa partita inizia con la regina bianca sulla casa indicata in notazione algebrica come d1 e quella nera sulla casa d8. Si noti che le regine, all'inizio del gioco, sono poste sulla stessa colonna e che occupano una casa del proprio colore. Ne consegue che per il Bianco essa \u00e8 posta alla sinistra del re, mentre per il Nero \u00e8 posta alla destra del re. La regina si pu\u00f2 muovere in linee rette verticalmente, orizzontalmente o in diagonale per il numero di case non occupate che trova. Combina dunque le mosse della torre e dell'alfiere. Come gli altri pezzi, la regina cattura un pezzo dell'avversario tramite l'occupazione della casa su cui si trova il pezzo da catturare.\nIl ruolo durante il gioco.\nLa regina \u00e8 pi\u00f9 potente di una torre, o di un alfiere, ma si considera convenzionalmente che due torri insieme siano pi\u00f9 potenti di una regina. Indicativamente, si pu\u00f2 pensare che una regina valga circa 9 pedoni. Essendo la regina molto potente, lo scambio con un pezzo di minor valore \u00e8 da considerarsi come molto sfavorevole, tranne nel caso in cui questo sacrificio porti ad una posizione chiaramente vincente (molte delle partite pi\u00f9 famose della storia contemplano sacrifici di regina). Lo scambio con la regina dell'avversario \u00e8 sempre da considerare con grande attenzione, in quanto dipende dalla situazione complessiva della partita.\nLa potenza della regina si esprime al meglio quando la situazione sulla scacchiera \u00e8 aperta e il re dell'avversario non \u00e8 difeso bene, o quando l'avversario ha molti pezzi \"sciolti\" (indifesi) nel suo campo. Avendo una gittata lunga e la possibilit\u00e0 di muoversi in otto direzioni diverse, la donna \u00e8 molto ben dotata per effettuare degli attacchi doppi.\nI principianti tendono a sviluppare la regina il pi\u00f9 presto possibile, all'inizio delle partite, sperando cos\u00ec di catturare pi\u00f9 pezzi possibili dell'avversario, in modo da raggiungere velocemente lo scacco matto. Ma \u00e8 sufficiente che il giocatore che si difende dagli attacchi della regina difenda bene i suoi pezzi e abbia al sicuro il suo re, per vanificarli. Inoltre, chi si difende, pu\u00f2 minacciare la regina attaccante e guadagnare in tal modo mosse di vantaggio, riuscendo a svilupparsi meglio.\nLo scambio delle regine indica molto spesso l'inizio della parte finale delle partite. Dopo che le regine e alcuni altri pezzi sono stati scambiati, i re sono in grado di partecipare maggiormente alla partita e il gioco si concentra di pi\u00f9 su come promuovere qualche pedone. Infatti, un pedone che riesce a raggiungere l'ultima traversa pu\u00f2 essere promosso in un pezzo qualsiasi, il pi\u00f9 delle volte per l'appunto la regina, per il suo elevato valore. Non \u00e8 necessario che la regina originariamente presente sia scomparsa dalla scacchiera per ottenere un'altra regina attraverso la promozione di un pedone."}
{"id": "75265", "revid": "363629", "url": "https://it.wikipedia.org/wiki?curid=75265", "title": "Panleucopenia felina", "text": "La panleucopenia felina (FPV), anche denominata gastroenterite felina o tifo felino \u00e8 una malattia infettiva virale che colpisce il gatto e specie feline selvatiche. \nEziologia.\n\u00c8 causata dal parvovirus felino (FPV), patogeno appartenente alla famiglia dei Parvoviridae a DNA monocatenario, privo di envelope, virus citolitico strettamente correlato al parvovirus canino di tipo 2 (CPV2). Questi possiedono un'identit\u00e0 aminoacidica pari al 95%, si differenziano per 8 sostituzioni aminoacidiche a livello della VP2 (proteina capsidica coinvolta in fenomeni immunitari, di virulenza e assorbimento).FPV \u00e8 un precursore di CPV2; le quattro sostituzioni aminoacidiche avvenute a livello della porzione aminoterminale della VP2, coinvolta nel legame con la cellula ospite a livello di transferrina, hanno portato ad una variazione del tropismo con salto di specie (rendendo il virus in grado di infettare il cane); le altre quattro mutazioni sono avvenute a livello degli epitopi immunodominanti, con la creazione di un altro virus in grado di infettare il cane ma non il gatto (i due virus in minima parte cross-reagiscono). \nQueste mutazioni sono avvenute in carnivori selvatici (volpe, lupo) in maniera costante, portando alla formazione di sequenze FPV-like e CPV2-like. L'incidenza del CPV2 si \u00e8 ridotta, in quanto sostituito da 3 varianti: 2a, 2b e 2c dalle quali si differenzia per 6 sostituzioni aminoacidiche. Queste invece, si differenziano tra loro per una sostituzione aminoacidica in posizione 426:\n2a, asparagina\n2b, acido aspartico\n2c, acido glutammico\nDistinguibili mediante Ac monoclonali, sono in grado di infettare il gatto (a differenza del CPV-2 originale).\nFPV, \u00e8 privo di enzimi di replicazione, (cos\u00ec come CPV2), motivo per cui replica nel nucleo delle cellule infette, sfruttandone gli enzimi di replicazione.\nEpidemiologia.\nIl virus della panleucopenia felina \u00e8 principalmente trasmesso attraverso il contatto con fluidi corporei di altri felini, ma anche grazie a vettori quali le pulci. Non \u00e8 trasmissibile all'uomo. Come tutti i parvovirus, \u00e8 estremamente resistente nell'ambiente e pu\u00f2 sopravvivere anche un anno in un ambiente adatto.\nPatogenesi.\nL'enterite da parvovirus del gatto - analogamente al cane - \u00e8 una malattia grave, spesso letale. Il principale bersaglio del virus sono le cellule in attiva replicazione: le cripte epiteliali del tratto gastroenterico ed il midollo osseo.\nLe lesioni precoci della malattia comprendono una deplezione linfoide e l'involuzione del timo. Le lesioni gastroenteriche sono generalmente limitate all'intestino tenue, con ulcerazione, necrosi ed esfoliazione. Ne consegue una diarrea profusa e solitamente emorragica, con grave disidratazione, malnutrizione, anemia, e spesso morte. L'infiltrato infiammatorio cronico \u00e8 presente nella lamina propria della mucosa intestinale. Gran parte dei decessi da panleucopenia felina sono causati da una concomitanza di infezioni batteriche secondarie con endotossiemia.\nL'infezione intrauterina provoca ipoplasia cerebellare nei gattini.\nClinica.\nI sintomi primari sono: vomito, febbre, anoressia, disidratazione, congestione e secchezza mucosa orale e faringea, dolore addominale, ingrossamento linfonodale, per poi seguitare con la leucopenia e la diarrea, portando rapidamente alla morte nella maggioranza dei casi. Se la patologia colpisce una femmina gravida si possono, in alcuni casi, avere dei danni cerebrali al feto o anche l'aborto.\nPrevenzione.\nEsiste un vaccino per la prevenzione dell'infezione, che ha tuttavia dimostrato un'efficacia limitata nei cuccioli e non deve essere dato a una gatta gravida perch\u00e9 pu\u00f2 dare problemi al feto.\nUsi in ecologia.\nIl virus della panleucopenia felina, a causa della sua specificit\u00e0, morbosit\u00e0 e letalit\u00e0 \u00e8 stato ed \u00e8 talvolta impiegato per le operazioni di eradicazione felina dalle isole. In questi ambienti ecologici unici, sovente ricchi di endemismi e specie introvabili altrove, i gatti sono oramai da tempo riconosciuti come una delle principali cause d'estinzione delle specie autoctone, nonch\u00e9 come principale minaccia alla biodiversit\u00e0 e all'equilibrio biosistemico. \nUn esempio riuscito di tale approccio eradicativo \u00e8 quello delle isole del principe Edoardo. Il virus, in soli cinque anni, ha ridotto a circa un sesto la popolazione felina alloctona. I restanti animali sono stati abbattuti dagli ecologisti, nel corso dei successivi dieci anni, mediante battute di caccia notturne fino al 1991 quando, almeno parzialmente, l'equilibrio naturale dell'isola fu finalmente ripristinato e la popolazione di gatti fu dichiarata ufficialmente azzerata."}
{"id": "75266", "revid": "682087", "url": "https://it.wikipedia.org/wiki?curid=75266", "title": "Tifo del gatto", "text": ""}
{"id": "75278", "revid": "198277", "url": "https://it.wikipedia.org/wiki?curid=75278", "title": "Serie A 2001-2002", "text": "La Serie A 2001-2002 \u00e8 stata la 100\u00aa edizione della massima serie del campionato italiano di calcio (il 70\u00ba a girone unico), disputato tra il 26 agosto 2001 e il 5 maggio 2002 e concluso con la vittoria della , al suo ventiseiesimo titolo.\nCapocannonieri del torneo sono stati Dario H\u00fcbner () e David Trezeguet (Juventus) con 24 reti a testa.\nStagione.\nCalciomercato.\nDecisa a tornare alla vittoria dopo un triennio avaro di successi, la richiam\u00f2 in panchina Marcello Lippi e, ceduti due punti fermi del recente passato come Zidane al \u2014 per la cifra di 150 miliardi di lire, all'epoca il trasferimento pi\u00f9 costoso nella storia del calcio \u2014 e Filippo Inzaghi al Milan, comp\u00ec un corposo rinnovamento della rosa: i maggiori acquisti furono la futura \"bandiera\" Buffon e Thuram dal Parma e Nedv\u011bd e Salas dalla Lazio; inoltre in attacco, al fianco del neocapitano Del Piero, venne definitivamente promosso a titolare lo scalpitante Trezeguet.\nUna campione uscente, invece, oper\u00f2 poche mosse, tra cui gli acquisti di Panucci in difesa, il promettente portiere Pelizzoli chiamato a fare da riserva al confermato Antonioli e, soprattutto, il talento offensivo Cassano, strappato alle mire delle altre \"big\" italiane.\nCambiamenti anche per le milanesi: l', ingaggiato l'argentino H\u00e9ctor C\u00faper in panchina, reduce dalle buone stagioni con il , puntell\u00f2 la retroguardia col portiere Toldo e il difensore Materazzi, rivoluzion\u00f2 il centrocampo con gli arrivi di Concei\u00e7\u00e3o e Cristiano Zanetti, mentre in attacco, confermato Vieri, offr\u00ec un'altra possibilit\u00e0 ai rientranti Kallon e Ventola, in attesa del pieno recupero fisico di Ronaldo, nonch\u00e9 del ritorno in campo di un Recoba ancora bloccato da una lunga squalifica; i concittadini del , invece, oltre a Inzaghi, si limitarono a poche altre mosse, attingendo da una Fiorentina in crisi per il tecnico Fatih Terim e il fantasista Rui Costa; inizialmente passato sottotraccia, arriv\u00f2 in rossonero anche l'ex interista Pirlo.\nLa , persi i succitati Salas e Nedved, oltre a Ver\u00f3n, accolse Stam in difesa e Mendieta e l'ex Fiore a centrocampo; i succitati ducali, \"a posteriori\" ormai nella fase declinante dell'era Tanzi, cercarono di mantenersi su buoni livelli con gli arrivi di Frey, Nakata e \u015e\u00fck\u00fcr, mentre la , che andr\u00e0 suo malgrado incontro a una delle annate pi\u00f9 tribolate della sua storia, al principio confidava ancora in un campionato di spessore grazie alle giocate di Morfeo e, da gennaio, ai gol di Adriano. Anche l' scelse di rimpolpare l'attacco con l'acquisto di Di Michele. Cauet e Cristiano Lucarelli andarono invece a vestire la maglia granata del vincitore del campionato cadetto.\nIn una stagione che si riveler\u00e0 tanto incerta e combattuta, ai nastri di partenza pass\u00f2 inizialmente in secondo piano il debutto della matricola e, di conseguenza, l'arrivo in massima serie del derby veronese con il : la citt\u00e0 veneta divent\u00f2 la quinta a poter vantare una stracittadina in A dopo Genova, Milano, Roma e Torino. Per la loro prima avventura nell\"\u00e9lite\" del calcio italiano, i clivensi si rinforzarono con elementi non ancora sbocciati appieno, come Lupatelli e Perrotta, e con il ritorno di Legrottaglie; i concittadini scaligeri accolsero invece, tra gli altri, Frick e Paolo Cannavaro.\nPer quanto concerne le altre neopromosse, il cerc\u00f2 di dare qualit\u00e0 al suo \"undici\" titolare con l'inserimento di Vannucchi, mentre il ricorse all'esperienza di Di Francesco e ai gol di H\u00fcbner, prolifico bomber di provincia. Il si segnal\u00f2 per l'arriv\u00f2 dal del plurititolato Guardiola, assieme a quello del nuovo terminale offensivo Toni, con quest'ultimo che and\u00f2 a formare un tridente coi confermati Roberto Baggio e Tare. Tra le sorprese della precedente annata, il continu\u00f2 nella sua opera di valorizzazione dei giovani dando stavolta fiducia all'esterno Grosso, pescato in Serie C2; a stagione in corso gli umbri integreranno poi in rosa la punta Bazzani. L' sostitu\u00ec tra i pali Pelizzoli con l'esperto Taibi, ampliando poi con Comandini il suo parco attaccanti.\nInfine, in un campionato che vide la quasi totalit\u00e0 delle squadre partecipanti localizzata nell'area centro-settentrionale del Paese, spett\u00f2 ai salentini del , che si affidarono agli uruguaiani Giacomazzi e Chevant\u00f3n, il compito di rappresentare da soli l'intero Mezzogiorno d'Italia.\nAvvenimenti.\nGirone di andata.\nAi nastri di partenza del campionato i favori del pronostico riguardavano Roma e Juventus, con la Lazio e le milanesi a loro volta insignite di buone aspettative. A destare sorpresa fu invece la matricola Chievo, espressione di un piccolo borgo veronese e prima squadra capace di completare la scalata dell'intera piramide calcistica italiana, che, dopo due turni, si trov\u00f2 a guidare la classifica a pari merito con la Juventus. L'inedito scontro di vertice si consum\u00f2 gi\u00e0 alla terza giornata, quando la vittoria in rimonta dei bianconeri consegn\u00f2 loro il primato solitario; mentre la Lazio conobbe un avvio stentato, tanto da sfociare nell'avvicendamento in panchina tra Dino Zoff e Alberto Zaccheroni, fu l'Inter di C\u00faper a emergere, sottraendo ai piemontesi il comando alla quinta giornata.\nIl 21 ottobre 2001 i nerazzurri furono superati dai sempre pi\u00f9 sorprendenti clivensi di Luigi Delneri, complice la battuta d'arresto nel derby meneghino: dal canto milanista il trionfo nella stracittadina rappresent\u00f2 tra le poche note positive in un tormentato avvio di stagione, circostanza culminata nell'ingaggio di Carlo Ancelotti in luogo di Terim ai primi di novembre. Uno scenario complicato interess\u00f2 inoltre la Fiorentina, alle cui difficolt\u00e0 agonistiche si assommarono l'instabilit\u00e0 finanziaria e una serie di malumori in capo alla dirigenza. Mentre il Chievo continu\u00f2 a segnalarsi per la buona qualit\u00e0 di gioco espressa \u2014 con le ali Luciano e Manfredini, il centrocampista Perotta e le punte Marazzina e Corradi da annoverare tra i maggiori interpreti \u2014, anche i concittadini del Verona seppero ritagliarsi un ruolo da protagonista: vincitori tra l'altro del primo derby dell'Arena tenutosi in massima serie, gli uomini di Alberto Malesani raggiunsero, dopo tale affermazione, un inatteso quarto posto.\nL'avvicendamento in panchina parve giovare anche alla Lazio, ripresasi dalla partenza in sordina e nuovamente in grado di concorrere alle prime posizioni, con i rischi di retrocessione che invece minarono ben presto i cammini di Lecce e Venezia; a tentare di trarsi d'impaccio fu il Piacenza, alla cui classifica risult\u00f2 determinante la vittoria contro una sempre pi\u00f9 inguaiata Fiorentina.\nCon la Juventus nel frattempo incappata in un periodo di crisi, a dicembre il vertice della graduatoria registr\u00f2 una singolare alternanza tra Chievo, Inter e Roma: i clivensi, sempre pi\u00f9 a loro agio ai piani alti della classifica, a met\u00e0 del mese sbancarono San Siro nello scontro diretto, ma furono poi i lombardi a chiudere al comando l'anno solare; tuttavia, il 6 gennaio 2002 i nerazzurri, fermati sul pari dalla Lazio, vennero superati dai giallorossi, vittoriosi contro il Torino e aggiudicatisi il simbolico titolo d'inverno per il secondo anno consecutivo.\nGirone di ritorno.\nLa seconda parte del campionato certific\u00f2 la resa dalla corsa scudetto del Milan \u2014 che pag\u00f2 la prolungata assenza del suo centravanti Inzaghi, infortunatosi sul finire del girone di andata \u2014 e del Chievo, il cui ambiente, oltre ad affrontare una flessione sul piano dei risultati, per certi versi inevitabile data l'inesperienza dei giallobl\u00f9 a un cammino di vertice, si ritrov\u00f2 ulteriormente scosso a inizio marzo dalla morte dell'attaccante May\u00e9l\u00e9 in un incidente stradale.\nDi contro, la Juventus, dopo gli stenti autunnali, trov\u00f2 la quadra risolvendo gli equivoci tattici che avevano frenato il rendimento di due elementi-chiave quali Thuram e, soprattutto, un Nedv\u011bd fin l\u00ec decisamente involuto: col francese dirottato stabilmente a terzino e il ceco reinventatosi trequartista, gli uomini di Lippi rientrarono a pieno titolo nella lotta scudetto che divenne cos\u00ec a tre, con le pretendenti che si alternavano in vetta turno dopo turno. Il primo \"match point\" fu il 10 febbraio, riguardante Roma e Juventus: terminato a reti bianche, lo scontro permise alle pretendenti di staccare l'Inter, sconfitta a Bologna; il secondo scontro, invece, sped\u00ec i bianconeri al terzo posto poich\u00e9 impattarono in maniera rocambolesca nel derby d'Italia a San Siro, mentre i giallorossi \u2014 trascinati da un Montella autore di una storica quaterna \u2014 vinsero nettamente la stracittadina; il terzo \"big match\" vide, infine, i nerazzurri prendere saldamente il comando, sconfiggendo la Roma in casa e, approfittando della caduta bianconera a Parma, lasciando presagire la fine anticipata del campionato. Tuttavia, alla trentesima giornata, l'inattesa sconfitta interna dei meneghini contro l'Atalanta e il pari giallorosso a Venezia permisero ai piemontesi, vittoriosi in goleada a Perugia, di riaprire improvvisamente i giochi per il titolo.\nUlteriori sorprese riserv\u00f2 il terzultimo turno, che vedeva le tre concorrenti tutte impegnate in trasferta: l'Inter sul campo del Chievo, la Roma dinanzi al Milan e la Juventus di scena a Piacenza. Se in prossimit\u00e0 del triplice fischio i nerazzurri, in vantaggio al Bentegodi, parevano avere ipotecato lo scudetto mentre le due inseguitrici permanevano sul pareggio, nei concitati minuti di recupero le simultanee marcature di bianconeri e giallobl\u00f9 assottigliarono da un rassicurante +5 a un risicato +1 il vantaggio dei meneghini sui torinesi, i quali approfittarono anche del pari giallorosso a San Siro per sopravanzarli al secondo posto. Dopo le vittorie incrociate della penultima giornata, le tre squadre arrivarono quindi all'ultimo turno, fissato per il pomeriggio del 5 maggio 2002, in questa situazione di classifica: Inter 69 punti, Juventus 68, Roma 67.\nCausa i troppi punti persi contro le \"provinciali\", i giallorossi, impegnati al Delle Alpi contro il Torino, nutrivano poche speranze di bissare il tricolore. Pi\u00f9 fiduciosa era la Juventus, di scena sul campo di un'Udinese che la settimana prima aveva raggiunto la salvezza grazie alla vittoria esterna contro il Lecce (vittoria che, peraltro, condann\u00f2 i pugliesi alla retrocessione). I piemontesi confidavano soprattutto nella Lazio che sfidava proprio l'Inter e che, con una vittoria e stante risultati favorevoli dagli altri campi, poteva ancora sperare di raggiungere la qualificazione alla Coppa UEFA; tuttavia, l'intero pomeriggio sembrava vivere unicamente sull'attesa di un annunciato trionfo nerazzurro, tanto che la stessa tifoseria biancoceleste \u2014 sia per il saldo gemellaggio con la curva milanese sia per disprezzo nei confronti della propria dirigenza, nonch\u00e9 per timore che lo scudetto potesse nuovamente finire appannaggio \"in primis\" dei concittadini e rivali giallorossi \u2014 si era pubblicamente schierata a favore di un successo interista, \"scaricando\" di fatto la loro squadra e colorando di nerazzurro l'intero Olimpico.\nCome da pronostico, al Friuli gi\u00e0 in avvio la Juventus archivi\u00f2 la pratica con i gol di Trezeguet, capocannoniere del campionato, e del \"numero dieci\" Del Piero, mentre a Roma, come sessantasette anni prima, inaspettatamente l'Inter perse per 4-2 in una partita passata agli annali: all'immediato vantaggio ospite rispose un primo pareggio dei padroni di casa; tuttavia, quando a met\u00e0 frazione l'Inter torn\u00f2 nuovamente avanti, partita e classifica sembravano gi\u00e0 scritti. Ci\u00f2 nonostante, allo scoccare dell'intervallo arriv\u00f2 il secondo pareggio dei biancocelesti, che poi nella ripresa trovarono il definitivo sorpasso su di un'Inter che, al rientro dagli spogliatoi, incapp\u00f2 in un deciso crollo atletico e, ancor pi\u00f9, mentale: vari giocatori nerazzurri vennero colti da crisi di pianto nel bel mezzo della sfida, vedendosi sfuggire al \"fotofinish\" un trofeo che in casa meneghina continuava a mancare ormai dall'edizione 1988-1989.\nA Udine la Juventus colse cos\u00ec il suo 26\u00ba scudetto, vinto da una squadra capace di arrivare al \"rush\" finale in migliori condizioni fisiche rispetto agli avversari, nonch\u00e9 lucida e stoica nel credere fino in fondo a una rimonta apparsa, a tratti, proibitiva. Complice la contemporanea vittoria della Roma sui granata, l'Inter port\u00f2 suo malgrado a termine un \"harakiri\" che la fece scivolare al terzo posto della graduatoria, relegandola alla disputa dei preliminari di Champions League. L'epilogo di questo campionato, considerato tra i pi\u00f9 belli e avvincenti da trent'anni a quella parte, rimase impresso nella memoria collettiva per gli anni a venire, tanto che, da allora, il \u00ab5 maggio\u00bb \u00e8 divenuta una delle date \"simbolo\" nella storia del calcio italiano, ricordata con opposti sentimenti dalle due tifoserie e presto trasformatasi in uno dei pilastri della mai sopita rivalit\u00e0 \"bianconerazzurra\".\nGrazie anche al successo sull'Inter la Lazio entr\u00f2 dunque in \"zona UEFA\", a spese di un battuto di una sola lunghezza. Fu Europa anche per il Chievo quinto in classifica, neopromossa che si affacciava subito al palcoscenico continentale: dopo aver superato una crisi di risultati che dur\u00f2 fino alla primavera, la matricola clivense si riprese fino a cullare il sogno della \"zona Champions\", piazzamento che alla fine fu appannaggio del favorito Milan.\nSi salvarono in anticipo e tranquillamente il Perugia, l'Atalanta della rivelazione Doni, centrocampista che emerse a sorpresa in classifica marcatori, ottenendo cos\u00ec la convocazione al , il neopromosso Torino, ammesso all'Intertoto in sostituzione degli stessi orobici e un Parma in decisa caduta, che, tuttavia, strapp\u00f2 un posto in Coppa UEFA grazie all'affermazione in Coppa Italia.\nLa lotta di fondo classifica aveva gi\u00e0 visto abdicare con largo anticipo il Venezia, che moll\u00f2 con ben sette turni di anticipo, seguito, tre giornate pi\u00f9 avanti, da una Fiorentina preda di una doppia crisi, sportiva e finanziaria: i gigliati, protagonisti di un campionato anonimo, solo in parte poterono recriminare per il grave infortunio che, dopo poche settimane, li aveva privati del bottino sottorete di Chiesa. Per i toscani i guai proseguiranno fino all'estate seguente, quando arriver\u00e0 dapprima il fallimento del club di Cecchi Gori e, dopo la costituzione di una nuova societ\u00e0, la ripartenza dalla Serie C2.\nIl resto della \"bagarre\" per la salvezza si trascin\u00f2 invece fino all'ultimo turno, con tre formazioni ancora a rischio: a farne le spese fu il Verona, in caduta libera dopo l'ottimo girone di andata, sconfitto nello scontro diretto contro il Piacenza dell'altro capocannoniere H\u00fcbner e tradito dalla contemporanea vittoria sul Bologna del Brescia, precipitato nella tornata di ritorno per via dei guai fisici occorsi al suo trascinatore Roberto Baggio \u2014 tuttavia protagonista di un vero e proprio \"miracolo\" sportivo, tornando in campo a 77 giorni da una rottura del legamento crociato anteriore.\nClassifica finale.\n\"Classifica tratta dal sito della Lega Serie A.\"\nLegenda:\nRegolamento:\nNote:\nRisultati.\nCalendario.\nIl calendario fu sorteggiato il 31 luglio 2001. Le soste furono fissate al 2 settembre e 7 ottobre per le gare della Nazionale italiana, l'11 novembre per la Coppa Italia e il 30 dicembre per la pausa natalizia. Il turno pasquale, previsto il 31 marzo, fu anticipato al sabato. Il fine settimana di apertura previde un solo anticipo al sabato (alle 20:30) e un posticipo domenicale, allo stesso orario.\nLa sesta giornata, l'unica infrasettimanale, si sarebbe dovuta disputare il 10 ottobre; a causa della sovrapposizione con il calendario della Champions League (la cui prima giornata, l'11 e 12 settembre, non si disput\u00f2 uniformemente in segno di lutto per gli attentati di New York) venne per\u00f2 rinviata al 19 dicembre, sempre di mercoled\u00ec. Per esprimere solidariet\u00e0 alle vittime dell'attentato, le partite domenicali della terza giornata (16 settembre) ebbero inizio con un ritardo di 15'.\nRelativamente agli orari, erano programmati due anticipi al sabato e un posticipo domenicale; la contemporaneit\u00e0 fu limitata agli ultimi 4 turni.\nStatistiche.\nIndividuali.\nDa segnalare la quadripletta messa a segno da Vincenzo Montella in Lazio-Roma 1-5 della 26\u00aa giornata. \nClassifica marcatori.\n\"Classifica tratta dal sito della Lega Serie A\".\nMedia spettatori.\nMedia spettatori della Serie A 2001-02: "}
{"id": "75279", "revid": "198277", "url": "https://it.wikipedia.org/wiki?curid=75279", "title": "Serie A 2002-2003", "text": "La Serie A 2002-2003 \u00e8 stata la 101\u00aa edizione della massima serie del campionato italiano di calcio (il 71\u00ba a girone unico), disputato tra il 14 settembre 2002 e il 24 maggio 2003 e concluso con la vittoria della , al suo ventisettesimo titolo, il secondo consecutivo.\nCapocannoniere del torneo \u00e8 stato Christian Vieri () con 24 reti.\nStagione.\nNovit\u00e0.\nDopo la retrocessione maturata sul campo, la incorse nell'ulteriore fallimento societario che obblig\u00f2 i toscani a riprendere l'attivit\u00e0 agonistica dalla Serie C2. La massima categoria riaccolse invece e , assenti rispettivamente dal 1964 e dal 1989; a completare il lotto delle neopromosse erano poi , di ritorno dopo un triennio, e , subito risalita dopo una sola stagione tra i cadetti.\nAggiornamenti.\nIl mancato raggiungimento di un accordo tra societ\u00e0 e televisioni circa i diritti di trasmissione provoc\u00f2 lo slittamento del campionato, con la prima giornata posposta al mese di novembre.\nCalciomercato.\nIl precedente titolo mancato al \"fotofinish\" caric\u00f2 l' della voglia di rivalsa: scambiato Seedorf al per Coco, i nerazzurri puntellarono la difesa con Fabio Cannavaro e rinforzarono la mediana con Almeyda, entrambi dal , mentre in attacco, dopo la cessione di un ormai insofferente Ronaldo al , arriv\u00f2 l'argentino Crespo strappato alla , societ\u00e0 che nel corso dell'estate si era vista costretta a sacrificare alcuni tra i suoi migliori elementi dinanzi ai problemi finanziari del \"patron\" Sergio Cragnotti; in gennaio arriver\u00e0 a Milano anche Batistuta, rivelatosi tuttavia un clamoroso \"flop\" complice anche una carriera ormai agli sgoccioli.\nDella traballante situazione laziale accennata poc'anzi si avvantaggi\u00f2 anche il Milan che fece suo il difensore Nesta, mentre il resto della sessione vide i rossoneri ampliare le soluzioni in attacco con l'ex \"blaugrana\" Rivaldo e il nazionale danese Tomasson dal . La si limit\u00f2 a rifinire l'organico campione in carica integrando l'esterno Camoranesi dal retrocesso e l'attaccante Di Vaio dal Parma, onde far fronte ai sopraggiunti infortuni occorsi nelle settimane precedenti ai titolari Zambrotta e Trezeguet. Proprio i ducali avevano nel frattempo ringiovanito il loro reparto avanzato con il brasiliano Adriano e il romeno Mutu, una coppia che emerger\u00e0 tra le pi\u00f9 affiatate della stagione.\nMovimenti di spicco si registrarono tra le \"provinciali\", con e che puntarono, rispettivamente, sugli arieti tedeschi Bierhoff e Jancker; tra le file clivensi si registr\u00f2 inoltre la temporanea defezione di Luciano, in precedenza conosciuto come Eriberto e squalificato per la falsificazione dei propri documenti. La affid\u00f2 una maglia da titolare al giapponese Nakamura, mentre sempre a tema asiatico il presidente del , il fumantino Luciano Gaucci, licenzi\u00f2 il sudcoreano Ahn Jung-hwan complice il \"golden goal\" che era costato l'eliminazione dell' dal ; il peso del reparto offensivo umbro ricadde cos\u00ec sul neoacquisto Miccoli.\nAvvenimenti.\nGirone di andata.\nGi\u00e0 dalle battute iniziali le milanesi parvero le maggiori concorrenti al titolo dei bianconeri: alla conclusione dei primi tre turni effettivi fu l'Inter ad assumere il comando. A rinfocolare le aspettative nerazzurre concorse peraltro l'avvio incerto della Juventus campione in carica, con il derby d'Italia a San Siro risoltosi in un nulla di fatto. Deludente risult\u00f2 invece l'inizio della , distratta peraltro da tensioni interne.\nA mutare lo scenario in vetta soggiunsero alcuni passi falsi compiuti dall\"undici\" di H\u00e9ctor C\u00faper, circostanza che agevol\u00f2 il sorpasso di un Milan vittorioso inoltre nella stracittadina. Malgrado l'effimero insediamento in vetta di una Lazio da annoverare quale possibile sorpresa, l'Inter consegu\u00ec l'aggancio ai rossoneri: le meneghine terminarono alla pari l'anno solare, situazione persistita anche al ritorno in campo dopo la pausa natalizia.\nIl pesante rovescio interista in quel di Perugia \u2014 contro una formazione il cui rendimento spicc\u00f2 in positivo \u2014 consegn\u00f2 il titolo d'inverno agli uomini di Carlo Ancelotti; con la Juventus stabile in quarta posizione, la corsa all'Europa riguard\u00f2 le \"outsider\" Chievo e in aggiunta a Parma e Udinese.\nAlle spalle di una deludente Roma, si ritrovarono distanziate da un esiguo margine Empoli e Modena; senza assilli risult\u00f2 il percorso del , con il rischio di retrocessione a incombere invece su e Como.\nGirone di ritorno.\nIl primo scorcio della tornata conclusiva pose in pericolo anche e Reggina nonch\u00e9 il discontinuo . Le vicende di vertice riconsegnarono il primato all'Inter, situazione vanificata in breve tempo dall'aggancio bianconero. Similmente al campionato precedente i torinesi emersero alla distanza, convivendo in testa con i rivali per una sola domenica: il confronto diretto al Delle Alpi ebbe infatti luogo nel turno successivo, con la netta vittoria dei padroni di casa che assegn\u00f2 loro il comando solitario.\nA fronte di un quadro europeo sostanzialmente invariato, sul fondo della classifica il ritardo accumulato da lariani e granata assunse proporzioni incolmabili in primavera. Una lieve ripresa della Roma non fu sufficiente ai giallorossi per recuperare terreno, mentre l'assalto condotto dal Milan alla seconda piazza grav\u00f2 sulla gi\u00e0 proibitiva rimonta cui erano chiamati i concittadini.\nTraendo vantaggio dal ritrovato contributo del suo capitano Del Piero, reduce da mesi tribolati sul piano fisico, la Juventus ipotec\u00f2 lo Scudetto a fine aprile. Condanne anticipate alla serie cadetta riguardarono Torino e Como, entrambe aritmeticamente retrocesse alla quart'ultima giornata; la matematica forn\u00ec ulteriori verdetti nel turno seguente, con il tricolore conseguito anzitempo dai bianconeri per effetto di un pari interno contro il Perugia (avversario che, tre anni prima, le cost\u00f2 proprio il titolo). Le milanesi completarono il podio, con Lazio e Parma ad accendere la rincorsa al quarto posto.\nLa \"bagarre\" in coda registr\u00f2 la resa piacentina con una gara di anticipo, complice la battuta d'arresto contro gli stessi ducali che, da par loro, non furono in grado di attentare alla classifica laziale, vedendosi confinati alla Coppa UEFA cui ebbero accesso anche Udinese e Roma. A conferire un'opportunit\u00e0 in chiave continentale ai giallorossi, reduci da un torneo ben inferiore alle aspettative, fu il raggiungimento della finale di Coppa Italia: la circostanza precluse la passerella europea al Chievo, beffato da un \"knock-out\" all'ultima giornata contro le seconde linee juventine.\nAlla salvezza raggiunta \"in extremis\" da Modena e Brescia corrispose uno spareggio tra Atalanta e Reggina, da disputarsi sui 180': l'esito fu favorevole agli amaranto, con gli orobici relegati in cadetteria dopo un triennio nella massima divisione.\nClassifica finale.\nLegenda:\nRegolamento:\nNote:\nRisultati.\nCalendario.\nLa prima giornata, originariamente fissata al 31 agosto e 1\u00ba settembre 2002 ma non disputata per il mancato accordo sui diritti televisivi, fu recuperata in forma di turno infrasettimanale il 6 novembre 2002; su disposizione della FIGC, le ultime quattro gare \u2014 in programma nell'intero mese di maggio \u2014 si tennero il sabato alle 15:00 per non sovrapporsi al calendario delle manifestazioni europee.\nLe soste per impegni della Nazionale azzurra vennero stabilite all'8 settembre, 13 ottobre 2002 e 30 marzo 2003: la pausa natalizia interess\u00f2 il 29 dicembre 2002 e 5 gennaio 2003, con gli incontri del turno pasquale anticipati a sabato 19 aprile.\nStatistiche.\nIndividuali.\nDa segnalare la quadripletta messa a segno da Christian Vieri in Inter-Brescia 4-0 della 12\u00aa giornata.\nClassifica marcatori.\n \nMedia spettatori.\nMedia spettatori della Serie A 2002-03: 25.474"}
{"id": "75280", "revid": "287204", "url": "https://it.wikipedia.org/wiki?curid=75280", "title": "Perotin", "text": ""}
{"id": "75283", "revid": "1299055", "url": "https://it.wikipedia.org/wiki?curid=75283", "title": "Serie A 2003-2004", "text": "La Serie A 2003-2004 \u00e8 stata la 102\u00aa edizione della massima serie del campionato italiano di calcio (il 72\u00ba a girone unico), disputato tra il 30 agosto 2003 e il 16 maggio 2004 e concluso con la vittoria del , al suo diciassettesimo titolo.\nCapocannoniere del torneo \u00e8 stato Andrij \u0160ev\u010denko (Milan) con 24 reti.\nStagione.\nNovit\u00e0.\nIl campionato registr\u00f2 l'esordio assoluto del , vincitore dell'ultimo torneo cadetto: ad accompagnare i toscani furono , e tornando a rappresentare le rispettive regioni.\nPur inizialmente esente dagli sviluppi del caso Catania, la massima categoria \u2014 alla quale l' chiese invano di venir riammessa in luogo di una le cui irregolarit\u00e0 nelle fideiussioni avevano ritardato l'iscrizione \u2014 fu soggetta ad una riforma varata dalla FIGC: per la sola annata in questione vennero disposte 3 retrocessioni a fronte di 5 promozioni dirette, con l'appendice di uno spareggio tra la quartultima del massimo torneo e la sesta classificata nella divisione cadetta. \nIn ragione di tali accadimenti, dalla stagione successiva l'organico risult\u00f2 esteso a 20 partecipanti anzich\u00e9 18.\nCalciomercato.\nLa di Marcello Lippi, reduce da due trionfi consecutivi, innest\u00f2 nella propria rosa il difensore Legrottaglie, il centrocampista Appiah e l'attaccante Miccoli. L' conferm\u00f2 H\u00e9ctor C\u00faper, pur tra le perplessit\u00e0 dell'ambiente, e, una volta salutati Crespo, Di Biagio e Batistuta, intervenne radicalmente nel mercato di entrata: il terzino Helveg, gli esterni Kily Gonz\u00e1lez e Van der Meyde, il mediano Karagounis, il centrocampista Luciano e la punta Cruz; a gennaio, i nerazzurri integrarono il centrocampista Stankovi\u0107 e il rientrante Adriano. I concittadini del Milan, freschi dell'affermazione in Champions League, ingaggiarono il terzino Cafu, il laterale difensivo Pancaro e, soprattutto, il jolly offensivo Kak\u00e1, presto divenuto un punto fermo dell\"undici\" rossonero.\nUna rediviva dovette fare i conti con gli addii di giocatori significativi degli anni passati, quali Antonioli, Aldair e Cafu; nuovi innesti furono invece Chivu, Amantino Mancini e Carew. La Lazio, nel tentativo di tornare competitiva, ingaggi\u00f2 invece Albertini dal Milan, ma dovette fare i conti con le partenze di Simeone, Castrom\u00e1n, Dino Baggio e, in gennaio, del succitato Stankovic.\nMovimenti di spicco anche in provincia: se la neopromossa si segnal\u00f2 per gli arrivi del succitato Antonioli, Bazzani, Marazzina, Doni, Diana e Volpi, il accolse l'ex interista Di Biagio; l'esordiente , invece, ingaggi\u00f2 tra gli altri Cirillo in difesa, Guigou a centrocampo e l'ex viola Enrico Chiesa in attacco. Il , persi Bazzani e Grosso, dest\u00f2 sorpresa con il tesseramento di Saadi Gheddafi, figlio dell'allora \"ra\u02be\u012bs\" libico; a gennaio arriveranno in Umbria anche Zalayeta, l'ex capocannoniere H\u00fcbner e l'idolo locale Ravanelli, tornato dopo quindici anni a vestire la maglia che l'aveva lanciato.\nInfine l'Ancona, nel disperato tentativo di risollevarsi in classifica, rivoluziona la rosa nel mercato invernale ingaggiando su tutti il brasiliano Jardel, acclamato centravanti in cerca di riscatto, che tuttavia metter\u00e0 insieme solo poche presenze e tante critiche.\nAvvenimenti.\nGirone di andata.\nCon l'estate precedente al torneo agitata da sospette fideiussioni illecite, fatto cui si aggiunse la citata riforma in corso d'opera, gli accadimenti agonistici riservarono al Milan un ruolo di primo piano. Concorrenti dei meneghini furono in avvio Juventus e Roma, con Inter e Lazio a rappresentare \u2014 loro malgrado \u2014 le maggiori delusioni: a fronte di pronostici benauguranti, entrambe le compagini accantonarono le speranze di vittoria sin dall'autunno, complici anche le sconfitte nelle rispettive stracittadine.\nA fine novembre, fu la Juventus a impossessarsi in solitaria del comando, ma dovette fare i conti con le sconfitte contro gli stessi nerazzurri e capitolini: il calo torinese agevol\u00f2 lo scatto in testa dei giallorossi, primatisti a conclusione dell'anno solare. La contemporanea ripresa dei concittadini \u2014 sia pur oberati dal precario quadro economico \u2014 forn\u00ec a questi l'opportunit\u00e0 di attentare alla \"zona UEFA\", scenario nel quale s'inser\u00ec un Parma a sua volta traballante sul piano finanziario.\nLa rincorsa alle manifestazioni europee costitu\u00ec, peraltro, l'obiettivo di Udinese e Sampdoria, nonch\u00e9 il ripiego per un'Inter nuovamente vittima d'involuzione. A fronte di una fase d'andata anonima per Bologna e Chievo, Siena e Modena registrarono \u2014 parimenti al Brescia \u2014 un sufficiente margine sul gruppo di coda in cui l'Ancona (fin l\u00ec mai vittoriosa) apparve gi\u00e0 spacciata: a stazionare nei bassifondi erano poi Reggina, Lecce, Empoli e Perugia.\nIl platonico riconoscimento di met\u00e0 stagione fu appannaggio della Roma, che pure aveva ceduto di misura ai rossoneri nel confronto diretto; l'esiguo ritardo dei meneghini trov\u00f2, peraltro, giustificazione nel rinvio di una gara posposta per l'impegno del \"Diavolo\" in Coppa Intercontinentale.\nGirone di ritorno.\nCompiuto l'aggancio sui capitolini a fine gennaio, la squadra di Ancelotti accumul\u00f2 un considerevole vantaggio nelle giornate seguenti, vincendo peraltro il derby in rimonta e la sfida esterna con la Juventus. A fronte proprio del definitivo getto della spugna da parte dei sabaudi, ad attentare alla quarta piazza risultarono nerazzurri, ducali e biancocelesti. Proprio il derby della capitale, tenutosi il 21 marzo 2004, costitu\u00ec uno spartiacque nella corsa di testa, con il rinvio causato da incidenti originatisi a seguito della notizia \u2014 poi rivelatasi infondata \u2014 della morte di un bambino travolto da auto della polizia: il pareggio nel recupero, svoltosi un mese pi\u00f9 tardi, mentre la matematica aveva gi\u00e0 fornito un primo verdetto con l'anticipata condanna dorica, fiss\u00f2 a otto punti il distacco giallorosso dalla vetta.\nIl trionfo dei meneghini fu ufficiale alla terzultima giornata, allorch\u00e9 l'affermazione di misura nello scontro del Meazza certific\u00f2 il primato del \"Diavolo\": con i romani comunque sicuri della seconda piazza, l'Udinese estromise la Sampdoria dalla \"zona UEFA\", mentre Chievo (in calo rispetto alle due stagioni passate) e Lecce archiviarono anzitempo la salvezza. In occasione del penultimo turno i rossoneri contribuirono alla permanenza della Reggina, cadendo sul terreno dei calabresi, mentre il successo senese sul Modena scongiur\u00f2 il pericolo di relegazione per i toscani, inguaiando al contempo gli emiliani.\nCon l'emergere di un caso-scommesse ad addensare nubi sull'immediato futuro, la retrocessione dei \"canarini\" venne sancita dalla sconfitta contro la Lazio: identico esito riserv\u00f2 il confronto degli azzurri con l'Inter, la cui affermazione \u2014 tramutatasi nella condanna empolese \u2014 permise di mantenere il quarto posto a scapito di un Parma nettamente vittorioso sui friulani. Gli ultimi sgoccioli della carriera di Roberto Baggio concorsero alla salvezza bresciana, con il Bologna tagliato fuori dal giro continentale per una manciata di punti.\nIl quartetto delle retrocessioni si complet\u00f2 quindi a giugno con lo spareggio interdivisionale tra Perugia e Fiorentina, cui gli umbri si videro costretti da un crollo primaverile: impostisi in casa dei \"Grifoni\", i viola impattarono successivamente tra le mura amiche, guadagnando il ritorno in A dopo due stagioni.\nClassifica finale.\nLegenda:\nRegolamento:\nNote:\nRisultati.\nCalendario.\nIl calendario venne sorteggiato il 31 luglio 2003, con l'inizio del torneo fissato al 30 agosto e la conclusione al 16 maggio 2004. Le soste per la Nazionale azzurra furono programmate al 7 settembre, 12 ottobre e 16 novembre 2003: il campionato rimase invece fermo il 28 dicembre 2003 e 4 gennaio 2004 per la pausa natalizia.\nStatistiche.\nIndividuali.\nDa segnalare la quadripletta messa a segno da Alberto Gilardino in Parma-Udinese 4-3 della 34\u00aa giornata.\nMedia spettatori.\nMedia spettatori della Serie A 2003-04: 25.675"}
{"id": "75284", "revid": "599", "url": "https://it.wikipedia.org/wiki?curid=75284", "title": "Metodo di Newton Raphson", "text": ""}
{"id": "75286", "revid": "1632387", "url": "https://it.wikipedia.org/wiki?curid=75286", "title": "Campionato Italiano di Football 1898", "text": "Il Campionato Italiano di Football 1898 \u00e8 stata la 1\u00aa edizione della massima serie del campionato italiano di calcio, disputato in un'unica giornata a Torino l'8 maggio 1898 e concluso con la vittoria del , al suo primo titolo.\nStagione.\nIl torneo fu organizzato dalla \"Federazione Italiana Football\" (FIF, denominazione fino al 1909 della Federazione Italiana Giuoco Calcio \u2013 FIGC, fondata proprio a Torino il 26 marzo precedente) e vi parteciparono quattro squadre, tre torinesi (Ginnastica Torino, Internazionale Torino e Torinese) e una genovese (il Genoa).\nLa competizione fu il secondo torneo ufficiale di calcio in Italia: fin dal 1896 si disputava un campionato organizzato dalla Federazione Ginnastica Nazionale Italiana, noto come Torneo FGNI, che non adottava interamente le regole del calcio (all'epoca noto come \"football\") cos\u00ec come codificate dall'IFAB delle quattro federazioni calcistiche (\"football association\") britanniche. Il Torneo FGNI, tuttavia, non venne mai riconosciuto dalla FIF e cess\u00f2 di esistere nel 1913.\nLa sede del torneo fu il Velodromo Umberto I, scelto per l'occasione dell'esposizione internazionale di Torino per i cinquant'anni dello Statuto Albertino. Il duca degli Abruzzi Luigi Amedeo di Savoia-Aosta mise in palio una coppa per il club vincitore e una targa da consegnare a ogni rappresentante della squadra campione. Detta coppa sarebbe rimasta di propriet\u00e0 alla squadra che avesse vinto il torneo per tre volte.\nFormula.\nIl torneo si tenne in giornata unica in forma di quadrangolare (le due semifinali al mattino, la finale per il primo posto al pomeriggio). I due tempi regolamentari duravano 45 minuti: in caso di parit\u00e0 al 90', si giocavano due tempi supplementari da 10 minuti.\nAntonio Scamoni, nella \"Storia della Federazione Italiana del Gioco del Calcio\" inserita nell\"Annuario italiano del giuoco del calcio\" del 1928, accenna alla disputa di una finale di consolazione; tuttavia le fonti dell'epoca (\"in primis\" il \"Corriere dello Sport \u2013 La Bicicletta\" di Milano) non riportano nulla al riguardo.\nAvvenimenti.\nLe due semifinali, - e -, furono vinte dall'Internazionale e dal Genoa rispettivamente per 2 reti a 1 e per 2 reti a 0. La finale, invece, vide prevalere il Genoa per 2 goal a 1 nei supplementari. I liguri, quindi, si laurearono prima squadra campione della storia del calcio italiano.\n\"La Stampa \u2015 Gazzetta Piemontese\" del 7 maggio 1898 annunciando la manifestazione dell'indomani comunic\u00f2 i prezzi dei biglietti di ogni singola gara, ossia 25 centesimi di lira per il semplice accesso al campo da gioco, oppure 1 lira per un posto a sedere nell'unica tribunetta dell'impianto. Le cronache riferiscono che cinquanta spettatori assistettero alla seconda semifinale e cento alla finale, mentre secondo quanto riferito dallo storico del calcio Antonio Ghirelli l'incasso totale della giornata fu di 197 lire, pari a circa 930 euro odierni.\nRisultati.\nI risultati degli incontri sono presi dal \"Corriere dello Sport \u2013 La Bicicletta\" di Milano dell'11 maggio 1898, la prima fonte diretta relativa al torneo.\nSquadra campione.\nIl portiere Baird fu sostituito tra i pali nel corso della finale dal difensore James Spensley a causa di un infortunio."}
{"id": "75289", "revid": "125435619", "url": "https://it.wikipedia.org/wiki?curid=75289", "title": "Campionato Italiano di Football 1899", "text": "Il Campionato Italiano di Football 1899 \u00e8 stata la 2\u00aa edizione del campionato italiano di calcio, disputato tra il 2 aprile 1899 e il 16 aprile 1899 e concluso con la vittoria del , al suo secondo titolo.\nStagione.\nIl torneo fu il secondo campionato italiano di calcio organizzato dalla Federazione Italiana Football (FIF).\nNovit\u00e0.\nPrima iscrizione al campionato del .\nFormula.\nIl formato del torneo prevedeva due turni eliminatori regionali, uno ligure e uno piemontese. L'eliminatoria ligure, la quale assegnava uno dei posti in finale, non pot\u00e9 tuttavia disputarsi in seguito al ritiro dell'esordiente , situazione che consent\u00ec ai campioni in carica del di accedere automaticamente all'atto conclusivo della manifestazione. L'eliminatoria piemontese, invece, metteva di fronte le due semifinaliste perdenti della stagione precedente: la vincente si qualificava per la semifinale, alla quale era ammessa di diritto l', la finalista sconfitta del primo campionato. A sua volta, la vincitrice della semifinale era la seconda squadra ad approdare alla finale di Genova.\nAvvenimenti.\nSecondo la cronaca del quotidiano \"Il Caffaro\", l'eliminatoria ligure fra i genovesi del e i sampierdarenesi della avrebbe dovuto dare inizio al campionato il 26 marzo 1899. La partita, tuttavia, venne prima rinviata al giorno successivo e infine non pi\u00f9 disputata per il ritiro del sodalizio di Sampierdarena. Ulteriori fonti, comunque, aggiungono che fra le due squadre si sarebbe tenuta un'amichevole al posto del \"match\" ufficiale: la vittoria sarebbe arrisa al per 3-1 (doppietta di Norman Victor Leaver e una rete di Joseph William Agar per il Genoa, gol della Liguria FBC di Edoardo Picco). I campioni in carica, quindi, ottennero l'accesso automatico alla finale.\nIl 2 aprile si svolse l'eliminatoria piemontese fra e , vinta dalla Ginnastica Torino, la quale perse a sua volta la semifinale del 9 aprile contro l'. Infine, il sconfisse l'Internazionale Torino e si laure\u00f2 campione per il secondo anno consecutivo.\nRisultati.\nCalendario.\nEliminatoria ligure.\nIl \"match\" del turno eliminatorio ligure fra e era previsto a Genova il 26 marzo 1899, alle ore 15:30, sul Campo Sportivo di Ponte Carrega. Dopo un iniziale rinvio al 27 marzo alle 15:00, la partita ufficiale non venne pi\u00f9 disputata in seguito al ritiro della . Al suo posto si tenne un'amichevole fra le due compagini, vinta 3-1 dai genoani."}
{"id": "75291", "revid": "1305772", "url": "https://it.wikipedia.org/wiki?curid=75291", "title": "Contea di Galway", "text": "Galway (pronuncia: - \"Gallimh\" in gaelico irlandese, esteso \"Conndae na Gaillimhe\" o \"Contae na Gaillimhe\") \u00e8 una contea situata sulla costa occidentale della Repubblica d'Irlanda. Fa parte della provincia irlandese del Connacht e confina a nord con la contea di Mayo, a nord-est con la contea di Roscommon, ad est con l'Offaly, a sud-est con la contea di Tipperary e a sud con la contea di Clare, mentre si affaccia ad ovest sull'Oceano Atlantico e a sud-ovest sulla Galway Bay.\nIl suo capoluogo \u00e8 la citt\u00e0 di Galway, da cui prende il nome. L'autorit\u00e0 che amministra la contea, con eccezione del capoluogo, \u00e8 il Galway County Council.\n\u00c8 la seconda contea d'Irlanda per dimensione, superata soltanto dalla contea di Cork, mentre gli abitanti sono 250.541 secondo i dati del censimento del 2011.\nToponomastica.\nLa parola Galway deriva da quella gaelica \"Gallimh\", derivata direttamente dalla citt\u00e0 capoluogo. Significa null'altro che \"pietroso\" in riferimento al fiume Corrib che scorre per pochi chilometri dall'omonimo lago attraverso la citt\u00e0 prima di gettarsi nell'Atlantico. Originariamente infatti era il fiume a chiamarsi Gaillimh mentre il nome completo dell'insediamento era \"D\u00fan Bhun na Gaillimhe\" (\"forte sulla foce del Gaillimh\").\nTalvolta, specialmente in ambito sportivo, \u00e8 chiamata \"Tribes County\": anche questo soprannome \u00e8 mutuato direttamente dalla citt\u00e0 di Galway, a sua volta chiamata \"City of Tribes\". Storicamente infatti Galway era governata da una oligarchia di 14 clan di origine irlandese che decidevano le sorti degli abitanti.\nAraldica civica.\nStoricamente, per molti anni, la contea si \u00e8 fregiata in maniera ufficiosa dello stemma storico della citt\u00e0 di Galway, uno scudo bianco con una barca dorata che salpa tra le onde atlantiche.\nSoltanto nel 1993 la contea ha ufficialmente adottato un proprio simbolo, per quanto comunque abbastanza similare a quello cittadino.\nLa blasonatura ufficiale \u00e8 \"D'azzurro con cinque stelle d'argento, alla base onde del mare con un Galway hooker che salpa con vele spiegate verso sinistra, col motto \"Ceart agus C\u00f3ir\"\".\nElemento caratterizzate \u00e8 pertanto il Galway hooker al centro, imbarcazione tipica e tradizionale della Galway Bay che ha sostituito la barca antica della stemma di Galway City.\nLa bandiera sportiva della contea, utilizzata per gli incontri delle squadre di calcio gaelico e di hurling della contea ma anche in maniera diffusa per altri eventi culturali e sociali, reca i colori amaranto e bianco.\nTopografia.\nLa contea di Galway viene tagliata naturalmente in due grosse aree dal Lough Corrib, che percorre longitudinalmente la parte centrale del territorio dal confine col Mayo fino alle porte della citt\u00e0 di Galway e dell'Oceano Atlantico, cui \u00e8 collegato dal River Corrib.\nIl clima della contea di Galway \u00e8 abbastanza temperato, grazie agli influssi della corrente del Golfo, oltre che molto umido e piovoso e, spesso, ventosissimo per le forti correnti atlantiche.\nOrografia e geologia.\nLa parte orientale \u00e8 molto pi\u00f9 vasta, comprendendo 14 delle 18 antiche \"baronies\", ed \u00e8 formata quasi totalmente da terreno pianeggiante a base calcarea, formato da vaste zone rurali non coltivate ma adibite a pascolo, nonch\u00e9 da brughiere sfruttate per l'estrazione della torba. La parte meridionale di questa regione si distingue, divisa a met\u00e0 fra una porzione della \"Golden Vale\" di Limerick, una delle zone pi\u00f9 fertili d'Irlanda, e fra i monti Slievebaughty.\nLa parte occidentale, invece, sebbene pi\u00f9 piccola, \u00e8 senz'altro molto pi\u00f9 interessante e visitata dai turisti. Formata da terreno granitico e da basse ma impervie e aspre montagne, presenta tre celebri regioni irlandesi, come \"Iar Connachta\", la \"Joyce's Country\" e, soprattutto, il celebre Connemara (anche se spesso per Connemara si intendono tutte e tre le regioni).\nLe cime pi\u00f9 alte sono le caratteristiche Twelve Bens (\"dodici cime\") che raggiungono nel monte Benbaun il punto pi\u00f9 alto della contea.\nAccanto ai Twelve Bens \u00e8 presente un'altra brulla ed impervia catena, i monti Maamturks, di elevazione ed estensione similare.\nCoste e isole.\nLa zona costiera della contea \u00e8 molto estesa e ricca di isolotti, baie e porti naturali, che vengono per\u00f2 spesso sfruttati solo per piccole attivit\u00e0 ittiche locali. \nPartendo da nord nell'area settentrionale del Connemara, la costa segue un andamento verso sud o sud-ovest fino alle parti di Roundstone. A nord il Killary Harbour, unico fiordo irlandese lungo pi\u00f9 di 15\u00a0km, fa da confine col Mayo, mentre in senso antiorario seguono la Cleggan Bay, Streamstown, la Mannin Bay, la Roundstone Bay e la bene conosciuta Kilkieran Bay. Queste sinuose baie, tutte considerate parte del Connemara, custodiscono delle baie suggestive, porti naturali e spiagge selvagge di particolare interesse, fra tutte la celebre Dog's Bay nei pressi di Roundstone ed i panorami costieri della Sky Road e di Omey Island vicino Clifden.\nDopo Roundstone inizia l'enorme Baia di Galway, la cui insenatura piuttosto regolare \u00e8 orientata verso ovest e che si estende dalle coste meridionali del Connemara, fino a quelle settentrionali del Clare: la citt\u00e0 di Galway \u00e8 situata nella parte centro-settentrionale della baia. La parte occidentale della costa settentrionale, ancora Connemara, continua ed esaspera le caratteristiche dell'area costiera nord-occidentale, risultando particolarmente frastagliata e contraddistinta da insenature complesse, sciami di isolotti e spiagge suggestive tra tratti di scogliera, tra tutte la rinomata e piccola Coral Strand formata in gran parte da coralli e conchiglie. Le scogliere non sono alte o drammatiche come in altre parti d'Irlanda ma generalmente molto basse. Questa conformazione territoriale si estende fino a Rossaveel, ultima sinuosa insenatura che costituisce un importante attracco da dove salpano i traghetti per le Isole Aran. \nDa Inveran in poi proseguendo verso est la costa si sviluppa formando una linea retta fino a Galway ed oltre, prima di scendere verso sud da Oranmore. Sia il tratto interno che quello proteso verso ovest sono formati da insenature interne minori con lunghi lembi di terra. L'ultimo tratto, che corre verso ovest, giunge fino alla localit\u00e0 turistica di Kinvara, dopo la quale inizia la contea di Clare.\nLa Contea di Galway amministra alcune delle pi\u00f9 interessanti e note isole irlandesi, in particolare l'arcipelago delle tre celebri Isole Aran. Sebbene queste tre isole siano molto pi\u00f9 vicine alle coste meridionali del Clare, tanto da essere facilmente visibili sia dalle Cliffs of Moher che dalle coste del Burren, con cui condividono ambienti e caratteristiche geologiche, sono da sempre amministrate dalla Contea di Galway. La pi\u00f9 grande, Inis M\u00f3r, \u00e8 equidistante dalle due contee ed il suo porto principale, Cill R\u00f3n\u00e1in \u00e8 facilmente raggiungibile dal porto di Rossaveel. Le Aran sono una meta da sempre turistica e gettonata sia perch\u00e9 costituiscono un'importante oasi \"gaeltacht\", sia per la bellezza dei paesaggi che il senso di remoto che sanno trasmettere. Tutte e tre le isole sono abitate da una popolazione complessiva di circa 1.200 abitanti.\nUn'altra importante isola, al largo a nord-ovest di Clifden, \u00e8 Inishbofin, luogo relativamente remoto e anch'essa popolare destinazione turistico, per quanto significativamente meno delle Aran. Sull'isola abitano 120 persone. Accanto ad Inishbofin \u00e8 presente Inishark ed altre isole minori, tutte disabitate. Discorso a parte merita la curiosa Omey Island a Claddaghduff, vicino Clifden, un'isola tidale che a seconda della marea pu\u00f2 essere raggiunta anche tramite automobile percorrendo il fondale atlantico.\nIdrografia.\nI fiumi della contea sono numerosi ma tutti di breve corso o di trascurabile portata, se si esclude lo Shannon che per\u00f2 non attraversa la contea, ma fa da confine con le contee limitrofe ad est, e l'affluente Suck, che tuttavia nasce dalla contea, ma ne percorre un brevissimo tratto per sconfinare quasi subito nel Roscommon. Discorso a parte merita il curioso fiume Corrib, uno dei fiumi pi\u00f9 corti d'Europa, emissario del Lough Corrib che entra immediatamente nella citt\u00e0 di Galway in maniera impetuosa e sfocia dopo l'abitato nella Baia di Galway, dopo un percorso di appena 6\u00a0km.\nI laghi sono invece sono oltre che numerosi anche di rilevante importanza, soprattutto nella selvaggia zona occidentale dove se ne contano circa 25 di almeno 2\u00a0km di lunghezza. Il lago pi\u00f9 grande \u00e8, ovviamente, il gi\u00e0 citato Lough Corrib, che inizia dai confini settentrionali col Mayo, di cui una piccola porzione fa parte, estendendosi verso sud fino ad arrivare alle porte della citt\u00e0 di Galway. Il Corrib \u00e8 il secondo lago per estensione dell'isola d'Irlanda e il primo della Repubblica d'Irlanda, oltre che uno dei pi\u00f9 noti a livello turistico per la grande presenza di isolotti ed alture dalle quali godere di panorami suggestivi. Sulla sponda settentrionale, proprio a ridosso del confine col Mayo e con l'abitato di Cong, \u00e8 presente il rinomato Ashford Castle. Discorso opposto per il Lough Mask, altro enorme specchio d'acqua tuttavia solo in minima parte nella contea di Galway e quasi interamente ricompreso nei territori del Mayo. A breve distanza da questi due laghi \u00e8 presente il Lough Nafooey, ben pi\u00f9 piccolo ma comunque considerevole e inserito in una cornice scenografica e selvaggia. Il Lough Derg, nella parte sud-orientale della contea, \u00e8 un altro lago molto vasto ma \u00e8 condiviso con le contee di Tipperary e Clare. Nel Connemara \u00e8 presente, a causa del terreno acquitrinoso, un numero elevatissimo di specchi d'acqua, tra i quali spiccano per fama ed estensione il suggestivo Derryclare Lough, l'Inagh Lough che d\u00e0 il nome alla famosa vallata ed il Kylemore Lough che d\u00e0 invece il nome alla celebre Kylemore Abbey.\nUn altro lago importante \u00e8 il Lough Rae nelle midland.\nStoria.\nLa storia della contea di Galway \u00e8 particolarmente oscura e si intreccia spesso con la leggenda, ci sono posti che hanno visto il verificarsi di episodi particolarmente importanti (come ad esempio la Battaglia di Aughrim), altri che hanno vissuto i loro secoli di vita in relativa tranquillit\u00e0, con l'esempio esasperato di Recess che si vanta di essere l'unico posto in Irlanda dove non \u00e8 mai accaduto niente.\nNon molti, a dire il vero, gli eventi netti avvenuti nella contea. Per secoli Galway \u00e8 stata soltanto terra spartita tra i molti clan influenti (non a caso la citt\u00e0 viene chiamata \"City of Tribes\") che non hanno lasciato molte tracce nella storia, cos\u00ec come non ha influenzato in maniera decisiva l'incagliamento sulle coste occidentali di una parte dell'Invincibile Armata spagnola, avvenuta nel 1588. La creazione dell'attuale contea \u00e8 datata 1579, iniziati del deputato lord inglese Sir Henry Sydney. Vicino Aughrim nel 1691 fu combattuta una decisiva guerra della Rivoluzione inglese. In tempi pi\u00f9 recenti, nei pressi di Clifden, si svolsero due eventi di rilevanza mondiale: nel XIX secolo la trasmissione con un telegrafo senza fili di Guglielmo Marconi con la Terranova e nel 1919 l'atterraggio di Alcock e Brown, autori della prima trasvolata atlantica senza scalo. Quest'ultimo episodio \u00e8 commemorato da un monumento sull'altura dell'atterraggio ed \u00e8 ben visibile sia da alcune zone di Clifden che dalle strade circostanti.\nEssendo pochi gli eventi da annoverare, la storia della contea va letta il pi\u00f9 delle volte a livello archeologico. Molte le torri circolari rinvenute, anche se l'unica in ottimo stato \u00e8 quella di Kilmacduagh, molto gradevole anche se in pendenza. Numerosi anche i resti di antichi insediamenti e di edifici monastici: quello di Knockmoy, a circa 10\u00a0km da Tuam, si dice sia stato fondato nel 1180 da , e fu adornato sulle pareti con affreschi a vivo, ancora rintracciabili, ritenuti spesso la miglior testimonianza delle usanze del mondo irlandese antico. Facilmente rinvenibili viaggiando per la contea anche i castelli e le fortificazioni anglo-normanni; alcuni sono stati restaurati, ma la gran parte sono in rovina. Il castello di Tuam, costruito nel 1161 da Roderick O'Connor, re d'Irlanda, durante il periodo dell'invasione inglese, \u00e8 uno dei pi\u00f9 antichi dell'isola. Un'altra costruzione curiosa \u00e8 un castello circolare, forma abbastanza inconsueta nelle costruzioni militari irlandesi, \u00e8 situato tra Gort and Kilmacduagh. Ovviamente da ricordare tutte le costruzioni delle isole Aran, preistoriche e medievali; ma anche nella citt\u00e0 di Galway, ad Athenry, e i dintorni di Ballinasloe. La piccola chiesa di Clonfert, nella parte meridionale della contea, con un grazioso portico in stile romanico, \u00e8 in realt\u00e0 una cattedrale della Chiesa d'Irlanda, la diocesi della quale fu unita con quella di Kilfenora, Kilmacduagh e Killaloe nel 1833.\nPolitica.\nIl \"Galway County Council\" ha sede nella citt\u00e0 di Galway e si occupa di tutte le questioni amministrative della contea, tranne che per la stessa citt\u00e0 e per il distretto urbano di Ballinasloe.\nI membri (\"Counciliors\"), eletti direttamente dalla popolazione, sono trenta e vengono eletti in cinque aree elettorali:\nI membri del Consiglio sono eletti per un periodo quinquennale. Il Consiglio elegge annualmente nel mese di luglio fra i suoi membri un Presidente.\nCultura.\nGran parte della cultura della contea di Galway ruota intorno agli eventi che caratterizzano il suo capoluogo: gli avvenimenti principali sono \"Galway Early Music Festival\" (maggio), \"the Galway Film Fleadh\" (luglio), \"the Galway Arts Festival\" (luglio), \"Galway Races\" (agosto), il celebre festival internazionale delle ostriche \"Galway International Oyster Festival\" (settembre) e infine il \"Babor\u00f3 Galway International Arts Festival for Children\" (ottobre).\nGalway City \u00e8 sede della National University of Ireland e del Galway-Mayo Institute of Technology (che ha un campus anche a Castlebar)\nNel territorio della contea ci sono ampie zone Gaeltacht, ovvero regioni dove si parla la lingua gaelica irlandese come prima lingua. La contea, del resto, \u00e8 stata da sempre considerata la roccaforte della cultura antica irlandese.\nSport.\nGran parte delle manifestazioni e organizzazioni sportive principali ruotano intorno a Galway City, ma non esclusivamente. In citt\u00e0 \u00e8 presente una squadra di calcio professionistica, il Galway United e molte organizzazioni di canottaggio. A livello di GAA, la contea \u00e8 molto prestigiosa, essendo tra le prime sia nell'hurling (4 volte campione) che nel calcio gaelico (9 volte): la squadra viene chiamata \"Tribesman\" e gioca nei colori tipici della contea nel Pearse Stadium di Galway e nel St. Jarlath's Park di Tuam.\nDiffusissime le corse a cavallo e gli sport relativi alle imbarcazioni.\nEconomia, trasporti e infrastrutture.\nUna delle principali risorse economiche della contea \u00e8 senz'altro il turismo: le isole Aran e il Connemara sono mete molto gettonate e rinomate a livello mondiale, ma anche le pi\u00f9 interne zone della \"Joyce's Country\" e la stessa citt\u00e0 di Galway sono altrettanto visitate. Nelle zone \"gaeltacht\" si vive anche grazie all'istruzione estiva per gli studenti della lingua gaelica.\nA livello di agricoltura, si coltiva grano e frumento nella parte orientale della \"Golden Vale\", ma al di l\u00e0 del Corrib il terreno \u00e8 molto aspro e spesso poco coltivabile, dedicato quasi esclusivamente alle patate quando possibile. Nelle zone occidentali, tuttavia, \u00e8 molto diffusa l'estrazione della torba come combustibile. La pesca \u00e8 abbastanza praticata, sia lungo le coste che nei laghi ricchi di fauna, ma raramente pi\u00f9 che per diffusione locale. L'allevamento \u00e8 quello tradizionale di tutta l'Irlanda.\nPer quel che riguarda le infrastrutture, la citt\u00e0 di Galway \u00e8 il punto focale delle vie di comunicazione che si intersecano e confluiscono tutte alle porte dell'abitato. La contea \u00e8 attraversata dalla N17 (Galway-Sligo) che passa ad est del Lough Corrib, dalla N6 (Galway-Athlone-Dublino) e la N18 che collega Galway-Shannon Town-Limerick e Cork. La N56 fa il giro della costa ed \u00e8 trafficata spesso di turisti.\nVicino Galway City c'\u00e8 il Galway Airport, di portata nazionale."}
{"id": "75293", "revid": "6923", "url": "https://it.wikipedia.org/wiki?curid=75293", "title": "Campionato Italiano di Football 1900", "text": "Il Campionato Italiano di Football 1900 \u00e8 stata la 3\u00aa edizione del campionato italiano di calcio, disputato tra il 4 marzo 1900 e il 22 aprile 1900 e concluso con la vittoria del , al suo terzo titolo.\nStagione.\nIl torneo fu il terzo campionato italiano di calcio organizzato dalla Federazione Italiana Football (FIF).\nNovit\u00e0.\nAggiornamenti.\nIl ha assorbito la disciolta .\nSi aggiungono tre societ\u00e0 neoaffiliate alla Federazione: la , il e la .\nFormula.\nIl formato del torneo prevedeva due turni eliminatori regionali, uno piemontese e uno ligure. L'eliminatoria piemontese consisteva in un girone a tre squadre con partite di andata e ritorno: la squadra prima classificata avrebbe avuto accesso alla semifinale. Il , invece, fu ammesso di diritto alla semifinale in quanto unico club lombardo. L'eliminatoria ligure, infine, prevedeva una gara unica fra il e la la compagine vincitrice avrebbe ottenuto la qualificazione diretta alla finale contro la semifinalista vincente. Diversamente dalla stagione passata, l'atto conclusivo del campionato si sarebbe disputato a Torino, in quanto sede della FIF.\nAvvenimenti.\nDal 4 marzo all'8 aprile 1900 si disputarono le sei partite dell'eliminatoria piemontese: il girone fu vinto dal , che cos\u00ec ottenne il passaggio alla semifinale contro il (automaticamente qualificato in quanto unica squadra lombarda). Nell'ambito dell'eliminatoria ligure, l'8 aprile 1900 si sfidarono in gara singola il Genoa e la Sampierdarenese a Genova, sul campo di Ponte Carrega: il 7-0 conseguito dai genoani diede loro l'accesso diretto alla finale di campionato.\nLa semifinale e la finale si tennero a Torino, presso il Velodromo Umberto I, il 15 e il 22 aprile 1900. Il primo \"match\" fra Torinese e Milan fu vinto dai padroni di casa per 3-0, mentre la finale fra i gialloneri e il Genoa vide questi ultimi prevalere per 3-1. Il club rossobl\u00f9 vinse il torneo per la terza volta consecutiva, acquisendo definitivamente la Coppa Duca degli Abruzzi.\nRisultati.\nCalendario.\nEliminatorie piemontesi.\nClassifica.\nLegenda:"}
{"id": "75296", "revid": "125406268", "url": "https://it.wikipedia.org/wiki?curid=75296", "title": "Campionato Italiano di Football 1901", "text": "Il Campionato Italiano di Football 1901 \u00e8 stata la 4\u00aa edizione del campionato italiano di calcio, disputato tra il 14 aprile 1901 e il 5 maggio 1901 e concluso con la vittoria del , al suo primo titolo.\nStagione.\nIl torneo fu il quarto campionato italiano di calcio organizzato dalla Federazione Italiana Football (FIF).\nFormula.\nNon ricevendo nuove affiliazioni e preso atto dell'anno sabbatico deciso dalla la FIF organizz\u00f2 nuovamente un torneo a eliminazione diretta. Il tabellone prevedeva un sistema di challenge round in base al quale i campioni in carica (quell'anno il ) accedevano direttamente alla finale.\nSi \u00e8 ritenuto che fosse stata disputata una eliminatoria lombarda tra il e il (2-0), ma nelle fonti coeve non vi \u00e8 alcun riferimento all'incontro neanche sul giornale \"Corriere dello Sport \u2013 La Bicicletta\", designato dal Milan come organo ufficiale. Nel caso in cui si fosse svolto, risulterebbe pertanto essere un'amichevole.\nAvvenimenti.\nDopo il definitivo successo del dell'anno prima venne messo in palio un nuovo trofeo: la Coppa Fawcus.\nAl suo secondo anno di attivit\u00e0 e con la vittoria della finale del 5 maggio, il riusc\u00ec a vincere il suo primo titolo nazionale.\nArtefici di questa prima vittoria sono i giocatori inglesi che costituivano l'asse portante di questa primigenia formazione del , mentre cinque dei tredici calciatori impiegati dal club erano di nazionalit\u00e0 italiana."}
{"id": "75300", "revid": "2175", "url": "https://it.wikipedia.org/wiki?curid=75300", "title": "Toluolo", "text": ""}
{"id": "75301", "revid": "1870773", "url": "https://it.wikipedia.org/wiki?curid=75301", "title": "Token ring", "text": "In telecomunicazioni e informatica una rete Token ring, ovvero rete ad anello con passaggio del testimone, \u00e8 un tipo di rete ad anello in cui la determinazione di quale calcolatore abbia diritto a trasmettere avviene tramite un particolare messaggio, detto token (\"gettone\"). Si appoggia ed implementa le specifiche descritte nello standard IEEE 802.5.\nDescrizione.\nOgni calcolatore \u00e8 collegato ad altri due formando un cerchio. Questo, ovviamente, a livello concettuale, in quanto nella realt\u00e0 ci\u00f2 non avviene, ma la rappresentazione grafica aiuta a capire il funzionamento. All'interno di questa rete solo un calcolatore alla volta pu\u00f2 trasmettere, quello in possesso del token. Esso avvia la trasmissione dei dati trasferendoli al calcolatore vicino, il quale lo prende in consegna se \u00e8 il destinatario, oppure ripetendo a sua volta il segnale verso l'altro calcolatore ad esso collegato, cos\u00ec fino a raggiungere il destinatario. Il destinatario poi setter\u00e0 un bit nell'header del pacchetto confermando l'avvenuta ricezione. Il calcolatore che ha inviato il frame \"lascer\u00e0\" il token una volta che avr\u00e0 ricevuto il suo frame trasmesso (passer\u00e0 da calcolatore a calcolatore).\nQuando il calcolatore che \u00e8 in possesso del token ha terminato la trasmissione dei dati passa il token a quello vicino. Quest'ultimo se deve trasmettere dati inizia la comunicazione, altrimenti cede immediatamente il token senza impegnare il canale. Ogni calcolatore, ogni volta che riceve il token, pu\u00f2 trasmettere al massimo un solo frame, quindi deve consegnare il token al terminale vicino.\nOgni terminale prima o poi ricever\u00e0 il token ed avr\u00e0 quindi la possibilit\u00e0 di trasmettere. I dispositivi di rete garantiscono la presenza di un solo token sull'anello e provvedono a rigenerarne uno qualora questo venga perso a causa di guasti nella rete o al calcolatore che l'ha preso in consegna. Si tratta dunque di una modalit\u00e0 di accesso multiplo di tipo TDMA scandita dal token. Un'implementazione molto famosa di questo tipo di rete \u00e8 stata commercializzata da IBM negli anni '70.\nSebbene da un punto di vista teorico sia pi\u00f9 efficiente di Ethernet, \u00e8 stata superata da quest'ultima per l'alta commercializzazione. Infatti l'Ethernet, grazie alle implementazioni sempre pi\u00f9 veloci (e soprattutto dal fatto che l'ethernet permette una trasmissione di tipo Full-Duplex) e all'introduzione degli switch (che evitano i conflitti), ha surclassato le implementazioni della Token Ring.\nTrama.\nLa trama (\"frame\") del Token Ring \u00e8 formata da 24 bit. In dettaglio \u00e8 formata da:\nFunzionamento.\nLa trasmissione funziona cos\u00ec:\nStart Delimiter.\nFormato da 8 bit e serve per separare il resto del frame.\nAccess Control.\nL'Access Control presenta dei bit del tipo PPPTMRRR.\nEnding Delimiter.\nSegue lo schema JK1JK1IE."}
{"id": "75303", "revid": "1226", "url": "https://it.wikipedia.org/wiki?curid=75303", "title": "TokenRing", "text": ""}
{"id": "75305", "revid": "1226", "url": "https://it.wikipedia.org/wiki?curid=75305", "title": "Scientologia", "text": ""}
{"id": "75306", "revid": "1226", "url": "https://it.wikipedia.org/wiki?curid=75306", "title": "Chiesa di Scientologia", "text": ""}
{"id": "75308", "revid": "226458", "url": "https://it.wikipedia.org/wiki?curid=75308", "title": "Abercio (nome)", "text": "Origine e diffusione.\nNome di scarsissima diffusione, che richiama sant'Abercio, un vescovo del III secolo. Il suo nome ci \u00e8 pervenuto tramite il latino \"Abercius\" (\u0386\u03b2\u03ad\u03c1\u03ba\u03b9\u03bf\u03c2 nelle \"vitae\" greche), che per\u00f2 \u00e8 un'alterazione fonetica della sua forma originale, \"Avircius\" (non vi sono testimonianze scritte dell'antica forma greca, che sarebbe probabilmente stata \u0386\u03bf\u03c5\u03af\u03c1\u03ba\u03b9\u03bf\u03c2).\nL'etimologia del nome \u00e8 ignota; alcune fonti ipotizzano che possa contenere la radice (\"barekys\", \"frigio\").\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "75310", "revid": "1226", "url": "https://it.wikipedia.org/wiki?curid=75310", "title": "Token Ring", "text": ""}
{"id": "75311", "revid": "101768", "url": "https://it.wikipedia.org/wiki?curid=75311", "title": "CSMA", "text": "Nelle telecomunicazioni CSMA, (acronimo inglese di Carrier Sense Multiple Access traducibile come: protocollo ad accesso multiplo con rilevamento della portante) indica una tecnica di trasmissione dati che si basa sull'accesso multiplo tramite rilevamento della portante. \u00c8 un protocollo MAC (\"Media Access Control\"), quindi posto al secondo livello del modello ISO/OSI, nelle reti a bus per condividere tra pi\u00f9 host la capacit\u00e0 della rete evitando che due dispositivi trasmettano contemporaneamente generando una collisione. \nDescrizione.\nIl protocollo implementa la direttiva: \"Ascolta prima di trasmettere. Se trovi il canale occupato aspetta e riprova pi\u00f9 tardi secondo una modalit\u00e0 di ritrasmissione stabilita\".\nQuando un calcolatore trasmette dati sul cavo \u00e8 presente un segnale elettrico chiamato portante (da non confondere con l'onda portante utilizzata nelle telecomunicazioni per la modulazione; infatti, stiamo parlando di un protocollo per trasmissioni in banda base quindi senza modulazione); tutti i calcolatori connessi al mezzo trasmissivo sono in grado di rilevare la presenza di un segnale elettrico che si propaga sul mezzo in questione ovvero di rilevare una trasmissione in atto.\nSulla rete ci sono nodi multipli che possono trasmettere e ricevere in maniera concorrente (\"Multiple Access\").\nOgni dispositivo prima di avviare la trasmissione dei dati deve verificare se sul canale altri nodi stiano gi\u00e0 trasmettendo, rilevando la portante (\"Carrier Sense\"). \nSe il canale \u00e8 libero inizia la trasmissione, altrimenti aspetta per un tempo arbitrario prima di riprovare a trasmettere. Le diverse metodologie di attesa forniscono tre varianti di questa tecnica di attesa per la trasmissione:\nVantaggi.\nIl CSMA rappresenta il protocollo pi\u00f9 facilmente implementabile che consente l'accesso multiplo ad un canale di comunicazione condiviso tra pi\u00f9 utenti ed allo stesso tempo anche molto efficiente/flessibile in funzione del numero di terminali cio\u00e8 in termini di scalabilit\u00e0 della rete. Un protocollo a suddivisione di tempo (TDMA) ad esempio avrebbe lo svantaggio rispetto al CSMA di necessitare di un meccanismo di sincronizzazione nello slot temporale di competenza sia in trasmissione che in ricezione da parte delle stazioni ricetrasmittenti cio\u00e8 dunque di un apparato ricetrasmittente pi\u00f9 complesso e costoso da implementare. Un protocollo a suddivisione di frequenze (FDMA) avrebbe invece lo svantaggio di richiedere un'allocazione statica di banda per ciascuna stazione trasmittente, che di per s\u00e9 si esaurirebbe molto rapidamente al crescere del numero dei terminali di rete, e anch'esso la necessit\u00e0 di un apparato molto pi\u00f9 complesso in ricezione per poter ricevere su tutte le bande di trasmissione. Una situazione analoga di complessit\u00e0 dell'apparato ricetrasmittente e grossi problemi di scalabilit\u00e0 si avrebbero anche con il CDMA. Nel CSMA invece tutto ci\u00f2 non \u00e8 necessario: gli utenti possono trasmettere sull'intera banda del canale senza alcun tipo di sincronizzazione, ma col solo vincolo delle regole di accesso dettate dal protocollo stesso.\nRisoluzione dei conflitti.\nDa solo il protocollo CSMA non \u00e8 sufficiente per impedire che si verifichino conflitti. Pu\u00f2 capitare infatti che il ritardo di propagazione del segnale sul canale faccia s\u00ec che un dispositivo non riesca ad accorgersi che un altro terminale ha gi\u00e0 avviato la trasmissione. In questo caso entrambi trasmettono dati, che inevitabilmente interferiranno quando raggiungeranno uno stesso punto del cavo. Tale interferenza \u00e8 chiamata collisione. Essa non causa alcun danno ai dispositivi, ma rende impossibile la corretta ricezione dei dati.\nNel CSMA puro il trasmettitore non \u00e8 in grado quindi di rilevare le collisioni durante una trasmissione, pertanto non \u00e8 in grado di sapere se la trama inviata \u00e8 stata ricevuta correttamente. Se le trame sono perse con una frequenza troppo elevata si pu\u00f2 implementare un meccanismo di riscontro da parte del ricevitore. Se il riscontro non arriva entro un certo tempo (chiamato timeout), il trasmettitore tenta una nuova trasmissione della trama collisa.\nIn alcune reti si pu\u00f2 usare la tecnica \"Collision Detection (CD)\" che permette al trasmettitore di rilevare rapidamente eventuali collisioni durante la trasmissione migliorando la tecnica di CSMA classico. In questo modo il trasmettitore sa che deve interrompere la trasmissione del frame colliso e che deve ritrasmetterlo senza aspettare il timeout. Perch\u00e9 si possa usare il protocollo CSMA/CD \u00e8 necessario che:\nQueste condizioni sono rispettate nelle reti locali (LAN) via cavo.\nSe il canale non rispetta le condizioni per usare il CSMA/CD, si pu\u00f2 comunque ridurre la frequenza delle collisioni usando tecniche come il \"Collision Avoidance (CA)\". Questo avviene, per esempio, nel canale radio, in cui il trasmettitore non pu\u00f2 ascoltare il canale durante la trasmissione."}
{"id": "75312", "revid": "125863698", "url": "https://it.wikipedia.org/wiki?curid=75312", "title": "Casablanca", "text": "Casablanca (, che significa \"la casa bianca\"; in berbero: \u2d30\u2d4f\u2d3c\u2d30, \"Anfa\") \u00e8 una citt\u00e0 del Marocco occidentale, situata sulla costa dell'Oceano Atlantico.\nCon una popolazione di pi\u00f9 di 4 milioni di abitanti, Casablanca \u00e8 la pi\u00f9 grande citt\u00e0 del Marocco. La sua area metropolitana \u00e8 di oltre 4 milioni di abitanti ed \u00e8 quindi la maggiore del Maghreb e tra le maggiori del continente africano (insieme al Cairo, Lagos, Kinshasa, Nairobi, Abidjan e Alessandria d'Egitto), nonch\u00e9 l'ottava del mondo arabo. Casablanca costituisce il principale centro economico, industriale e finanziario del Marocco e ospita il secondo pi\u00f9 grande porto del Nordafrica dopo Tangeri Med, oltre alla principale base navale della Marine royale. La citt\u00e0 \u00e8 sede di numerose compagnie nazionali ed internazionali, nonch\u00e9 di vaste aree industriali.\nDa piccolo insediamento costiero di poche centinaia di abitanti nella prima met\u00e0 del XIX secolo, la citt\u00e0 conobbe una rapida e vasta espansione soprattutto durante il protettorato francese, grazie in particolare alle attivit\u00e0 di ampliamento del porto. A differenza delle citt\u00e0 imperiali del Marocco, Casablanca non vanta un vasto patrimonio storico ed artistico molto antico, ma a differenza di queste ha sperimentato nel corso del XX secolo vari stili di architettura moderna, incoraggiati da Hubert Lyautey e applicati da una generazione di architetti europei, molti dei quali formatisi all'\u00c9cole nationale sup\u00e9rieure des beaux-arts di Parigi.\nGeografia fisica.\nTerritorio.\nLa citt\u00e0 sorge nella piana di Chaouia. Una delle attrazioni naturali della citt\u00e0 \u00e8 rappresentata dalla foresta di Bouskoura, piantata nel XX secolo e costituita in gran parte da eucalipti e pini.\nEtimologia.\nSotto i Banu Barghawata, la citt\u00e0 era nota come \"Anfa\", che in berbero significa \"la collina\".\nIl nome arabo \u0627\u0644\u062f\u0627\u0631 \u0627\u0644\u0628\u064a\u0636\u0627\u0621 (\"ad-D\u0101r al-Bay\u1e0d\u0101\u2019\") \u00e8 la traduzione del nome portoghese \"Casabranca\" e dello spagnolo \"Casablanca\" che significano letteralmente \"la casa bianca\", in riferimento ad un edificio in calce che fungeva da punto notevole per i marinai iberici.\nStoria.\nPreistoria.\nIl primo insediamento venne stabilito nel X secolo a.C. dalle locali popolazioni berbere, per poi passare sotto il controllo dei Fenici e dei Romani.\nAnfa sotto le dinastie berbere.\nLa citt\u00e0, nota allora come \"Anfa\", fu parte del regno berbero dei Banu Barghawata nell'VIII secolo e costituiva un insediamento costiero che includeva un porto. Il porto di Anfa ricopr\u00ec un ruolo importante sotto i Merinidi.\nSotto i portoghesi.\nNel corso del XIV secolo, Anfa conobbe un periodo di indipendenza e divenne rifugio per i pirati barbareschi. I portoghesi bombardarono e rasero al suolo la citt\u00e0 nel 1468. Nel 1515, i portoghesi realizzarono tra le rovine di Anfa una fortezza militare e rifondarono la citt\u00e0 nel 1575 come \"Casa Branca\". La citt\u00e0 venne colpita dal terremoto di Lisbona del 1755 e i portoghesi infine abbandonarono la citt\u00e0 nello stesso anno, dopo l'aumentare degli attacchi da parte delle trib\u00f9 circostanti. La citt\u00e0 venne ricostruita l'anno seguente da Muhammad III del Marocco.\nIl XIX secolo.\nNel corso del XIX secolo, la citt\u00e0 divenne sede dell'industria tessile e crocevia dei traffici atlantici britannici di polvere da sparo e di t\u00e8. Nel 1836, la citt\u00e0 ospitava 700 abitanti, ma con l'arrivo di commercianti da altre citt\u00e0 del Marocco, la popolazione sal\u00ec a nel 1860 e a nel 1880.\nIl protettorato francese.\nLa conferenza di Algeciras del 1906 formalizz\u00f2 l'influenza francese in Marocco. Nel 1907, a Casablanca risiedevano abitanti. Le autorit\u00e0 coloniali francesi investirono nel porto e nelle infrastrutture della citt\u00e0 tramite la Companie Marocaine, avviando la costruzione di una ferrovia. Il 28 luglio 1907, una delegazione delle circostanti trib\u00f9 della Chaouia premette sul qaid Abu Bakr Ibn Abi Zaid as-Slawi affinch\u00e9 arrestasse le attivit\u00e0 di costruzione del porto e della ferrovia. Due giorni dopo, le trib\u00f9 insorsero, attaccando un treno in viaggio sulla ferrovia e provocando la morte di nove operai europei. La marina francese reag\u00ec bombardando la citt\u00e0, provocando migliaia tra morti e feriti e la quasi totale distruzione della citt\u00e0.\nNel 1912, il Marocco divenne protettorato francese. Il governatore Hubert Lyautey si adoper\u00f2 per la valorizzazione dell'economia di Casablanca ove gi\u00e0 nel XIX secolo la popolazione dell'area cominci\u00f2 a crescere considerevolmente con l'aumentare del traffico commerciale marittimo. Lyautey fece progettare nuovi quartieri che costituissero una citt\u00e0 nuova (\"Ville nouvelle\"), affidando i lavori all'architetto Henri Prost. La citt\u00e0 divenne sede di una vasta comunit\u00e0 di europei, principalmente francesi, spagnoli e italiani, che costituivano met\u00e0 della popolazione nei primi decenni del protettorato. Nel 1915 si tenne l\"'Exposition Franco-Marocaine\". Decine di migliaia di marocchini giunsero da tutto il paese stabilendosi nella citt\u00e0 vecchia e in baraccopoli ai margini della citt\u00e0. Le autorit\u00e0 realizzarono il quartiere Hubous, che accogliesse nuovi arrivati marocchini. Nel 1921, la citt\u00e0 ospitava abitanti.\nLa seconda guerra mondiale.\nIn seguito al secondo armistizio di Compi\u00e8gne, buona parte dei coloni europei rimase fedele a Philippe P\u00e9tain, che ordin\u00f2 alla autorit\u00e0 di rimanere neutrali e di difendere il territorio da qualsiasi aggressione, mentre molti attivisti favorirono Charles de Gaulle.\nNel novembre 1942, gli Alleati, con l'Operazione Torch, invasero Casablanca dopo una battaglia navale. Nel gennaio 1943, la citt\u00e0 fu teatro della conferenza di Casablanca.\nIl dopoguerra.\nA partire dagli anni 1940, la citt\u00e0 fu sede di attivit\u00e0 indipendentiste. Il 7 aprile 1947, i tiralleurs senegalesi, istigati dalle autorit\u00e0, compirono un massacro di centinaia di operai marocchini (evento poi noto come \u0636\u0631\u0628\u0629 \u0633\u0627\u0644\u064a\u0627\u0646, \"Darbat Salighan\"), in modo da sabotare il discorso di Tangeri. Nel dicembre 1952, scoppiarono rivolte a seguito dell'assassinio del sindacalista tunisino Farhat Hached da parte dei servizi segreti francesi e nel 1953, il militante indipendentista Muhammad Zarqtuni realizz\u00f2 un attentato nel mercato centrale che provoc\u00f2 la morte di diciannove vittime, in protesta all'esilio del sultano Muhammad V.\nIn seguito all'indipendenza.\nGli anni di piombo.\nIl 22 marzo 1965, scoppiarono rivolte studentesche, organizzate da gruppi affiliati all'Unione Nazionale delle Forze Popolari. Le proteste consistettero inizialmente in una marcia pacifica tenutasi di fronte al Liceo Mohammed V; i manifestanti chiedevano accesso all'istruzione superiore. La marcia venne dispersa violentemente. Gli eventi degenerarono il giorno seguente, quando agli studenti si unirono lavoratori e disoccupati. I manifestanti gridarono cori contro re Hasan II e vandalizzarono propriet\u00e0 pubbliche e private. Le rivolte furono represse dalle forze armate, guidate dal generale Mohamed Oufkir, con l'ausilio di carri armati. \nIn citt\u00e0 si tennero processi per numerosi oppositori politici, tra i quali Abraham Serfaty e Saida Menebhi. Le tensioni nei cosiddetti anni di piombo degenerarono nel 1981, in occasione delle rivolte del pane.\nUna delle principali espressioni di disagio sociale nel corso degli anni di piombo furono espresse dal gruppo musicale Nass El Ghiwane, nel corso degli anni 1970.\nLe manifestazioni del 2000.\nNel 2000, decine di migliaia di attivisti manifestarono in favore dell'introduzione di riforme nel diritto, che vennero poi promulgate con la \"Mudawwana\". In occasione di questi eventi, le contromanifestazioni attirarono centinaia di migliaia di manifestanti.\nGli attentati di Casablanca del 2003.\nNel 2003, la citt\u00e0 fu sconvolta da una serie di attentati, tra i pi\u00f9 letali nella storia del paese, rivendicati da Al Qaida che causarono decine di vittime.\nMonumenti e luoghi d'interesse.\nLa medina vecchia con le sue stradine strette e tortuose \u00e8 cinta da mura del XVI secolo e contrasta con la citt\u00e0 moderna: pur non essendo curata come le omonime delle citt\u00e0 imperiali, rappresenta uno spaccato tipico della societ\u00e0 marocchina. C'\u00e8 anche una medina nuova, situata nel quartiere Hubous, costruita dal 1923 in vicinanza della citt\u00e0 europea per dare una soluzione al problema dell'inurbamento, cerca di riprodurre in chiave architettonica pi\u00f9 moderna ma basata su quella tradizionale, l'ambiente delle medine delle citt\u00e0 marocchine con i souk, le botteghe artigiane, i negozi di souvenir per i turisti.\nArchitetture religiose.\nCasablanca \u00e8 sede di numerosi luoghi di culto che riflettono la composizione religiosa della citt\u00e0. La citt\u00e0 infatti, oltre alle numerose moschee, \u00e8 sede di numerose sinagoghe e chiese. \nTra le principali moschee si cita la Moschea di Hassan II, la moschea pi\u00f9 grande del Marocco e tra le pi\u00f9 grandi del mondo. Il suo minareto, con 210 metri di altezza, compie anche le funzioni di faro per il porto, dotata di un raggio laser che durante la notte punta in direzione della citt\u00e0 santa La Mecca. Venne costruita su progetto dell'architetto francese Michel Pinseau per celebrare il sessantesimo compleanno di Re Hassan II e venne completata nel 1993. Sorge su una lingua di terra prospiciente l'oceano, occupa m\u00b2, pu\u00f2 ospitare fino a fedeli che salgono a con il piazzale antistante ed \u00e8 ricca di marmi di diversi tipi e di splendidi lampadari. Oltre alla sala principale la moschea ospita una medersa (scuola coranica) con biblioteca e sale per conferenze; nei sotterranei ci sono gli hammam con vasche, bagno turco e la sala per le abluzioni. \nNelle vicinanze della citt\u00e0 sorge l'isola di Sidi Abderrahman, isolotto roccioso che ospita il santuario dell'omonimo marabutto, destinazione di frequenti pellegrinaggi.\nTra le chiese si citano la Chiesa di Notre Dame de Lourdes, costruita nel 1953-56, di culto cattolico, il cui motivo di interesse \u00e8 dato dalle vetrate di Gabriel Loire, maestro vetraio di Chartres che rappresentano temi mariani, la Cattedrale del Sacro Cuore, un tempo cattedrale cattolica della citt\u00e0, ora sconsacrata e adibita a museo, e la chiesa di San Buenaventura.\nLa citt\u00e0 conta trentacinque sinagoghe tra le quali la sinagoga Beth-El, realizzata nel 1949 e centro principale della locale comunit\u00e0 ebraica, e la sinagoga Ettedgui.\nArchitetture civili.\nLe architetture civili di Casablanca consistono in diverse decine di edifici e di altri monumenti che accompagnano la storia della citt\u00e0 fin dal periodo del protettorato. Essendo capitale economica del Marocco, Casablanca ospita numerosi edifici governativi, tra i quali il Palazzo della Giustizia, l'edificio Wilaya, il Bureau de Poste e Bank Al-Maghrib.\nTra i principali grattacieli si citano il Liberty, l'Atlas, il Habous, il Novotel, il Sofitel, il Twin Center Casablanca e la Casablanca Finance City Tower. Tra le ville private si citano Villa Zevaco, Villa Camembert, Villa Suissa, Villa Azagury e Villa Moqri.\nSociet\u00e0.\nLa citt\u00e0, nel corso del XIX secolo, conobbe uno sviluppo che la port\u00f2, da piccolo insediamento costiero, a diventare una modesta citt\u00e0 portuale. Dai 700 abitanti nel 1836, la citt\u00e0 pass\u00f2 ad averne all'inizio del XX secolo. Nel 1907, Casablanca ospitava abitanti. Agli inizi del protettorato francese, le autorit\u00e0 decisero di trasferire la sede del potere verso la costa atlantica, alle spese di F\u00e8s e Marrakech; Casablanca divenne il nuovo polo economico del paese, attraendo immigrati europei e marocchini da tutto il paese e la citt\u00e0 conobbe un ampio sviluppo edilizio e commerciale, derivante in particolare dalle attivit\u00e0 di ampliamento del porto, che la port\u00f2 a diventare negli anni 1960 la quarta metropoli pi\u00f9 grande dell'Africa, dopo Il Cairo, Alessandria d'Egitto e Citt\u00e0 del Capo.\nCasablanca \u00e8 stata nel corso degli anni del protettorato sede di una vasta comunit\u00e0 di origine europea, composta principalmente da francesi, residenti per la maggior parte nei quartieri centrali della citt\u00e0 come Anfa, Oasis e Longchamp, spagnoli, corsi e italiani, residenti a Maarif, Bourgogne e Roches Noires, oltre a britannici, statunitensi, armeni, greci, rifugiati russi e pieds-noirs dall'Algeria francese. La popolazione marocchina, composta da musulmani e da ebrei, costituiva la maggioranza nella citt\u00e0 vecchia e nei quartieri periferici. Molti immigrati marocchini dalle regioni rurali si stabilirono in baraccopoli. Nel 1913, i marocchini musulmani costituivano il 51% della popolazione. Nel 1950, la citt\u00e0 ospitava europei, di fronte a una maggioranza marocchina composta da musulmani e da ebrei. Molti borghesi marocchini, sia musulmani che ebrei, presero residenza nei quartieri degli europei, e viceversa molti europei indigenti si stabilirono tra i marocchini nelle baraccopoli. A partire dagli anni 1920, la classe media europea cominci\u00f2 a stabilirsi anche nei quartieri meridionali della citt\u00e0. In seguito all'indipendenza del paese, la comunit\u00e0 europea emigr\u00f2 in massa e la citt\u00e0 nuova accolse la borghesia marocchina.\nFin dai tempi del protettorato, buona parte della popolazione della citt\u00e0 vive in quartieri periferici degradati e in baraccopoli ai margini della citt\u00e0 che vivono difficili condizioni sociali. Nel 1959, due terzi della popolazione era concentrato in abitazioni sovra-abitate non dotate dei servizi di prima necessit\u00e0. Nel 1960, il 34,4% delle abitazioni non erano dotate di una cucina e il 49,1% mancava di impianti igienici adeguati. L'immigrazione dalle limitrofe regioni rurali rimase costante nei decenni seguenti l'indipendenza e il divario tra i quartieri centrali e le periferie crebbe. La mancanza di un solido Stato sociale e un mercato del lavoro saturo hanno generato vaste situazioni di disoccupazione e di precariet\u00e0. Agli inizi del XXI secolo, il 25% della popolazione di Casablanca era concentrato nelle baraccopoli e oltre il 20% era disoccupato. Nel 1992, Casablanca era sede di 280 baraccopoli e le abitazioni che vi trovavano sede rappresentavano quasi un terzo delle abitazioni del loro genere in tutto il Marocco. Il governo \u00e8 intervenuto con programmi di edilizia pubblica rivelatisi fallimentari a causa della costante immigrazione. \nGruppi etno-culturali.\nTra i principali gruppi etno-culturali immigrati dal resto del paese nel corso del XX secolo si distinguono l'antica borghesia di F\u00e8s (definiti \"fassi\"), i berberi del Sous (definiti \"chleuh\" o \"soussi\"), gli immigrati arabi delle regioni rurali di Chaouia, Doukkala Chiadma e Al Haouz (definiti \"\u0295rubi\") e gli ebrei.\nL'arrivo di famiglie borghesi da F\u00e8s compose gran parte del flusso migratorio verso la citt\u00e0 tra la seconda met\u00e0 del XIX secolo e la prima met\u00e0 del XX secolo. Queste famiglie mantengono una distinta identit\u00e0 culturale derivata dal retaggio arabo andaluso. Tra le principali famiglie \"fassi\" residenti a Casablanca si citano i Benzakour (stabilitisi nel 1830), i Benkiran, i Benjelloun, i Bennis, gli Sqalli e gli Yacoubi. Gli imprenditori \"fassi\" si concentrarono inizialmente nel commercio dei tessuti, per poi passare a dominare il mondo della finanza. La borghesia \"fassi\" dette molta importanza all'istruzione occidentale francofona, mandando figli e figlie a studiare nelle scuole istituite dalle autorit\u00e0 francesi (come il Liceo Lyautey). A partire dalla fine del protettorato, la componente \"fassi\" con base a Casablanca ha monopolizzato il potere economico e politico dell'intero paese tramite una solida rete di alleanze e costituendo una compatta \u00e9lite, legata politicamente al partito dell'Istiqlal. Nel 1971, i \"fassi\" e gli altri immigrati urbani componevano il 43% degli immigrati arrivati a Casablanca, percentuale che diminu\u00ec nei decenni successivi rispetto all'immigrazione degli arabofoni rurali dalle pianure circostanti.\nI berberi del Sous cominciarono ad arrivare in citt\u00e0 a partire dalla fine del XIX secolo, impegnandosi come droghieri nel commercio di prodotti alimentari. I \"soussi\" fecero inizialmente da intermediari tra i grandi commercianti ebrei e la clientela a basso reddito, soprattutto per quanto riguardava il commercio del t\u00e8 e dello zucchero. Il dominio del commercio a Casablanca da parte dei \"soussi\" conobbe un importante incremento in seguito alla fine del protettorato e alla partenza della comunit\u00e0 europea. In seguito alla nazionalizzazione dell'importazione del t\u00e8 nel 1958, molti imprenditori ebrei cominciarono ad impegnarsi in altri campi e gli imprenditori \"soussi\" riuscirono a prendere il loro posto riuscendo a farsi assegnare il monopolio del t\u00e8, dominandolo negli anni 1960. In ambito politico, di fronte al dominio della politica e della burocrazia da parte dei \"fassi\" mediante l'Istiqlal, in seguito all'indipendenza del paese, molti \"soussi\" aderirono inizialmente all'Unione Nazionale delle Forze Popolari, per poi passare al Fronte per la Difesa delle Istituzioni Costituzionali ed in seguito al Movimento Popolare. La rete di solidariet\u00e0 e le alleanze tra gli imprenditori berberi port\u00f2 questi ultimi ad ampliare sempre pi\u00f9 la loro influenza in ambito politico ed economico, divenendo i principali concorrenti delle famiglie \"fassi\", in particolare in concomitanza con la salita al trono di Muhammad VI.\nGli immigrati rurali arabofoni costituiscono la componente maggioritaria e hanno costituito la maggioranza degli immigrati a partire dalla seconda met\u00e0 del XX secolo. Una parte cospicua degli immigrati arabofoni rurali si sono stabiliti in baraccopoli ai margini della citt\u00e0.\nComunit\u00e0 ebraica.\nCasablanca include un'importante comunit\u00e0 ebraica. In principio, il nucleo della comunit\u00e0 era composto in gran parte da berberi convertiti all'ebraismo prima dell'arrivo dell'islam, definiti \"toshavim\". Una comunit\u00e0 sefardita si stabil\u00ec ad Anfa e vi risiedette fino alla distruzione della citt\u00e0 da parte dei portoghesi nel 1468. La comunit\u00e0 ebraica si ricompose nei decenni successivi, e nel 1750 fu realizzata la sinagoga Rabbi Elijah, la prima della citt\u00e0. La sinagoga fu distrutta dal terremoto di Lisbona del 1755. Nel XIX secolo, la citt\u00e0 attrasse commercianti ebrei da Azemmour, Rabat e Mazagan.\nLa comunit\u00e0 contava membri nel 1897, saliti a nel 1936 e a nel 1951, a causa dell'influsso di ebrei da tutto il Marocco. La comunit\u00e0 includeva, oltre ad una maggioranza arabofona, anche ebrei berberi arrivati dai monti dell'Alto Atlante. La comunit\u00e0 disponeva di un mellah situato nella citt\u00e0 vecchia e di decine di sinagoghe disseminate in tutta la citt\u00e0, ciascuna delle quali faceva riferimento a differenti tradizioni religiose; vi erano sinagoghe appartenenti alla tradizione sefardita, cos\u00ec come altre affiliate al rito di Mekn\u00e8s e di Marrakech. Nel 1906, Nel 1906, tra i 220 alunni delle locali scuole dell'Alleanza israelitica universale, solo 34 erano nati da genitori nativi di Casablanca, mentre 75 erano originari delle regioni settentrionali, 23 dai monti dell'Atlante, 26 di Marrakech e 44 dalle regioni interne. Nel 1951, Casablanca ospitava tra un quinto e un terzo della totale popolazione ebraica marocchina; negli anni 1990 la citt\u00e0 ospitava il 70% degli ebrei marocchini. A partire dalla fine del XIX secolo, le scuole dell'Alleanza israelitica universale favorirono la formazione di una classe media francofona parzialmente occidentalizzata. Molte di queste famiglie abbandonarono il mellah per trasferirsi nei quartieri della citt\u00e0 nuova abitati in maggioranza dalla borghesia europea.\nLe attivit\u00e0 degli agenti sionisti, legati all'Agenzia ebraica, diffusero le idee sioniste tra la locale comunit\u00e0 ebraica a partire dai primi decenni del XX secolo, sostenute in particolare dal periodico \"L'Avenir Illustr\u00e9\", fondato a Casablanca nel 1926. Circa ebrei marocchini abbandonarono il proprio paese per emigrare verso Israele tra il 1948 e il 1951, attraverso Casablanca. Casablanca fu una delle basi dell'Operazione Yachin, attuata dal Mossad per organizzare l'emigrazione di massa delle comunit\u00e0 ebraiche marocchine tra il 1961 e il 1964.\nOggigiorno, il cimitero ebraico di Casablanca \u00e8 uno dei pi\u00f9 ampi cimiteri della citt\u00e0 e molte scuole della comunit\u00e0 sono funzionanti. La citt\u00e0 \u00e8 sede di trentacinque sinagoghe, la principale delle quali \u00e8 la sinagoga Beth El. Nel 1997 fu inaugurato il Museo dell'ebraismo marocchino. \nNel 2018, circa ebrei marocchini risiedevano a Casablanca.\nLingue e dialetti.\nLa popolazione di Casablanca \u00e8 composta per la stragrande maggioranza da discendenti di immigrati da tutto il Marocco, fenomeno che ha favorito il livellamento dei dialetti rurali e urbani da loro parlati, generando una koin\u00e8 basata in gran parte su dialetti arabi hilalici.\nCaratteristica propria dello scenario linguistico della citt\u00e0 sono le caratteristiche fonetiche e morfologiche del dialetto di F\u00e8s (considerato elegante e femminile) mantenute da molte delle donne di famiglia \"fassi\" (spesso anche tra chi \u00e8 nato a Casablanca), come il tendenziale uso dei fonemi /\u0279/ al posto di /r/ e di /q/ al posto di /g/ (ad esclusione solitamente della parola \"q\u0101l\", dove viene adottato il fonema /\u0294/) e l'assenza della distinzione del genere nei verbi (la koin\u00e8 di Casablanca distingue invece i generi nella seconda persona singolare, aggiungendo ai verbi, nel caso del genere femminile, la desinenza \"-i\").\nParte della comunit\u00e0 berbera di Casablanca, specie la componente pi\u00f9 giovane, ha adottato l'arabo; i berberofoni compongono l'11% della popolazione della provincia.\nCultura.\nIstruzione.\nScuole.\nA partire dal periodo del protettorato, vennero inaugurate numerose scuole. Tra i licei pi\u00f9 prestigiosi della citt\u00e0 si citano il Liceo Ibn Toumart e il Liceo Lyautey.\nMusei.\nLa citt\u00e0 \u00e8 sede del Museo dell'ebraismo marocchino, che ospita artefatti e testimonianze sulla storia degli ebrei in Marocco.\nArchitettura.\nCasablanca ha conosciuto nel corso della sua storia vari e diversi stili architettonici. Lo sviluppo urbano e l'architettura della citt\u00e0 si sono evoluti simultaneamente in base al contesto nazionale e internazionale.\nArchitettura tradizionale.\nCasablanca conserva molti esempi di architettura tradizionale marocchina, in particolare entro le mura della medina. La citt\u00e0 ospita in particolare numerosi mausolei marabuttici, come quelli di Sidi Allal al-Qairawani e di Sidi Belyout. Casablanca, insieme a Mogador, Marrakech e Rabat, fu una di quelle citt\u00e0 che vennero rivitalizzate in seguito al terremoto del 1755 dal sultano Mohammed ben Abdallah, il quale si avvalse di architetti europei, quali Th\u00e9odore Cornut e Ahmad al-Inglizi, per realizzare i suoi progetti. Il bastione della Sqala e due delle moschee pi\u00f9 antiche, la moschea del Makhzen e la moschea Walad al-Hamraa, vennero realizzati dal sultano come importanti rinnovamenti per la citt\u00e0.\nLa popolazione cittadina crebbe attirando molti europei, che vennero a stabilirsi in citt\u00e0, oltre a numerosi marocchini venuti dalle regioni interne del Paese. Nel 1886, \u00c9lis\u00e9e Reclus descrisse Casablanca come un insediamento europeo.\nNel 1900, Fr\u00e9d\u00e9ric Weisgerber identific\u00f2 tre sezioni della citt\u00e0: la medina, il mellah e la zona di Tnaker. Casablanca ospitava una \"kissaria\", vari \"fonduqs\" e un mercato lungo il fiume Bouskoura, in quello che \u00e8 oggi la Piazza delle Nazioni Unite.\nGran parte della citt\u00e0 vecchia venne distrutta nel bombardamento del 1907.\nArchitettura coloniale.\nIl pi\u00f9 antico edificio europeo a Casablanca consiste in una prigione abbandonata costruita dai portoghesi, i cui portici ora decorano il Parco della Lega Araba.\nLa chiesa di San Buenaventura venne realizzata nella medina nel 1890 dalla comunit\u00e0 di immigrati spagnoli allora residenti in citt\u00e0. Nel 1900, Casablanca era sede di quattro consolati e di tredici viceconsolati, che sostituirono quelli a Mazagan, Rabat e Mogador. Molti di questi consolati vennero realizzati lungo il litorale per poter essere facilmente accessibili. Il primo di questi fu il consolato britannico, fondato nel 1857. Il consolato tedesco, costruito originariamente come consolato belga nel 1900, divenne nel 1919 la Scuola Primaria Omar Ibn Abdelaziz.\nLa conferenza di Algeciras del 1906 assegn\u00f2 alla Compagnie Marocaine l'incarico di realizzare un porto moderno a Casablanca. Il bombardmento francese del 1907 rase al suolo gran parte della citt\u00e0, che fino ad allora consisteva nella medina, nel mellah e nell'area conosciuta come Tnaker. Una delle prime opere realizzate dai francesi negli anni seguenti il bombardamento fu la torre dell'orologio, progettata da Charles Martial Joseph Dessigny nel 1910 sullo stile di un minareto; essa fu il primo esempio di architettura neomoresca, che ha caratterizzato gran parte dell'architettura di Casablanca nei primi decenni del periodo coloniale, in particolare nell'ambito degli edifici civili e amministrativi.\nIl piano Prost.\nNel corso degli anni del protettorato francese, stabilito nel 1912, lo sviluppo urbano di Casablanca era obiettivo primariamente agli interessi economici francesi. La citt\u00e0 venne progettata in modo da facilitare il traffico automobilistico e per ospitare eventuali complessi industriali, come il porto e le linee ferroviarie. Il governatore Hubert Lyautey assegn\u00f2 a Henri Prost l'incarico di redigere un piano urbanistico per la citt\u00e0. Prost suddivise la citt\u00e0 in una \"ville indig\u00e8ne\", riservata ai locali marocchini musulmani ed ebrei, e una \"ville nouvelle\", o \"ville europ\u00e9enne\", dove si sarebbero potuti stabilire gli immigrati europei.\nIl nuovo piano urbanistico di Prost era essenzialmente radiocentrico. Le strade principali si irradiavano verso sud-est dal porto, dalla medina e dal \"Souq Kbir\" (il \"grande mercato\"), divenuto successivamente prima Place de France e poi Piazza delle Nazioni Unite. La piazza collegava la medina e il mellah con la citt\u00e0 nuova. Hippolyte Joseph Delaporte progett\u00f2 i primi due principali edifici della piazza: i magazzini Paris-Maroc e l'Hotel Excelsior, in stile neomoresco. Il primo edificio rappresentava il potere coloniale in Marocco; per quanto riguarda il secondo, Claude Farr\u00e8re fece notare che le riunioni pi\u00f9 importanti in ambito finanziario e commerciale venivano tenute nei caff\u00e8 circostanti. Nell'allora piazza amministrativa, nella quale trova oggi spazio Piazza Muhammad V, vennero realizzati tra i principali edifici in stile neomoresco, che combinava stile moresco e Art d\u00e9co. Questo stile venne implementato anche nei vecchi \"abattoirs\". Il mercato centrale venne progettato da Pierre Bousquet e venne realizzato nel 1917 sul sito della Fiera di casablanca del 1915.\nNel 1916, Prost progett\u00f2 una \"nouvele ville indig\u00e8ne\", poi conosciuta come Hubous. Il progetto consisteva in una nuova medina vicino al palazzo del sultano, nella quale vennero coniugati elementi dell'architettura tradizionale marocchina con gli standard di pianificazione urbana europea.\nNegli anni 1920, l'amministrazione realizz\u00f2 un quartiere a luci rosse (\"quartier r\u00e9serv\u00e9\") a sud del Hubous, che venne conosciuto come Bousbir. Ispirato allo Yoshiwara di Tokyo, il Bousbir era controllato dalla compagnia privata La Cressoni\u00e8re. Albert Laprade implement\u00f2 un'area rettangolare con una disposizione stradale ortogonale, mentre Auguste Cadet e Edmond Brion fecero riferimento agli elementi architettonici tradizionali implementati nel Hubous. Il quartiere comprendeva 175 residenze, 8 caff\u00e8 e un dispensario, e i movimenti erano regolati esclusivamente attraverso un cancello. Circa 700 donne marocchine - musulmane ed ebree - risiedevano nel quartiere, che attirava turisti occidentali affascinati dall'immaginario orientalistico, fino a quando non venne chiuso nel 1954.\nCasablanca rappresent\u00f2 un laboratorio per i principi dell\"'urbanisme d\u2019avant-garde\", realizzando una forte divisione tra la medina e la \"ville europ\u00e9enne\". Per l'amministrazione coloniale, la medina rappresentava allo stesso tempo un terreno fertile per malattie da contenere, un antico tesoro del passato con un fascino orientale da preservare e un rifugio di ribelli da reprimere. Molti edifici della \"ville nouvelle\" in stile Art Nouveau e Art d\u00e9co furono progettati da architetti quali Marius Boyer nel corso degli anni 1930. Lo stile Streamline Moderno, adottato da architetti quali Edmond Brion negli anni 1930 e implementato in edifici quali il Bendahan, le ville Paquet e il Liberty, fu sintomo di una transizione verso l'architettura moderna. Uno stile brevettato venne invece applicato a edifici amministrativi quali il Wilaya e la Mahkamat al-Pasha.\nIl Parco della Lega Araba (conosciuto in precedenza come \"Parc Lyautey\") costituisce il parco pubblico pi\u00f9 vasto della citt\u00e0. Al suo lato \u00e8 situata la Cattedrale del Sacro Cuore. Non pi\u00f9 utilizzata per scopi religiosi, ma aperta ai visitatori, la cattedrale costituisce un significativo esempio di architettura neogotica.\nIl piano \u00c9cochard e il GAMMA.\nTra il 1946 e il 1953, Michel \u00c9cochard assunse la direzione della pianificazione urbana. \u00c9cochard introdusse un piano di sviluppo lineare, che sostitu\u00ec il sistema radiocentrico di Prost. Venne estesa l'area industriale verso est, attraverso A\u00efn Seba\u00e2 e verso Fedala; in risposta alla crescente sovrappopolazione della citt\u00e0, conseguenza dell'esodo rurale, vennero realizzati vari progetti abitativi come i Carri\u00e8res Centrales. \u00c9cochard guid\u00f2 il Groupe des Architectes Modernes Marocains, che rivoluzion\u00f2 l'architettura modernista nel congresso internazionale di architettura moderna del 1953, sottolineando il ruolo della cultura locale. Il gruppo in particolare affront\u00f2 il fenomeno della sovrappopolazione e delle baraccopoli. Queste iniziative vennero avviate anche nella speranza di indebolire il consenso per gli indipendentisti, che si rivelarono particolarmente forti nelle baraccopoli, in particolare in seguito all'assassinio del sindacalista Farhat Hached.\nElie Azagury fu uno dei primi architetti modernisti marocchini; egli guid\u00f2 il Groupe des Architectes Modernes Marocains in seguito alla fine del protettorato francese e, insieme al collega e amico Jean-Fran\u00e7ois Zevaco, \u00e8 considerato uno dei pi\u00f9 importanti architetti di Casablanca del XX secolo. Insieme a Abdeslam Faraoui e Patrice de Mazi\u00e8res, speriment\u00f2 il brutalismo. Dichiarato comunista, Azagury fu particolarmente attivo nel Hay Hassani, per il quale progett\u00f2 le \"cit\u00e9s\", unit\u00e0 di edilizia pubblica che coniugano elementi di architettura moderna e vernacolare applicati ad un contesto locale. Insieme a Zevaco, Azagury progett\u00f2 poi numerose ville private nei distretti di Anfa e Ain Diab, tra le quali Villa Suissa, Villa Benkirane, Villa Camembert e Villa Azagury.\nDopo l'indipendenza.\nLo sviluppo architettonico di Casablanca all'inizio del XX secolo venne influenzato dalla politica del neoliberalismo. Villes Sans Bidonvilles \u00e8 stato un programma dell'UN-Habitat istituito all'indomani degli attentati del 2003 volto al reinsediamento degli abitanti delle baraccopoli.\nL'Aeroporto di Casablanca-Anfa venne trasformato nel Casablanca Finance City, iniziativa parte di un programma economico volto ai Paesi dell'Africa subsahariana. Lo studio Morphosis Architects ha progettato la Casablanca Finance City Tower, con la facciata strutturata in alluminio.\nCinema e teatro.\nTra i principali cinema e teatri di casablanca si citano Cinema Rialto, Cinema Lynx, Cinema Empire, Cinema ABC, Cinema Vox, Grand Th\u00e9\u00e2tre de Casablanca e Th\u00e9\u00e2tre municipal de Casablanca. In citt\u00e0 si sono formati o hanno mosso i primi passi personalit\u00e0 come Tayeb Saddiki, considerato tra i padri del teatro marocchino, e comici come Hanane el-Fadili, Hassan El Fad e Gad Elmaleh.\nIl film statunitense \"Casablanca\" del 1942, pur non essendo stato girato in citt\u00e0, ha calcato una profonda impronta nell'immaginario comune. Molti film del moderno cinema marocchino sono stati girati o sono ambientati a Casablanca, tra i quali \"Love in Casablanca\" (1991), che esplora la complessit\u00e0 della societ\u00e0 marocchina, \"Casanegra\" (2008), che racconta le difficolt\u00e0 delle classi popolari pi\u00f9 basse della citt\u00e0., \"Ali Zaoua\" (2000), \"Les Chevaux de Dieu\" (2012) e \"Razzia\" (2017) di Nabil Ayouch.\nNella cultura di massa.\nA Casablanca \u00e8 ambientata l'omonima pellicola hollywoodiana del 1942, divenuta uno dei film pi\u00f9 popolari di sempre e presente con ben sei battute nella lista delle migliori 100 della storia del cinema.\nNel 1958 il ginecologo francese Georges Burou, sfruttando la permissivit\u00e0 delle leggi marocchine sull'argomento, sottopose l'artista Jacques-Charles Dufresnoy (successivamente noto come Coccinelle) a un innovativo intervento di vaginoplastica volto a cambiarle il genere sessuale: da quel momento in poi, Casablanca divenne nota come un punto di riferimento per persone transessuali che desiderassero cambiare sesso.\nEconomia.\nCasablanca \u00e8 la capitale economica del Marocco, dove sono presenti la maggior parte delle attivit\u00e0 industriali e dei servizi del paese, registrando il pi\u00f9 alto reddito nazionale del paese. La \"ex regione Grande Casablanca\" \u00e8 appunto la locomotiva dello sviluppo dell'economia marocchina: infatti la regione produce circa il 20% del PIL marocchino, di cui il 44% della produzione industriale nazionale, attirando il 32% delle unit\u00e0 produttive del paese e il 56% della forza lavoro industriale. Nella citt\u00e0 si consuma il 30% della produzione elettrica nazionale.\nIl porto di Casablanca \u00e8 un importante nodo per il commercio internazionale e insieme ai porti di Tangeri Med e di Mohammedia rappresenta oltre la maggior parte dell'attivit\u00e0 industriale marittima del paese sui flussi commerciali internazionali. Il porto di Casablanca \u00e8 il secondo principale porto marocchino per trasporto dei passeggeri (dopo Tangeri Med).\nCasablanca \u00e8 il principale centro finanziario e bancario del paese: c'\u00e8 la sede della Borsa di Casablanca (tra le maggiori piazze finanziarie africane) ed \u00e8 presente circa il 30% della rete bancaria nazionale (sede di banche come Attijariwafa Bank, BMCE bank e BMCI bank).\nLo sviluppo industriale della citt\u00e0 e del suo hinterland si concentra sui settori cantieristico, ittico, agroalimentare, tessile, elettronico, aeronautico e automobilistico. Nella citt\u00e0 sono presenti le sedi di alcune delle maggiori aziende marocchine come l'Akwa Group (che si occupa principalmente del settore energetico) e l'OCP Group (che si occupa della produzione di fosfati). Altro settore in forte sviluppo negli ultimi anni \u00e8 lo sviluppo del settore informatico, dove \u00e8 stato costruito un distretto chiamata Casablanca Technopark, inaugurato nel 2001.\nInfrastrutture e trasporti.\nCasablanca \u00e8 il principale nodo stradale, autostradale e ferroviario del Marocco. La citt\u00e0 \u00e8 servita da diverse stazioni ferroviarie, tra cui le due stazioni principali:\nIl 12 dicembre 2012 \u00e8 stata inaugurata la linea tranviaria. La rete \u00e8 composta da due linee, lunga complessivamente 48 chilometri, collega i quartieri est e ovest di Casablanca passando per il centro della citt\u00e0. A Casablanca \u00e8 in fase di progetto la realizzazione di una linea metropolitana.\nLa citt\u00e0 \u00e8 servita dall'Aeroporto internazionale di Casablanca-Mohammed V e dal locale Aeroporto di Casablanca-Tit Mellil.\nAmministrazione.\nGemellaggi.\nInoltre Casablanca \u00e8 citt\u00e0-partner di Parigi.\nSport.\nIl principale stadio cittadino \u00e8 lo Stadio Mohamed V, che pu\u00f2 contenere 67\u00a0000 spettatori. Altri impianti sono lo Stadio Sidi Bernoussi e il Complesso Al Amal.\nMolto sentito \u00e8 il derby di Casablanca, la partita di calcio che oppone i due principali club cittadini, il Wydad Athletic Club e il Raja Casablanca, le due squadre pi\u00f9 titolate della nazione. Altre squadre di calcio cittadine sono: Rachad Bernoussi, TAS de Casablanca, Majd Al Madina e Racing Casablanca.\nA Casablanca si svolge dal 1986 il Grand Prix Hassan II, importante torneo di tennis.\nNel 1958, Casablanca ospit\u00f2 una gara del campionato del mondo di Formula Uno, sul circuito di Ain-Diab."}
{"id": "75314", "revid": "2127271", "url": "https://it.wikipedia.org/wiki?curid=75314", "title": "Campionato Italiano di Football 1902", "text": "Il Campionato Italiano di Football 1902 \u00e8 stata la 5\u00aa edizione del campionato italiano di calcio, disputato tra il 2 marzo 1902 e il 13 aprile 1902 e concluso con la vittoria del , al suo quarto titolo.\nStagione.\nIl torneo fu il quinto campionato italiano di calcio organizzato dalla Federazione Italiana Football (FIF).\nFormula.\nPrima fase regionale, con un torneo a eliminazione diretta per Liguria e Lombardia, e turni di sola andata per il Piemonte, che qualificava alla fase nazionale una sola rappresentante per regione. Il tabellone prevedeva un sistema di challenge round in base al quale i campioni in carica (quell'anno il ) accedevano direttamente alla finale.\nAvvenimenti.\nIl torn\u00f2 al successo l'anno dopo nel 1902: superate di misura le varie eliminatorie il si ritrov\u00f2 di nuovo in finale contro il . La rivincita del precedente torneo non si svolse a Milano come da regolamento, bens\u00ec a Genova, e i padroni di casa conseguirono il loro quarto titolo nazionale. I vincitori si aggiudicarono la Coppa Fawcus e una medaglia d'oro in ricordo di Adolf Jourdan, uno dei fondatori della FIF e arbitro della finale del primo campionato di calcio italiano.\nRisultati.\nCalendario.\nEliminatorie piemontesi.\nClassifica.\nLegenda:"}
{"id": "75315", "revid": "125477846", "url": "https://it.wikipedia.org/wiki?curid=75315", "title": "Campionato Italiano di Football 1903", "text": "Il Campionato Italiano di Football 1903 \u00e8 stata la 6\u00aa edizione del campionato italiano di calcio, disputato tra il 1\u00ba marzo 1903 e il 13 aprile 1903 e concluso con la vittoria del , al suo quinto titolo.\nStagione.\nIl torneo fu il sesto campionato italiano di calcio organizzato dalla Federazione Italiana Football (FIF).\nFormula.\nPrima fase regionale, con un torneo a eliminazione diretta per il Piemonte. Il tabellone prevedeva un sistema di challenge round in base al quale i campioni in carica (quell'anno il ) accedevano direttamente alla finale.\nAvvenimenti.\nLa riusc\u00ec ad arrivare in finale per la prima volta: tuttavia la Juventus \u2013 che aveva avuto la meglio in semifinale sul \u2013 perse 3-0 contro il , che vinse cos\u00ec il quinto titolo nazionale."}
{"id": "75316", "revid": "47767", "url": "https://it.wikipedia.org/wiki?curid=75316", "title": "Abia (nome)", "text": "Origine e diffusione.\nVi sono due etimologie per questo nome, che identificano cio\u00e8 due diversi ma identici.\nLa prima \u00e8 dal greco biblico \u1f08\u03b2\u03b9\u03ac, a sua volta dall'ebraico \u05d0\u05b2\u05d1\u05b4\u05d9\u05b8\u05d4 (\"Abhiyah\" o \"'Aviyah\"), che significa \"mio padre \u00e8 YHWH\", \"il cui padre \u00e8 YHWH\". Questo \u00e8 il nome di diversi personaggi biblici, sia maschili che femminili, fra cui il secondo re di Giuda e Abijah, la madre di Ezechia.\nLa seconda etimologia \u00e8 dal greco antico \u0391\u03b2\u03af\u03b1, da \u1f04\u03b2\u03b9\u03bf\u03c2, che significa \"povero\", \"senza cibo\"; questo nome \u00e8 invece solo femminile. Nella mitologia greca Abia \u00e8 una figlia di Eracle, balia del proprio fratello Illo.\nOnomastico.\nIl nome \u00e8 adespota e l'onomastico viene quindi festeggiato il 1\u00ba novembre, giorno di Ognissanti."}
{"id": "75318", "revid": "125478148", "url": "https://it.wikipedia.org/wiki?curid=75318", "title": "Prima Categoria 1904", "text": "La Prima Categoria 1904 \u00e8 stata la 7\u00aa edizione del massimo campionato italiano di calcio, disputato tra il 6 e il 27 marzo 1904 e concluso con la vittoria del , al suo sesto titolo.\nStagione.\nIl torneo fu il settimo campionato italiano di calcio organizzato dalla Federazione Italiana Football (FIF).\nNovit\u00e0.\nDa quest'anno la FIF organizz\u00f2 ufficialmente anche un campionato per seconde squadre, nominato di Seconda Categoria, al quale partecipavano i giocatori di riserva che non trovavano spazio nelle formazioni del campionato maggiore.\nFormula.\nTorneo a eliminazione diretta che qualificava alla fase nazionale una sola rappresentante per regione, mentre il tabellone prevedeva un sistema di challenge round in base al quale i campioni in carica (quell'anno il ) accedevano direttamente alla finale.\nAvvenimenti.\nIl campionato del 1904 ebbe identico esito di quello precedente del 1903: la Juventus \u2013 che era andata ancora a vincere a Milano contro il Milan \u2013 dovette a sua volta soccombere al Genoa, che si aggiudic\u00f2 la finale grazie a un gol del terzino svizzero \u00c9tienne Bugnion, il quale complice il forte vento favorevole con un tiro direttamente dalla propria met\u00e0 campo sorprese il portiere della Juventus Domenico Durante.\nIl Genoa, vincitore di sei delle sette edizioni del campionato italiano (di cui tre consecutivi per due volte), conquist\u00f2 cos\u00ec anche la Coppa Fawcus \u2013 abbinata allo stesso torneo con formula triennale."}
{"id": "75321", "revid": "640277", "url": "https://it.wikipedia.org/wiki?curid=75321", "title": "Mariano (nome)", "text": "Origine e diffusione.\nDeriva dal gentilizio latino \"Marianus\", basato sul nome \"Marius\", quindi un patronimico col significato di \"appartenente a Mario\", \"discendente di Mario\".\nLa sua diffusione \u00e8 per\u00f2 indubbiamente legata alla devozione verso la Vergine Maria, in quanto il nome viene interpretato come \"dedicato a Maria\" o \"appartenente a Maria\"; inoltre, in alcuni casi il nome Mariano viene usato come forma maschile dello stesso nome Maria.\nOnomastico.\nL'onomastico si pu\u00f2 festeggiare in memoria di pi\u00f9 santi e beati, alle date seguenti:\nNel caso in cui il nome fosse di ispirazione mariana, l'onomastico potrebbe anche essere festeggiato il 12 settembre, festivit\u00e0 del Santissimo nome di Maria."}
{"id": "75322", "revid": "110157", "url": "https://it.wikipedia.org/wiki?curid=75322", "title": "Prima Categoria 1905", "text": "La Prima Categoria 1905 \u00e8 stata l'8\u00aa edizione del massimo campionato italiano di calcio, disputato tra il 5 febbraio e il 9 aprile 1905 e concluso con la vittoria della , al suo primo titolo.\nStagione.\nNovit\u00e0.\nL' prende parte per la prima volta al campionato. La squadra utilizz\u00f2 diversi atleti della disciolta .\nFormula.\nVisto il successo delle prime sette edizioni la FIF, fresca di ammissione alla FIFA nel 1904, decise di implementare il campionato dandogli una formula pi\u00f9 organica. Per la prima volta vennero introdotte le gare di ritorno in loco dell'eliminazione secca precedentemente in auge e fu mantenuta la suddivisione fra eliminatorie regionali e fase nazionale, mentre venne abolito il sistema del challenge round cosicch\u00e9 anche i campioni in carica (quell'anno il ) furono obbligati a superare le eliminatorie come le altre squadre. Inoltre il titolo non fu pi\u00f9 assegnato con una finale, bens\u00ec con un triangolare fra tutti e tre i campioni regionali.\nAvvenimenti.\nLe partecipanti all'edizione del 1905 di fatto furono cinque: la rinunci\u00f2 a disputare lo scontro diretto con la nel girone piemontese e diede carta bianca ai futuri campioni, che passarono il turno con due 3-0 per rinuncia. Il campionato metteva in palio un nuovo trofeo, la Coppa Spensley, pi\u00f9 medaglie e targhe commemorative.\nFormula diversa dagli altri anni fu quella che non ammise i campioni in carica del direttamente in finale: cos\u00ec nel girone ligure il Genoa se la dovette vedere con i rivali concittadini dell' e il passaggio al girone finale fu tutt'altro che scontato, arrivando al ritorno del 19 febbraio per decretare il Genoa.\nNel girone lombardo una sorprendente matricola del campionato, la , liquid\u00f2 il in un doppio incontro pieno di gol e dal risultato storico per il numero totale di reti realizzate in una sola partita: tredici.\nGirone finale.\nDopo due anni in cui la vittoria fu solo sfiorata nel 1905 la Juventus riusc\u00ec a cogliere il suo primo titolo nazionale. La nuova formula delle finali nazionali metteva di fronte tutti e tre i campioni regionali, ma la sorpresa arriv\u00f2 dalla Lombardia: un Milan alle prese con un ricambio generazionale per l'addio di molti dei suoi fondatori inglesi fu per la prima volta eliminato dalla US Milanese in due gare \u00abspettacolari\u00bb come sovente se ne verificavano all'epoca.\nNel girone finale per\u00f2 la US Milanese gioc\u00f2 il ruolo del \u00abvaso di coccio\u00bb: infatti perse i primi tre incontri, mentre gli scontri diretti tra la Juventus e il Genoa finivano in entrambi i casi in parit\u00e0, ma quando all'ultima giornata il Genoa accolse la US Milanese sicuri di una facile vittoria che li avrebbe condotti allo spareggio a sorpresa non si and\u00f2 oltre il pareggio, consegnando di fatto il titolo per la prima volta nella sua storia alla Juventus.\nGirone finale.\nClassifica finale.\nLegenda:"}
{"id": "75326", "revid": "767487", "url": "https://it.wikipedia.org/wiki?curid=75326", "title": "Abibo", "text": "Origine e diffusione.\nNome di scarsissima diffusione, che richiama un martire del IV-V secolo; viene spesso indicato come di origine semitica (ebraica, araba o siriaca), derivante da una radice \"hbb\" (\"amare\") e avendo quindi il significato di \"amato\", analogo per semantica ad Armas, Agapito, Amato, Davide ed Erasmo. Il nome arabo moderno \u062d\u0628\u064a\u0628 (\"Habib\") \u00e8 derivato da tale elemento. Secondo alcune fonti, tuttavia, tale correlazione sarebbe errata.\nOnomastico.\nL'onomastico ricorre il 2 settembre in ricordo di sant'Abibo, diacono e martire a Edessa sotto Licinio (precedentemente commemorato il 15 novembre con i santi Guria e Samona). Con questo nome si ricordano anche uno dei martiri persiani, ucciso a Bardiaboch con altri compagni, il 27 marzo, uno dei martiri di Samosata, ucciso sotto Massimiano, il 9 dicembre, e il figlio di Gamaliele, il 3 agosto."}
{"id": "75327", "revid": "110157", "url": "https://it.wikipedia.org/wiki?curid=75327", "title": "Prima Categoria 1906", "text": "La Prima Categoria 1906 \u00e8 stata la 9\u00aa edizione del massimo campionato italiano di calcio, disputato tra il 7 gennaio e il 6 maggio 1906 e concluso con la vittoria del , al suo secondo titolo.\nLa vittoria del campionato fu assegnata con uno doppio spareggio fra la e il Milan, entrambe classificatesi in testa nel girone finale. Il pareggio per 0-0 nel primo match fra le due squadre rese necessaria la ripetizione della sfida; tuttavia, il secondo incontro non fu disputato per il ritiro dei bianconeri. I rossoneri vinsero quindi la partita per 2-0 a tavolino e conquistarono automaticamente il titolo.\nStagione.\nIl torneo fu il nono campionato italiano di calcio organizzato dalla Federazione Italiana del Football (FIF).\nFormula.\nIl campionato di \u00abCategoria A\u00bb mantenne invariato il regolamento dell'anno precedente, basato su gare di andata e ritorno, mentre le eliminatorie regionali erano seguite da una fase nazionale strutturata su un triangolare, cui si qualificava una sola rappresentante per regione.\nAvvenimenti.\nLo svolgimento del nono campionato italiano di calcio fu alquanto turbolento, essendo tormentato sia da vicissitudini legate al maltempo che da controversie regolamentari. Le prime polemiche si verificarono in occasione del \"match\" di ritorno dell'eliminatoria lombarda fra Milanese e Milan giocatosi il 14 gennaio e vinto dai rossoneri. Al termine della sfida, la Milanese present\u00f2 due reclami contro l'omologazione del risultato: uno perch\u00e9 riteneva che il Milan avesse schierato un giocatore, l'olandese Fran\u00e7ois Menno Knoote, contro i regolamenti; l'altro perch\u00e9 la partita era stata interrotta 4 minuti prima del 90' causa oscurit\u00e0. La Federazione il 28 gennaio deliber\u00f2 di non omologare l'incontro e di farlo rigiocare il 4 febbraio, ma a quel punto la Milanese decise cavallerescamente di accettare il verdetto del campo, accontentandosi di aver avuto soddisfazione dal punto di vista giuridico. Il Milan, il quale aveva battuto i rivali cittadini anche nella partita di andata, pot\u00e9 cos\u00ec accedere al girone finale con il Genoa, giustiziere dell'Andrea Doria, e la Juventus, unica squadra piemontese iscritta al torneo.\nIn principio, il girone finale fu condizionato dalle cattive condizioni atmosferiche: l'11 febbraio era in programma -, ma i liguri non riuscirono a recarsi a Milano a causa di una nevicata. I lombardi, con un atto di galanteria, non chiesero la vittoria per forfait e quindi la partita fu posticipata all'8 aprile, mentre il 4 marzo si tenne Genoa-Milan. La settimana successiva, per lo stesso motivo, non si gioc\u00f2 -Milan, anch'essa spostata a marzo. Successivamente, la situazione si complic\u00f2 in seguito ad accese polemiche arbitrali. Durante Juventus-Genoa del 18 marzo il direttore di gara Umberto Meazza di Milano fu protagonista di decisioni contestate: dapprima annull\u00f2 un gol ai liguri per fuorigioco, poi assegn\u00f2 loro due calci di rigore (forse per compensazione) entrambi parati dal portiere piemontese Durante. Quando poi il genoano Goetzlof commise un brutto fallo contro lo juventino Diment, un litigio fra un giocatore del Genoa e uno spettatore degener\u00f2 in una rissa a cui parteciparono anche calciatori e dirigenti delle due societ\u00e0. La partita fu sospesa sull'1-0 per la Juventus. La FIF programm\u00f2 la ripetizione del match per il 25 marzo sempre a Torino, ma il Genoa scelse di non scendere in campo per l'aperta ostilit\u00e0 del pubblico juventino. Il \"replay\" fu quindi spostato ad aprile sul terreno neutro di Milano, ma la vittoria della Juventus spinse il Genoa, che era matematicamente escluso dalla lotta scudetto, a non presentarsi all'ultima gara contro il Milan, concedendo la vittoria a tavolino ai rossoneri.\nLa rinuncia dei liguri, unita alla vittoria del Milan del 22 aprile contro la Juventus nel \"match\" conclusivo, permise cos\u00ec ai lombardi di piazzarsi primi nel girone a pari merito con i piemontesi, fatto che rese necessario uno spareggio da disputarsi sul campo della societ\u00e0 col maggior numero di reti segnate. In teoria, essa sarebbe dovuta essere il Milan, grazie ai 2 gol assegnati d'ufficio contro il Genoa, che portavano il loro computo a 6 contro i 5 juventini. La FIF, per\u00f2, stabil\u00ec che le suddette marcature non andavano conteggiate a tal fine in quanto fittizie: di conseguenza i campioni in carica, grazie alle loro 5 reti \"reali\" contro le 4 rossonere, ottennero che lo spareggio si disputasse a Torino. La sfida termin\u00f2 in parit\u00e0 e si dovette individuare, come da regolamento, un campo neutro per la nuova sfida. Essendo per ovvie ragioni di ordine pubblico impossibile giocare a Genova, la FIF individu\u00f2 come campo neutro il terreno della , forse come gesto di cortesia nei confronti del Milan per il mancato conteggio dei succitati gol a tavolino. La Juventus, nella persona del presidente Alfred Dick, non accett\u00f2 tuttavia la designazione, ritenendo la sede di Milano non neutrale, e diede \"forfait\", risolvendo a favore del Milan il tribolato torneo.\nGirone finale.\nClassifica finale.\nLegenda:"}
{"id": "75329", "revid": "2187", "url": "https://it.wikipedia.org/wiki?curid=75329", "title": "Abibone", "text": ""}
{"id": "75330", "revid": "110157", "url": "https://it.wikipedia.org/wiki?curid=75330", "title": "Prima Categoria 1907", "text": "La Prima Categoria 1907 \u00e8 stata la 10\u00aa edizione del massimo campionato italiano di calcio, disputato tra il 13 gennaio e il 14 aprile 1907 e concluso con la vittoria del , al suo terzo titolo.\nStagione.\nIl torneo fu il decimo campionato italiano di calcio organizzato dalla Federazione Italiana del Football (FIF).\nNovit\u00e0.\nIl Torino, sorto dalla fusione fra i resti del Football Club Torinese e un nutrito gruppo di dissidenti della Juventus, prende parte per la prima volta al campionato.\nFormula.\nIl campionato mantenne invariato il regolamento dell'anno precedente basato su gare di andata e ritorno, mentre le eliminatorie regionali erano seguite da una fase nazionale strutturata su un triangolare, cui si qualificava una sola rappresentante per regione.\nAvvenimenti.\nUn poco piccati dall'affronto subito dalla nel finale del precedente campionato, i dirigenti del affrontarono il torneo del 1907 col preciso obiettivo di confermare la bont\u00e0 del titolo appena guadagnato. Le avversarie del girone finale erano due emergenti: in Piemonte infatti la neonata societ\u00e0 del , sorta dall'unione fra i resti della vecchia societ\u00e0 della e alcuni secessionisti della Juventus, era riuscita al primo colpo a estromettere questi ultimi dal torneo. Tuttavia la notizia pi\u00f9 sorprendente era giunta dalla Liguria, dove il era stato eliminato dall' dopo avere partecipato a tutte le prime nove finali del campionato italiano.\nSe gli incontri tra Milan e Torino finirono in entrambi i casi in parit\u00e0, il Milan sconfisse all'andata nettamente l'Andrea Doria, mentre al Torino fu fatale il pareggio a cui fu costretto nel primo incontro in Liguria e poco gli valse il successo a tavolino nel ritorno per il mancato arrivo dell'Andrea Doria perch\u00e9 il 7 aprile il Milan con la vittoria a Genova per 2-0 aveva gi\u00e0 vinto il suo terzo titolo nazionale, il secondo consecutivo.\nCome nel 1901 la colonna portante del Milan erano stati i calciatori inglesi, cos\u00ec nei due successi di met\u00e0 decennio il contributo fondamentale venne da un nutrito gruppo di atleti svizzeri.\nGirone finale.\nClassifica.\nLegenda:"}
{"id": "75331", "revid": "767487", "url": "https://it.wikipedia.org/wiki?curid=75331", "title": "Casablanca (film)", "text": "Casablanca \u00e8 un film del 1942 diretto da Michael Curtiz e interpretato da Humphrey Bogart, Ingrid Bergman e Paul Henreid, basato sull'opera teatrale \"Everybody Comes to Rick's\" di Murray Burnett e Joan Alison.\nGirato e ambientato durante la seconda guerra mondiale, narra la storia un ex contrabbandiere americano (Bogart) espatriato a Casablanca e costretto a scegliere tra l'amore per una vecchia fiamma (Bergman) e il sacrificio della propria felicit\u00e0, aiutandola a mettersi in salvo assieme al marito (Henreid), eroe della resistenza antinazista.\n\u00c8 considerato il film pi\u00f9 popolare dell'et\u00e0 d'oro di Hollywood e uno dei pi\u00f9 celebri e citati della storia del cinema, con battute entrate nell'immaginario collettivo e personaggi divenuti iconici e fonte d'ispirazione per numerose altre opere.\nRicevette otto candidature ai premi Oscar ottenendo quelli per il miglior film, miglior regista e migliore sceneggiatura.\nNel 1989 \u00e8 stato scelto per la conservazione nel National Film Registry della Biblioteca del Congresso degli Stati Uniti, in quanto giudicato \"di rilevante significato estetico, culturale e storico\", e nel 1997 \u00e8 stato introdotto nella \"Hall of Fame\" della Online Film &amp; Television Association. Nel 1998 \u00e8 risultato 2\u00ba nella lista dei 100 migliori film statunitensi di sempre dell'American Film Institute (preceduto da \"Quarto potere\") mentre nell'edizione aggiornata del 2007 \u00e8 sceso al 3\u00ba posto. Nel 2006 la Writers Guild of America, West ha giudicato quella di \"Casablanca\" la migliore sceneggiatura di tutti i tempi.\nTrama.\nCasablanca, Marocco francese, seconda guerra mondiale. L'espatriato statunitense Rick Blaine gestisce il \"Rick's Caf\u00e9 Am\u00e9ricain\" nella citt\u00e0 controllata dal regime filonazista del Governo di Vichy. Blaine ha un passato di contrabbandiere d'armi in favore degli etiopi durante l'invasione italiana del 1935 e di combattente repubblicano durante la guerra civile spagnola del 1936, ma sembra essere diventato un uomo cinico e dichiaratamente neutrale riguardo le vicende politiche e belliche che stanno accadendo.\nUna sera arriva nel suo locale Guillermo Ugarte, un malvivente molto conosciuto nella zona che ha con s\u00e9 due lettere di transito rubate, reato aggravato dalla morte di due soldati tedeschi che le trasportavano. Le lettere di transito sono documenti che consentono di lasciare Casablanca sull'aereo che conduce a Lisbona permettendo, una volta arrivati, di potersi recare negli Stati Uniti grazie alla condizione di neutralit\u00e0 del Portogallo. Ugarte ha intenzione di venderle al miglior offerente e per questo ha organizzato un incontro con un compratore nel locale di Rick. Tuttavia, dopo aver consegnato le lettere a quest'ultimo affinch\u00e9 le custodisca, viene arrestato dai poliziotti del capitano Louis Renault, un funzionario francese della Repubblica di Vichy che intende dimostrare in questo modo la propria efficienza al maggiore Heinrich Strasser, ufficiale tedesco giunto in citt\u00e0 per controllare l'efficacia delle misure contro ricercati e dissidenti.\nIl giorno successivo giunge a Casablanca la profuga norvegese Ilsa Lund insieme al marito Victor Laszlo, uno stimato leader della resistenza cecoslovacca ricercato dalla Gestapo dopo essere fuggito da un campo di concentramento. L'arrivo della donna getta nello sconforto Rick, che \u00e8 ancora innamorato di lei dopo una storia d'amore vissuta a Parigi nei giorni dell'occupazione della citt\u00e0 ma che non riesce a perdonarle di averlo abbandonato al momento della sua partenza dopo l'arrivo dei tedeschi. Ilsa giustifica il suo comportamento con la convinzione che il marito fosse morto ma, dopo aver scoperto che era ancora vivo, aveva deciso di riunirsi a lui senza fornire spiegazioni all'innamorato.\nLa situazione di pericolo a cui \u00e8 esposto Laszlo a Casablanca lo induce a tentare di procurarsi due lettere di transito per fuggire con Ilsa in America e proseguire la lotta al nazismo. Per questo, i due si rivolgono a Ferrac, un faccendiere che comanda il mercato nero di Casablanca e che tuttavia si rifiuta di aiutarli per evitare il pericolo che rappresenterebbe fiancheggiare l'esule, informandoli per\u00f2 che Rick \u00e8 in possesso delle due lettere consegnategli da Ugarte. Rick non vorrebbe consegnare le lettere a nessun prezzo, da un lato per vendicarsi con Ilsa della sofferenza subita e dall'altro perch\u00e9 l'incontro con la donna ha ridato pi\u00f9 che mai forza al suo amore per lei. Vorrebbe trattenerla con s\u00e9 ma il suo comportamento cambia quando, parlando con Laszlo, questi insiste perch\u00e9 Rick e Ilsa partano insieme, dimostrandosi disposto a perdere la propria donna pur di saperla al sicuro all'estero.\nColpito dallo spirito di sacrificio e dall'amore di Laszlo, e ricordando al contempo il proprio passato patriottico, Rick elabora un piano: facendo il doppio gioco, promette a Renault di consegnargli Laszlo quando gli far\u00e0 avere le lettere nel proprio locale, ma al momento dello scambio minaccia Renault e lo costringe a fare una telefonata per garantirsi libero il passaggio ed accompagnare lui, Laszlo e Ilsa all'aeroporto. Il francese per\u00f2 finge di telefonare all'aeroporto ed avvisa invece Strasser, che si precipita per raggiungerli allo scopo di bloccarli.\nMentre attendono la partenza dell'aereo, Ilsa \u00e8 tentata di rimanere con Rick in nome dell'amore che prova ancora per lui, ma questi la convince a partire insieme al marito. Mentre il velivolo con a bordo Victor e Ilsa inizia a rullare verso la pista di decollo, Strasser giunge trafelato e tenta di contattare la torre di controllo per bloccare i fuggitivi, ma viene ucciso da Rick. L'aereo parte indisturbato e, all'arrivo dei gendarmi, Renault rivela la sua natura di patriota ordinando ai colleghi di \"fermare i soliti sospetti\" e proponendo a Rick di fuggire insieme a Brazzaville, nell'Africa Equatoriale Francese controllata dalle forze della Francia libera, inaugurando tra loro quella che Rick definisce \"una bella amicizia\".\nProduzione.\nNel gennaio 1942, su suggerimento della story editor Irene Lee Diamond, la Warner Bros. acquist\u00f2 per 20.000 dollari i diritti di \"Everybody Comes to Rick's\", opera teatrale scritta nell'estate 1940 da Murray Burnett e Joan Alison e mai rappresentata. All'epoca si tratt\u00f2 di una somma record, soprattutto considerando che era la prima opera di due giovani scrittori mai andata in scena a Broadway e che in passato la stessa Warner Bros. aveva pagato Dashiell Hammett solo 8.000 dollari per \"Il mistero del falco\".\nSecondo alcune fonti, la prima scelta del produttore Hal B. Wallis per dirigere il film fu William Wyler, che per\u00f2 non mostr\u00f2 alcun interesse per il progetto. Furono quindi presi in considerazione William Keighley, Vincent Sherman e Michael Curtiz, che rimase subito affascinato dal duplice concetto della guerra e della relazione sentimentale tra i due protagonisti. La scelta finale ricadde sul regista di origine ungherese, anche se Howard Hawks afferm\u00f2 in un'intervista che lui stesso avrebbe dovuto dirigere \"Casablanca\" mentre Curtiz era destinato alla regia di \"Il sergente York\" e che i due registi convennero che sarebbero stati pi\u00f9 adatti l'uno al progetto dell'altro.\nSceneggiatura.\nLo sviluppo della sceneggiatura fu affidato a Philip e Julius Epstein, che all'inizio del 1942 lavorarono a partire da una bozza di Wally Klein e Aeneas MacKenzie. Secondo alcune fonti i due realizzarono una prima versione prima di recarsi a Washington per dedicarsi alla serie di documentari bellici \"Why We Fight\" di Frank Capra. Durante le quattro settimane di assenza il lavoro fu proseguito da Howard Koch, mentre Lenore Coffee e Casey Robinson contribuirono curando gli aspetti \"romantici\" e la costruzione del personaggio di Victor Laszlo.\nA tale proposito, secondo quanto dichiarato da Julius Epstein in un'intervista del 1983 le cose sarebbero andate in un altro modo: \u00abNon scrivemmo una riga prima di andare a Washington. Ci andammo e rimanemmo per quattro settimane. E quando tornammo, c'erano trenta o quaranta pagine scritte da Howard Koch. Detto tra noi, non erano molto soddisfatti. Il suo materiale non fu usato\u00bb.\nLa sceneggiatura fu rimaneggiata pi\u00f9 volte, anche per seguire gli eventi legati alla seconda guerra mondiale, e continu\u00f2 ad essere sviluppata ben oltre l'inizio delle riprese. \u00abQuando abbiamo iniziato non avevamo una sceneggiatura finita\u00bb, ha dichiarato in seguito Howard Koch, \u00abIngrid Bergman venne da me e mi disse, \"Quale uomo dovrei amare di pi\u00f9?\" Le dissi \"Non lo so... fallo con entrambi allo stesso modo\". Non avevamo un finale, quindi non sapevamo cosa sarebbe successo!\u00bb Quando due terzi del film furono girati, Koch inizi\u00f2 a consegnare pagine di dialoghi sul set il giorno stesso in cui una scena doveva essere girata. Secondo le sue parole, lo sceneggiatore avrebbe voluto dare pi\u00f9 rilevanza alla lotta contro il fascismo, mentre Michael Curtiz intendeva enfatizzare la storia d'amore: \u00abSorprendentemente questi approcci disparati in qualche modo si sono intrecciati e forse \u00e8 stato in parte questo tiro alla fune tra Curtiz e me che ha dato al film un certo equilibrio\u00bb.\nA una sola settimana dalla fine delle riprese non c'era ancora un finale soddisfacente. Nell'opera originale Rick si consegnava ai nazisti, ma Hal B. Wallis temeva che il pubblico non avrebbe accettato facilmente un simile epilogo, soprattutto per un protagonista come Humphrey Bogart. \u00abHal Wallis aveva settantacinque scrittori che cercavano di trovare un finale\u00bb, ha dichiarato in seguito Julius Epstein, \u00abtutti in studio stavano cercando di trovare un finale. Erano in preda al panico...\u00bb Vennero quindi prese in considerazione alcune alternative, tra cui la possibilit\u00e0 che Rick e Ilsa rimanessero insieme a Casablanca o che Rick venisse ucciso, aiutando Ilsa e Victor a fuggire. Fu discussa anche la possibilit\u00e0 che Victor venisse ucciso, permettendo a Rick e Ilsa di andarsene insieme, ma come Casey Robinson scrisse a Wallis, il finale del film \u00abera fatto per un colpo di scena quando Rick la manda sull'aereo con Laszlo. Cos\u00ec facendo, non sta solo risolvendo un triangolo amoroso. Sta costringendo la ragazza ad essere all'altezza della sua natura idealista, spingendola a portare avanti il lavoro che in questi giorni \u00e8 molto pi\u00f9 importante dell'amore di due piccole persone\u00bb. Alla fine Philip e Julius Epstein trovarono la soluzione: Rick avrebbe ucciso Strasser per permettere la fuga di Ilsa e Victor in aereo e Renault lo avrebbe coperto pronunciando la nota battuta \"Fermate i soliti sospetti\".\nWallis avrebbe voluto chiudere il film con una frase ottimista pronunciata da Rick a Renault e propose due alternative. Alla fine fu lui stesso a scegliere quella presente nel film (\"Louis, forse oggi noi inauguriamo una bella amicizia\") rispetto alla seconda scelta: \"Louis, avrei potuto sapere che avresti mischiato il tuo patriottismo con un piccolo furto\".\nSebbene alcune fonti affermino che la decisione di far partire Ilsa con Victor rimase in dubbio fino al momento di girare la scena, alcuni documenti conservati nella USC School of Cinematic Arts di Los Angeles hanno rivelato che si trattava del finale dell'opera originale e che era gi\u00e0 presente nella prima bozza della sceneggiatura. Inoltre, come ha sottolineato il critico Roger Ebert nel 1992, difficilmente la Production Code Administration avrebbe approvato la decisione di Ilsa di lasciare il marito eroe di guerra e di restare con il suo amante.\nLa sceneggiatura dovette in ogni caso affrontare le considerazioni dell'ufficio diretto da Joseph Breen, che il 21 maggio 1942 invi\u00f2 una lettera a Jack L. Warner nella quale si oppose alla rappresentazione dell'abitudine di Renault di sedurre le donne in cambio delle lettere di transito. La PCA obiett\u00f2 anche al fatto che Ilsa fosse sposata per tutto il tempo in cui aveva avuto una storia d'amore con Rick a Parigi e sottoline\u00f2 che la sceneggiatura non doveva implicare che Ilsa fosse andata a letto con Rick prima di chiedere le lettere di transito. Furono perci\u00f2 apportate diverse modifiche e alcuni dialoghi furono cambiati. Tutti i riferimenti diretti al sesso furono eliminati, mentre la vendita delle lettere di transito da parte di Renault in cambio di favori sessuali e la precedente relazione tra Rick e Ilsa divennero meno esplicite.\nCast.\nIl 5 gennaio 1942, \"The Hollywood Reporter\" annunci\u00f2 che per i ruoli di Rick e Ilsa erano stati scelti Ronald Reagan e Ann Sheridan. La notizia si basava su un comunicato stampa diffuso dalla Warner Bros., probabilmente al fine di fornire pubblicit\u00e0 indiretta per i due attori. Lo studio sapeva infatti che Reagan non poteva rappresentare una reale possibilit\u00e0 per il ruolo di Rick perch\u00e9 una volta terminato di recitare in \"L'avventura impossibile\" era stato reclutato nella Riserva della US Cavalry e dopo il recente attacco di Pearl Harbor sarebbe stato chiamato in servizio attivo.\nNella sua autobiografia del 1980 \"Starmaker\", Hal B. Wallis ha affermato che il ruolo di Rick venne inizialmente offerto a George Raft. I documenti della Warner Bros. dimostrano tuttavia che la prima scelta del produttore era Humphrey Bogart. Jack L. Warner invi\u00f2 al produttore un promemoria chiedendo cosa ne pensasse di Raft. Wallis si mostr\u00f2 perplesso soprattutto per il fatto che in passato l'attore aveva gi\u00e0 rifiutato diverse proposte (tra cui \"Il lupo dei mari\", \"Il circo insanguinato\", \"Il mistero del falco\", \"Sesta colonna\") e rispose dopo due settimane: \u00abBogart \u00e8 l'ideale, \u00e8 stato scritto per lui\u00bb.\nPer il ruolo di Ilsa furono prese in considerazione Lena Horne, Hedy Lamarr, che la MGM si rifiut\u00f2 di prestare alla Warner Bros., e Mich\u00e8le Morgan. L'attrice francese sostenne un provino ma la RKO Pictures, con cui era sotto contratto, chiese 55.000 dollari e lo studio le prefer\u00ec la stella nascente Ingrid Bergman, dato che David O. Selznick aveva chiesto la met\u00e0 dei soldi e il prestito di Olivia de Havilland. Negli anni successivi la Bergman ha dichiarato: \u00abSento che \"Casablanca\" ha una vita propria. Ha un qualcosa di mistico. Sembra aver colmato un bisogno, un bisogno che c'era prima del film, un vuoto che il film ha colmato\u00bb.\nLa prima scelta della produzione per il ruolo di Victor Laszlo fu l'attore olandese Philip Dorn. Data la sua indisponibilit\u00e0 vennero considerati Joseph Cotten e Jean-Pierre Aumont ma alla fine la parte fu assegnata al triestino Paul Henreid. Per quella del maggiore Strasser venne invece considerato il regista di origine austriaca Otto Preminger ma anche in questo caso lo studio con cui era sotto contratto rifiut\u00f2 di prestarlo e venne scelto l'attore di origine tedesca Conrad Veidt, preso in prestito dalla MGM.\nPer il ruolo del pianista Sam venne scritturato l'attore e compositore Clarence Muse, anche se la produzione consider\u00f2 la possibilit\u00e0 di cambiare il personaggio da maschile a femminile, con Lena Horne ed Ella Fitzgerald tra i nomi suggeriti. L'accordo con Muse fall\u00ec per motivi sconosciuti e la Warner Bros. lo sostitu\u00ec con Dooley Wilson, che in realt\u00e0 era un batterista professionista e non sapeva suonare il pianoforte. Per questo il piano venne suonato fuori campo dal compositore Elliot Carpenter.\nNel film recitarono attori di 34 nazionalit\u00e0 diverse, molti dei quali erano fuggiti dai rispettivi Paesi dopo l'avvento del nazismo e lo scoppio della seconda guerra mondiale. Tra questi, oltre ai gi\u00e0 citati Paul Henreid e Conrad Veidt, figuravano attori altrettanto affermati come il tedesco Curt Bois (il borseggiatore) e gli ungheresi Peter Lorre (Ugarte) e S.Z. Sakall (Carl). Gli unici nati negli Stati Uniti tra quelli accreditati erano Humphrey Bogart, Dooley Wilson e Joy Page, figlia della seconda moglie di Jack L. Warner che fece il suo debutto nella parte della giovane rifugiata bulgara Annina.\nTra gli attori non accreditati figurano gli italoamericani Gino Corrado (uno dei camerieri del \"Rick's Caf\u00e9\"), Franco Corsaro (un poliziotto francese) e Frank Puglia (il venditore arabo di tessuti), il francese Marcel Dalio (Emil, il croupier del \"Rick's Caf\u00e9\") e il messicano George J. Lewis (il venditore di scimmie), noto in seguito per il ruolo di Don Alejandro de la Vega nella serie Tv Zorro.\nRiprese.\nLe riprese furono effettuate dal 25 maggio (anzich\u00e9 dal 10 aprile come inizialmente previsto) al 3 agosto 1942 con un costo di produzione di circa 1 milione di dollari, 75.000 dollari oltre il budget messo a disposizione dallo studio. La maggior parte del film fu girata nei Warner Bros. Studios di Burbank, inclusa la scena finale della partenza di Ilsa e Victor Laszlo, mentre quella raffigurante l'arrivo del maggiore Strasser a Casablanca fu girata al Metropolitan Airport di Van Nuys a Los Angeles. Le scene in esterna relative al flashback di Parigi furono girate utilizzando la strada appena costruita per il film \"Il canto del deserto\". Il montaggio delle sequenze girate dalla seconda unit\u00e0, come quella d'apertura con il cammino dei rifugiati e quella dell'invasione della Francia, fu diretto da Don Siegel, futuro regista di film come \"L'invasione degli ultracorpi\" e \"\".\nColonna sonora.\nLa musica fu scritta da Max Steiner, gi\u00e0 autore delle colonne sonore di \"King Kong\" e \"Via col vento\". Steiner avrebbe preferito utilizzare una sua composizione al posto del brano \"As Time Goes By\" (scritto da Herman Hupfeld nel 1931 e gi\u00e0 presente nell'opera teatrale), ma ci\u00f2 non fu possibile perch\u00e9 avendo terminato le riprese, Ingrid Bergman aveva gi\u00e0 tagliato i capelli per interpretare il ruolo di Maria nel film \"Per chi suona la campana\" e non era disponibile per la ripetizione delle sequenze in cui era presente la canzone. Il compositore decise quindi di basare l'intera partitura su questo brano e sulla \"Marsigliese\", trasformandoli in \"Leitmotive\" che si alternavano per riflettere differenti stati d'animo.\nIl pianoforte suonato da Sam nel flashback di Parigi \u00e8 stato venduto all'asta nel 1988 ad un collezionista giapponese per 154.000 dollari. Nel 2012 \u00e8 stato messo di nuovo all'asta da Sotheby's ed \u00e8 stato acquistato per oltre 600.000 dollari ad un offerente rimasto anonimo. Quello che Sam suona nelle scene al \"Rick's Caf\u00e9\", acquistato da un collezionista privato che nel 1996 lo ha donato al Warner Bros. Museum, \u00e8 stato venduto nel 2014 per 3,4 milioni di dollari, insieme ad altri cimeli cinematografici messi all'asta da Bonhams a New York.\nNella sequenza del \"duello degli inni\" tra Strasser e Laszlo al \"Rick's Caf\u00e9\", il brano opposto alla \"Marsigliese\" avrebbe dovuto essere l'inno nazista \"Horst-Wessel-Lied\", ma poich\u00e9 era ancora protetto da copyright internazionale venne utilizzata la canzone patriottica \"Die Wacht am Rhein\". L'inno nazionale tedesco \"Das Lied der Deutschen\" venne utilizzato pi\u00f9 volte in modo minore come filo conduttore della minaccia tedesca, nella scena in cui viene annunciato che l'esercito tedesco raggiunger\u00e0 Parigi il giorno successivo e in quella finale, in cui lascia il posto all'inno francese dopo che Strasser \u00e8 stato ucciso.\nLa colonna sonora \u00e8 stata pubblicata per la prima volta nel 1997 su CD dalla Turner Entertainment in collaborazione con la Rhino Records. Oltre alle canzoni gi\u00e0 citate, alcune composizioni originali di Steiner e frammenti di dialoghi del film, sono inclusi i seguenti brani:\nDistribuzione.\nL'uscita del film, inizialmente prevista per la tarda primavera del 1943, fu anticipata al novembre 1942 per sfruttare l'importanza assunta dall'Operazione Torch nei titoli dei giornali, dopo che le forze alleate erano sbarcate nella Casablanca occupata dalle potenze dell'Asse.\nI dirigenti della Warner Bros. proposero anche di modificare il film per riflettere gli eventi e girare una nuova scena con Rick e il capitano Renault che apprendevano dell'invasione. I piani furono bloccati a causa degli impegni di Claude Rains e dal suggerimento del produttore David O. Selznick, che dopo aver visto il film disse a Jack L. Warner che sarebbe stato pazzo a modificare il finale e che avrebbe dovuto distribuire il film al pi\u00f9 presto per legarlo all'invasione.\nIl 26 novembre il film fu proiettato in anteprima all'Hollywood Theater di New York e fu distribuito dal 15 gennaio 1943 nel Regno Unito e dal successivo 23 gennaio negli Stati Uniti. Nello stesso periodo proprio a Casablanca si tenne la conferenza per pianificare la strategia europea degli alleati, alla quale parteciparono Francia, Stati Uniti e Regno Unito e che forn\u00ec al film ulteriore pubblicit\u00e0 gratuita.\nCensura.\nIl 19 marzo 1943 il film fu bandito in Irlanda per aver ritratto la Francia di Vichy e la Germania nazista sotto una \"luce sinistra\", violando l'Emergency Powers Order che preservava la neutralit\u00e0 del Paese in tempo di guerra. Il 15 giugno 1945, poco dopo la revoca dell'EPO, il film fu approvato ma dovette subire alcuni tagli che stavolta avevano a che fare con la storia d'amore tra Rick e Ilsa. Nonostante quest'ultima fosse convinta di essere rimasta vedova, la censura consider\u00f2 il fatto che in realt\u00e0 era ancora sposata e la sua relazione con Rick fu considerata contraria alla visione cattolica irlandese. Uno dei tagli principali riguard\u00f2 il dialogo finale all'aeroporto, in cui Ilsa \u00e8 combattuta tra restare con Rick o partire col marito. Secondo lo storico del cinema Kevin Rockett, l'intervento della censura riusc\u00ec ad eliminare uno degli elementi pi\u00f9 importanti del film, ovvero l'intensa relazione tra Rick e Ilsa nei giorni di Parigi, portando gran parte del pubblico irlandese a interpretare le ultime parole di Rick come riferite agli effetti debilitanti della guerra piuttosto che alla loro relazione.\nIn Germania Ovest \"Casablanca\" usc\u00ec solo nel 1952 in una versione pesantemente censurata e ridotta di 25 minuti. Punti importanti della trama furono modificati durante il doppiaggio, tutte le scene che ritraevano i nazisti e i riferimenti alla seconda guerra mondiale vennero rimossi e il combattente della resistenza antinazista Victor Laszlo divent\u00f2 Victor Larsen, un fisico atomico norvegese inseguito dall'Interpol dopo essere evaso di prigione. Secondo la storica Jennifer M. Kapczynski dell'Universit\u00e0 Washington a Saint Louis, la decisione di distribuire una versione cos\u00ec censurata fu presa perch\u00e9 in Germania Ovest c'era una gran parte di pubblico \u00abche non era ansioso di confrontarsi con certi aspetti della seconda guerra mondiale\u00bb. Inoltre, la cautela mostrata dal governo e delle organizzazioni culturali nel parlare di nazismo, secondo la Kapczynski era probabilmente dovuta al pericolo \u00abdi risvegliare nelle persone il desiderio di un periodo di tempo, un periodo della storia, dal quale essi sono assolutamente tagliati fuori. Potrebbe risvegliare questo desiderio persistente per la storia fascista\u00bb. La versione originale non fu distribuita fino al 1975.\nEdizione italiana.\nPrima di uscire nelle sale italiane nel 1946, il film venne sottoposto ad una rigorosa censura che riguard\u00f2 in particolare:\nDoppiaggio.\nIl doppiaggio fu eseguito dalla CDC negli stabilimenti Titanus di Roma, sotto la direzione di Nicola Fausto Neroni.\nEdizioni home video.\n\"Casablanca\" \u00e8 stato distribuito in VHS per la prima volta nel 1980 dalla VidAmerica.\nLa prima edizione in DVD \u00e8 quella della MGM uscita il 17 novembre 1998, che includeva il documentario \"You Must Remember This: A Tribute to Casablanca\" narrato da Lauren Bacall e un \"booklet\" con note di produzione e curiosit\u00e0 sul film. Nel 2003 \u00e8 uscita un'edizione speciale in 2 DVD della Warner Home Video, con numerosi extra tra cui i commenti audio del critico Roger Ebert e dello storico del cinema Rudy Behlmer, il cortometraggio animato \"Casablanca Bugs\", la registrazione dell'adattamento radiofonico per \"The Screen Guild Theater\" del 26 aprile 1943, il primo episodio dell'adattamento televisivo del 1955, fotografie, memorabilia e materiale promozionale. La stessa edizione \u00e8 stata distribuita di nuovo il 14 novembre 2006 in versione HD DVD.\nIl 2 dicembre 2008 \u00e8 uscita una nuova edizione della Warner Home Video in Blu-ray, con ulteriore materiale extra tra cui i documentari \"Bacall on Bogart\", \"As Time Goes By: The Children Remember\" e \"Jack L. Warner: The Last Mogul\", e il 27 marzo 2012 sempre la Warner ha distribuito una versione restaurata in Ultra HD Blu-ray per il 70\u00ba anniversario del film.\nLa versione a colori.\nNel 1984 la MGM/UA incaric\u00f2 la Color Systems Technology di colorizzare il film per 180.000 dollari. Due anni dopo, la Turner Broadcasting System acquist\u00f2 la cineteca della MGM/UA e annull\u00f2 la richiesta. Nel 1988 Ted Turner stipul\u00f2 un contratto con l'American Film Technologies che complet\u00f2 la colorizzazione in due mesi al costo di 450.000 dollari. Quando la versione a colori fu trasmessa dall'emittente WTBS fu vista da tre milioni di spettatori, non riuscendo ad entrare tra i primi dieci programmi via cavo pi\u00f9 visti della settimana e ricevendo per lo pi\u00f9 critiche negative. Turner reag\u00ec dicendo che \"Casablanca\" era \u00abuno dei pochi film che in realt\u00e0 non avrebbe dovuto essere colorizzati. L'ho fatto perch\u00e9 lo volevo. Tutto quello che sto cercando di fare \u00e8 proteggere il mio investimento\u00bb. In seguito il critico Gary Edgerton ha scritto sul \"Journal of Popular Film &amp; Television\" che \u00ab\"Casablanca\" a colori ha finito per essere molto pi\u00f9 blando nell'aspetto e, nel complesso, molto meno interessante visivamente rispetto al suo predecessore del 1942\u00bb. Nel 1992 Stephen Bogart, figlio dell'attore e uomo d'affari ha dichiarato: \u00abSe hai intenzione di colorare \"Casablanca\", perch\u00e9 allora non mettere le braccia alla Venere di Milo?\u00bb\nAccoglienza.\nIncassi.\nSecondo i documenti della Warner Bros. il film incass\u00f2 complessivamente 6,8 milioni di dollari, 3,4 milioni negli Stati Uniti e altrettanti all'estero.\nCritica.\nIl sito \"Rotten Tomatoes\" riporta il 99% di recensioni professionali con giudizio positivo e il seguente consenso critico: \u00abUn capolavoro indiscusso e forse la dichiarazione di Hollywood su amore e romanticismo per eccellenza, \"Casablanca\" \u00e8 solo migliorato con l'et\u00e0, vantando interpretazioni che hanno contraddistinto la carriera di Humphrey Bogart e Ingrid Bergman.\u00bb. Il sito \"Metacritic\" assegna al film un punteggio di 100 su 100 basato su 18 recensioni, indicando un \"plauso universale\".\nBosley Crowther descrisse \"Casablanca\" \u00abuno dei film pi\u00f9 vivaci e acuti dell'anno\u00bb e nella sua recensione per il \"New York Times\" scrisse: \u00abHanno usato la personalit\u00e0 di Bogart, cos\u00ec ben definita da altri brillanti film, per trasmettere l'idea di una ferma e fredda resistenza alle forze malvagie che ci sono ora in Europa. E sono riusciti a combinare i sentimenti, l'umorismo, il pathos al melodramma e agli intrighi, ottenendo come risultato un film molto interessante e persino stimolante\u00bb. La rivista \"Variety\" elogi\u00f2 \u00abla combinazione di ottime interpretazioni, storia avvincente e regia accurata\u00bb e \u00abla variet\u00e0 di stati d'animo, azione, suspense, commedia e dramma\u00bb. Oltre a sottolineare le interpretazioni di Henreid e della Bergman, osserv\u00f2 che \u00abBogart, come ci si potrebbe aspettare, \u00e8 pi\u00f9 a suo agio come aspro e cinico proprietario di un locale che come amante, ma gestisce entrambi i compiti con superba finezza\u00bb.\nMeno entusiastica fu la recensione apparsa su \"The New Yorker\", nella quale il film fu giudicato \u00abdiscretamente passabile\u00bb ma \u00abnon all'altezza di \"Agguato ai tropici\"\u00bb, mentre in Italia il quotidiano \"La Stampa\" defin\u00ec il tono del film \u00ababbastanza convenzionale, ravvivato dalle apparizioni di Conrad Veidt, Claude Rains, Peter Lorre e soprattutto di Humphrey Bogart e di Ingrid Bergman, oggi decisamente l'attrice pi\u00f9 interessante e convincente che gli studi di Hollywood possano vantare\u00bb.\nNel 1992 Bob Strauss del \"Los Angeles Times\" ha sottolineato \u00abla purezza del suo essere un film dell'epoca d'oro di Hollywood\u00bb, capace di \u00abbilanciare quasi alla perfezione la suspense, il romanticismo e la commedia\u00bb. Nel 1996 il critico Roger Ebert lo ha definito \u00abun film che ha trasceso le categorie ordinarie. \u00c8 sopravvissuto al culto di Bogart, \u00e8 sopravvissuto al circuito del revival, se n'\u00e8 infischiato di coloro che lo avrebbero deturpato con la colorizzazione, \u00e8 balzato nel tempo per conquistare il pubblico nato decenni dopo che era stato realizzato\u00bb. \u00abVedendo il film pi\u00f9 e pi\u00f9 volte, anno dopo anno\u00bb, continua Ebert, \u00abtrovo che non diventi mai eccessivamente familiare. \u00c8 come l'album musicale preferito, pi\u00f9 lo si conosce, pi\u00f9 ci piace. La fotografia in bianco e nero non \u00e8 invecchiata come farebbe il colore. Il dialogo \u00e8 cos\u00ec scarno e cinico che non \u00e8 diventato antiquato\u00bb.\nIn anni recenti la docente di cultura e letteratura americana Tanfer Emin Tunc lo ha definito su \"Bright Lights Film Journal\" \u00abuno di quei rari film dell'et\u00e0 dell'oro di Hollywood che \u00e8 riuscito a trascendere la sua era per intrattenere generazioni di spettatori\u00bb, mentre la critica Angie Errigo ha scritto sul mensile \"Empire\": \u00abAmore, onore, brividi, battute e una melodia di successo sono tra le attrazioni, che includono anche un perfetto cast di supporto fatto di cattivi, furfanti, ladri, rifugiati e personale del bar. Ma \u00e8 lo spettacolo di Bogart e Bergman, che entrano nell'immortalit\u00e0 come amanti dello schermo riuniti solo in parte. La prova inconfutabile che i grandi film nascono per caso\u00bb.\nRiconoscimenti.\nDal momento che \"Casablanca\" era stato proiettato in anteprima il 26 novembre 1942, il New York Film Critics Circle decise di includerlo tra le candidature dello stesso anno. Al contrario, l'Academy of Motion Picture Arts and Sciences consider\u00f2 l'anno in cui era stato distribuito a livello nazionale, ovvero il 1943, e lo incluse tra le candidature per gli Oscar del 1944.\nDurante la cerimonia, all'annuncio della vittoria di \"Casablanca\" come miglior film Hal B. Wallis si alz\u00f2 per andare a ritirare l'Oscar ma fu preceduto da Jack L. Warner che raggiunse il palco prima di lui e accett\u00f2 il riconoscimento. \u00abNon potevo credere che stesse accadendo\u00bb, ha ricordato Wallis anni dopo nella sua autobiografia, \u00ab\"Casablanca\" era stata la mia creatura, Jack non aveva assolutamente niente a che fare con questo... cercai di uscire dalla fila di sedie ed entrare nel corridoio, ma l'intera famiglia Warner mi blocc\u00f2. Non avevo altra alternativa che sedermi di nuovo, umiliato e furioso... Quasi quarant'anni dopo non mi sono ancora ripreso dallo shock\u00bb. Anche se era una prassi generalmente accettata che gli studios ritirassero il premio per il miglior film, l'episodio port\u00f2 ad una rottura tra i due e poco tempo dopo Wallis lasci\u00f2 Warner Bros. per diventare un produttore indipendente. Durante la cerimonia Wallis vinse anche il Premio alla memoria Irving G. Thalberg per \"l'elevata e costante qualit\u00e0 della produzione da parte di un singolo produttore, basata su film prodotti personalmente durante l'anno precedente\".\nAlla sua quinta candidatura come miglior regista, Michael Curtiz ritir\u00f2 l'Oscar limitandosi a dire: \u00abMolte volte ho avuto un discorso pronto ma niente da fare... L'eterno secondo... Adesso che vinco non ho parole\u00bb.\nAFI 100 Years.\nIl film ha trovato posto in molte delle liste della serie AFI 100 Years..., composte da titoli del cinema statunitense selezionati dall'American Film Institute a partire dal 1998 per celebrare la storia del cinema.\nInfluenza culturale.\nNel corso degli anni \"Casablanca\" \u00e8 stato oggetto di numerosi omaggi e parodie, non solo in campo cinematografico, e alcune delle frasi del film sono state oggetto di svariate citazioni.\nUno dei pi\u00f9 noti \u00e8 probabilmente il film \"Provaci ancora, Sam\" diretto da Herbert Ross nel 1972, in cui un maldestro Woody Allen ricorre ai consigli del \"fantasma\" di Humphrey Bogart/Rick Blaine (interpretato da Jerry Lacy) nei suoi tentativi di far colpo sulle donne dopo il divorzio dalla moglie. Nella scena finale, in cui Diane Keaton decide di partire con il marito dall'aeroporto di San Francisco, Allen cita le parole di addio che Bogart rivolge alla Bergman aggiungendo: \u00abSono di \"Casablanca\", ho aspettato tutta una vita l'occasione di usarle!\u00bb\nNel film \"Ma pap\u00e0 ti manda sola?\" di Peter Bogdanovich (1972), Barbra Streisand seduce l'ingenuo Ryan O'Neal sulle note di \"As Time Goes By\" dopo aver citato la frase di Bogart: \u00abOf all the gin joints in all the towns in all the world, she walks into mine\u00bb. Nel film \"Casablanca, Casablanca\" di Francesco Nuti (1985) sono presenti numerose citazioni, a partire dal titolo cos\u00ec come nella sceneggiatura e nelle ambientazioni che ricordano la pellicola originale. Durante il loro primo incontro in \"Harry, ti presento Sally...\" di Rob Reiner (1989), Meg Ryan e Billy Crystal parlano di \"Casablanca\" e del suo finale (Sally afferma \u00abIo non vorrei mai passare il resto della mia vita a Casablanca, sposata a uno che gestisce un bar\u00bb), mentre in un'altra scena conversano al telefono dai rispettivi letti mentre entrambi guardano il film in televisione. La frase \u00abLouis, I think this is the beginning of a beautiful friendship\u00bb \u00e8 citata (in inglese anche nella versione doppiata uscita in Italia) nel finale di \"Gatto nero, gatto bianco\" di Emir Kusturica (1998), mentre in \"Un amore di testimone\" di Paul Weiland (2008), Sydney Pollack e Patrick Dempsey (padre e figlio nel film) discutono a proposito del personaggio di Rick Blaine. Diversi riferimenti a \"Casablanca\" sono presenti anche in \"La La Land\" di Damien Chazelle (2016), dalla fascinazione di Mia (Emma Stone) per Ingrid Bergman alla presenza della finestra dalla quale si affacciano Rick e Ilsa a Parigi.\nAltri omaggi e parodie sono \"Una notte a Casablanca\", diretto nel 1946 da Archie Mayo e interpretato dai fratelli Marx, \"A proposito di omicidi...\" di Robert Moore (1978) e \"Out Cold\" di Brendan e Emmett Malloy (2001), mentre il titolo del film \"I soliti sospetti\" di Bryan Singer (1995) \u00e8 un riferimento alla frase \u00abRound up the usual suspects\u00bb (\u00abFermate i soliti sospetti\u00bb), pronunciata in \"Casablanca\" dal capitano Renault. Sempre nel 1995 la stessa Warner Bros. ha prodotto la parodia \"Casablanca Bugs\", cortometraggio animato della serie \"Looney Tunes\" con protagonista Bugs Bunny. Nella recensione del film \"Barb Wire\" del 1996, il critico Roger Ebert ha sottolineato che la trama del film era praticamente identica a quella di \"Casablanca\". Per il suo film \"Allied - Un'ombra nascosta\" del 2016, anch'esso ambientato a Casablanca nel 1942, il regista Robert Zemeckis ha utilizzato il film di Curtiz come spunto per ricreare l'eleganza della citt\u00e0 marocchina.\nIl film \u00e8 stato usato come espediente narrativo nel film tv di fantascienza del 1984 \"Archivio segreto\" di Douglas Williams. Nella serie televisiva \"Una mamma per amica\" sono presenti riferimenti e citazioni di frasi in diversi episodi, mentre il penultimo episodio della quarta stagione di \"Moonlighting\" include una sequenza onirica che \u00e8 una parodia del film, con Bert (Curtis Armstrong) nel ruolo di Bogart e Agnes (Allyce Beasley) in quello della Bergman.\nAnche il mondo dei fumetti ha reso omaggio al film in alcune occasioni. Nell'episodio \"Un tipo a posto\" della serie \"I Reporters\", creata da Giancarlo Malagutti e Sergio Zaniboni nel 1983, Allen e Kay recitano le battute del film davanti al film in TV, facendo intendere che sia il loro film preferito e di conoscerlo a memoria. Il numero no. 1657 di \"Topolino\", uscito il 30 agosto 1987, includeva la parodia \"Topolino - Minni in \"Casablanca\"\" sceneggiata e disegnata da Giorgio Cavazzano con sfumature di grigio per ricreare le atmosfere del film. La storia riprendeva alcune delle scene pi\u00f9 famose, come quella dove il protagonista Mick (Topolino) chiede al pianista Sam (Pippo) di suonare il solito pezzo. Un'altra parodia \u00e8 \"La lunga notte dell'investigatore Merlo\", racconto a fumetti realizzato nel 1997 da Leo Ortolani.\nAltri media.\nNegli anni quaranta sono stati realizzati quattro adattamenti radiofonici di \"Casablanca\", trasmessi da altrettante serie antologiche della CBS:\nDal film sono state tratte anche sue serie televisive, entrambe con il titolo originale: una trasmessa dalla ABC dal 27 settembre 1955 al 24 aprile 1956 come parte della serie \"Warner Brothers Presents\", con dieci episodi ambientati durante la guerra fredda ini cui Charles McGraw riprendeva il ruolo interpretato da Bogart (rinominato in questo caso Rick Jason), l'altra trasmessa in cinque episodi dalla NBC dal 10 aprile al 3 settembre 1983, con David Soul nei panni di Rick.\nDopo due tentativi falliti da parte di Julius Epstein nel 1951 e nel 1967, il film \u00e8 stato adattato in un musical andato in scena dal novembre 2009 al febbraio 2010 dalla Takarazuka Revue, compagnia di teatro musicale giapponese interamente femminile.\nSequel e remake.\nA partire dall'anno della sua uscita si sono susseguite numerose voci riguardanti la possibile realizzazione di sequel e remake di \"Casablanca\", cosa che ad oggi non \u00e8 mai avvenuta.\nNel gennaio 1943 la rivista \"The Hollywood Reporter\" annunci\u00f2 l'imminente produzione di un sequel intitolato \"Brazzaville\", che per\u00f2 non venne mai realizzato. Nel progetto, scritto dallo sceneggiatore Frederick Stephani e ambientato nell'Africa Equatoriale Francese controllata dalle forze della Francia libera, Humphrey Bogart e Sydney Greenstreet avrebbero ripreso i ruoli di Rick e di Ferrac mentre Geraldine Fitzgerald era indicata come possibile co-protagonista.\nNel 1974 la Warner Bros. propose la realizzazione di un remake a Fran\u00e7ois Truffaut. Il regista si mostr\u00f2 da subito riluttante all'idea per il peso che \"Casablanca\" aveva nella storia del cinema americano e dichiar\u00f2: \u00abNon \u00e8 il mio film preferito di Humphrey Bogart, ho un'ammirazione di gran lunga maggiore per \"Il grande sonno\" o \"Acque del sud\". Per questo dovrei logicamente trovare meno intimidatoria l'idea di dirigere una nuova versione e non ho dimenticato che il film ha un'atmosfera piuttosto francese. Sono tuttavia consapevole che gli studenti americani hanno creato un culto attorno al film, principalmente per i suoi dialoghi che conoscono a memoria. Non c'\u00e8 dubbio che la maggior parte degli attori si sentirebbe intimidita come me e non riesco a immaginare che Jean-Paul Belmondo o Catherine Deneuve siano disposti a mettersi nei panni di Humphrey Bogart e Ingrid Bergman\u00bb.\nLa notizia di un possibile remake usc\u00ec anche nel 2008, una rivisitazione moderna ambientata in Iraq prodotta e interpretata dall'attrice e cantante Madonna e con Ashton Kutcher nel ruolo di Rick Blaine.\nNel 2012 \"Entertainment Weekly\" riport\u00f2 l'intenzione di Cass Warner, nipote del produttore Harry Warner, di portare sullo schermo un soggetto scritto nel 1980 da Howard Koch intitolato \"Return to Casablanca\", incentrato sul figlio illegittimo di Ilsa e Rick e sulla sua ricerca del padre biologico. La Warner Bros. inizialmente non prese in considerazione l'idea di un sequel, senza per\u00f2 escluderla del tutto. \u00abPer una qualche ragione non potevano giustificare il loro interesse fino a quando il progetto non fosse stato maggiormente definito\u00bb, ha dichiarato Cass Warner, \u00abnon hanno detto \"Che idea ridicola\", hanno detto \"Portaci un regista che ci piace e chiss\u00e0\u00bb. Ad oggi il film non \u00e8 mai stato realizzato, nonostante la Warner ritenesse che avrebbe avvicinato gli spettatori pi\u00f9 giovani all'originale: \u00abVoglio che le generazioni continuino ad apprezzare \"Casablanca\" e penso che sarebbe un modo per farlo\u00bb."}
{"id": "75332", "revid": "110157", "url": "https://it.wikipedia.org/wiki?curid=75332", "title": "Campionato Italiano di Prima Categoria 1908", "text": "La Prima Categoria 1908 \u00e8 stata l'11\u00aa edizione del massimo campionato italiano di calcio, disputato tra il 1\u00ba marzo e il 17 maggio 1908 e concluso con la vittoria della , al suo primo titolo.\nIl torneo si svolse parallelamente al Campionato Federale di Prima Categoria 1908, in seguito disconosciuto dalla FIF, il quale assegnava il riconoscimento creato \"ex novo\" di \"Campione Federale d'Italia\".\nStagione.\nIl torneo fu l'undicesimo campionato italiano di calcio organizzato dalla Federazione Italiana del Football (FIF).\nNovit\u00e0.\nLa Pro Vercelli prende parte per la prima volta al campionato di Prima Categoria dopo aver vinto la precedente edizione di quello di Seconda.\nIl campionato italiano e quello federale.\nDopo il primo decennio il calcio italiano and\u00f2 incontro ad importanti cambiamenti dovuti alla decisione della FIF di \"italianizzare\" a forza il campionato, escludendovi i giocatori stranieri che pure avevano fondato il gioco in Italia. La scelta della FIF colp\u00ec duramente i \"Football Club\" e diede largo spazio alle \"Unioni Sportive e Ginniche\", che pur pi\u00f9 deboli in quanto non dirette dai maestri albionici erano per\u00f2 usualmente formate completamente da atleti italiani e fino ad allora si erano interessate maggiormente al parallelo campionato organizzato dalla Federginnastica. All'assemblea del 20 ottobre 1907, comunque, il presidente della Doria, Oberti, present\u00f2 un ordine del giorno con cui proponeva di dividere la Prima e la Seconda Categoria (ma non la Terza) in due competizioni parallele: una \"italiana\" (che assegnava il tradizionale titolo di \"Campione d'Italia\" e la nuova Coppa Romolo Buni) per i soli giocatori del Belpaese, e una \"federale\" (assegnataria del neonato titolo di \"Campione Federale d'Italia\" e della prestigiosa Coppa Spensley) che fosse aperto sia ai calciatori nostrani che a quelli stranieri.\nAll'approvazione di tale ordine del giorno la reazione dei grandi club fu durissima, sfociando addirittura nel ritiro dal torneo nonostante i tentativi di ricomposizione da parte della FIF. I \"Football Club\", infatti, contestarono duramente la distinzione \"de iure\" fra i due campionati con l'utilizzo della nuova denominazione \"federale\" per il torneo misto e del classico appellativo \"italiano\" per quello autarchico, in quanto sottraeva agli atleti stranieri il diritto di competere per il titolo di \"Campione d'Italia\" e li relegava a disputarsi il minor riconoscimento di \"Campione Federale\", e ci\u00f2 malgrado la FIF avesse pubblicamente definito il torneo federale \"maggior gara\" rispetto a quello italiano.\nLe squadre \u00abspurie internazionali\u00bb non ritornarono per\u00f2 sui propri passi, anche per protesta per il fatto che persino il campionato federale presentava qualche limitazione per gli stranieri: potevano partecipare a quel campionato solo gli stranieri che avevano dimora fissa in Italia, cercando cos\u00ec di combattere il malcostume adottato dalle grandi societ\u00e0 di ingaggiare per alcune partite giocatori stranieri dall'estero, specie se svizzeri. Le motivazioni dell'ostruzionismo dei grandi club contro la nuova politica autarchica della FIF vanno, inoltre, ricercate nei timori che se l'avessero accettata, essa sarebbe stata soltanto il primo passo verso la completa epurazione degli stranieri dal campionato. Delle ventuno societ\u00e0 che l'11 novembre 1907 si presentarono all'assemblea ordinaria della FIF per le deliberazioni di rito tra i grandi club era presente solo la , mentre , e si assentarono per protesta.\nNel 1908 si disputarono quindi due campionati: uno federale aperto anche agli stranieri e uno italiano aperto soltanto agli italiani. Cos\u00ec riassumeva le assemblee federali che portarono a scindere in due il campionato il quotidiano torinese \"La Stampa\": \nFormula.\nIl campionato mantenne invariato il regolamento dell'anno precedente, basato su gare di andata e ritorno, mentre le eliminatorie regionali erano seguite da una fase nazionale strutturata su un triangolare, cui si qualificava una sola rappresentante per regione.\nAvvenimenti.\nPer protesta contro le delibere della FIF nel 1908 il Milan campione in carica, il Genoa e il Torino rifiutarono di partecipare al campionato italiano e si ritirarono anche dal torneo federale.\nAl fronte dei contestatori si un\u00ec poi la Juventus, ma in maniera ambigua: i bianconeri, infatti, aderirono alla protesta solo dopo la propria eliminazione da parte della e senza compromettere le loro posizioni nelle altre categorie.\nGirone finale.\nLa decisione della FIF di italianizzare a forza il campionato colp\u00ec duramente le societ\u00e0 che erano nate specificamente per il calcio da fondatori principalmente inglesi e secondariamente svizzeri. Solo la Juventus prov\u00f2 comunque a costruire una formazione autoctona, ma privatasi cos\u00ec di importanti pedine sub\u00ec un'eliminazione da parte della debuttante Pro Vercelli, che le cronache dell'epoca descrissero come ancora pi\u00f9 netta di quanto non attestasse il risultato sul campo.\nA diventare protagoniste furono invece le Unioni Sportive e Ginniche, che pur pi\u00f9 deboli in quanto non dirette dai maestri inglesi erano per\u00f2 usualmente formate completamente da atleti italiani. Furono proprio i nuovi arrivati della Pro Vercelli che approfittarono di questo campionato rimaneggiato poich\u00e9 dopo avere sconfitto l'Andrea Doria and\u00f2 a vincere a Milano il 3 maggio sul campo della : fu il primo titolo nazionale della Pro Vercelli.\nLa riconciliazione coi grandi club.\nSecondo l'opinione del settimanale \"La Stampa Sportiva\" la stagione agonistica 1908 in Italia fu fallimentare: il settimanale concord\u00f2 con la FIF sulla necessit\u00e0 di dover escludere gli stranieri dai campionati italiani, indicendo per\u00f2 un campionato federale al quale fossero ammessi anche gli stranieri residenti in Italia, in quanto avrebbe permesso ai giocatori italiani di trovare molto pi\u00f9 spazio nelle partite e pertanto avrebbe contribuito alla crescita del calcio italiano. Tuttavia, ritenne troppo affrettata la decisione di aver applicato il nuovo regolamento gi\u00e0 dalla stagione 1908, quando sarebbe stato maggiormente opportuno posticiparlo di un anno, in modo da disputare la stagione 1908 con il vecchio regolamento e pertanto accontentare il Milan, che si era aggiudicato la Coppa Spensley per due anni di fila con il titolo di Coppa del Campionato Italiano e che intendeva disputarla e vincerla nel 1908 sempre con il titolo di Coppa del Campionato Italiano e non con il titolo di Coppa del Campionato Federale, in modo da aggiudicarsela definitivamente. Il risultato della decisione controversa della FIF fu che le squadre costituite in maggioranza da stranieri rinunciarono a disputare entrambi i tornei, con il risultato che sia il Campionato Federale sia il Campionato Italiano furono contesi da poche squadre, tutte costituite da giocatori italiani. Per l'anno 1909 il settimanale si augur\u00f2 che le squadre costituite prevalentemente da elementi stranieri avrebbero fatto buon viso a cattivo gioco e avrebbero accettato di partecipare al Campionato Federale, che a quel punto sarebbe assurto a maggiore successo ancora di quello in italiano, mentre in caso contrario il Campionato Federale si sarebbe dovuto abolire perch\u00e9 si sarebbe ridotto a copia conforme del Campionato Italiano.\nIl segretario del Genoa Goetzlof in una lettera a \"La Stampa Sportiva\" di Torino espresse il suo sdegno per la decisione della FIF di escludere gli stranieri dai campionati italiani, mostrando cos\u00ec ingratitudine nei confronti dei quali avevano introdotto il calcio in Italia e di assegnare la Coppa Spensley al Campionato Federale senza nemmeno chiedere il permesso allo stesso Spensley, che l'aveva donata affinch\u00e9 fosse la coppa da assegnare al vincitore del campionato italiano. Goetzlof critic\u00f2 la FIF anche per aver reso la coppa una challenge perpetua per rendere il Campionato Italiano pi\u00f9 attraente e nel prosieguo della lettera scrisse che i due Campionati Federale e Italiano fossero un controsenso e aveva rammentato come i dissidenti nel tentativo di conciliarsi con la FIF avessero proposto di chiamare i due campionati \u00abCampionato Federale Italiano \u00bb e \u00abCampionato Nazionale Italiano\u00bb, con finale tra i due campioni per il titolo assoluto come avveniva per altri sport, proposta tuttavia non accettata. Goetzlof ramment\u00f2 poi che il Genoa avesse l'85% dei propri soci di nazionalit\u00e0 italiana e avesse un solo straniero in rosa, tal Debruyn, ma che nonostante tutto si un\u00ec ai dissidenti per la giustezza della causa.\nAl termine della stagione i club ribelli si riavvicinarono progressivamente alla FIF, tanto che nel settembre 1908 a Milano si tenne un'assemblea tra le societ\u00e0 di Milano per discutere sulla questione dei due campionati e sulla loro denominazione: si propose di chiamare i due campionati \u00abCampionato Nazionale Italiano\u00bb e \u00abCampionato Federale Italiano\u00bb. All'assemblea dell'8 novembre 1908 si decise di assegnare definitivamente la Coppa Spensley al Milan due volte vincitore e di mettere in palio per il successivo campionato federale una nuova coppa denominata Zaccaria Oberti. La formula dei due campionati \u00abfederale\u00bb e \u00abitaliano\u00bb fu quindi mantenuta anche nella stagione successiva: al campione federale sarebbe spettata la Coppa Zaccaria Oberti, mentre il campione italiano si sarebbe aggiudicato la Coppa Romolo Buni. Il settimanale \"La Stampa Sportiva\" reput\u00f2 negativo l'esito dell'assemblea, scrivendo che l'intesa non si era raggiunta per diverse ragioni: in particolare il tentativo di candidare elementi stranieri alle alte cariche della FIF fall\u00ec a causa dell'opposizione della Juventus e inoltre non fu concesso ai dissidenti il cambiamento di denominazione del Campionato Federale in Campionato Federale Italiano. Il settimanale \"La Stampa Sportiva\" comment\u00f2: \nTuttavia questa crisi del calcio italiano non pass\u00f2 senza lasciare una perpetua conseguenza: infatti il 9 marzo alcuni soci del Milan, contrari alla linea di dialogo con la FIF dei vertici del Milan e favorevoli invece a un indiscriminato afflusso di giocatori stranieri, avevano abbandonato il Milan e fondato quella che sarebbe divenuta col tempo una delle tre principali societ\u00e0 calcistiche italiane: l'.\nGirone finale.\nClassifica.\nLegenda:"}
{"id": "75334", "revid": "2127271", "url": "https://it.wikipedia.org/wiki?curid=75334", "title": "Campionato Federale di Prima Categoria 1909", "text": "Il Campionato Federale di Prima Categoria 1909 \u00e8 stata la 12\u00aa edizione della massima serie del campionato italiano di calcio, disputato tra il 10 gennaio e il 25 aprile 1909 e concluso con la vittoria della , al suo secondo titolo.\nIn origine il torneo non assegnava il tradizionale di titolo di \"Campione d'Italia\", il quale era atteso essere deciso dal parallelo Campionato Italiano di Prima Categoria 1909, bens\u00ec il riconoscimento creato \"ex novo\" di \"Campione Federale d'Italia\". La vittoria della Pro Vercelli, una \"Societ\u00e0 Ginnica\" composta unicamente di giocatori italiani che sopravanz\u00f2 anche i \"Football Club\", ovvero le societ\u00e0 con soci e calciatori di cittadinanza straniera che stavano attuando il boicottaggio del Campionato Italiano, determin\u00f2 \"a posteriori\" la sua legittimazione e il riconoscimento della Pro Vercelli campione federale come campione nazionale assoluto a opera della FIF (divenuta nel frattempo FIGC).\nStagione.\nIl torneo fu il dodicesimo campionato italiano di calcio organizzato dalla Federazione Italiana del Football (FIF).\nNovit\u00e0.\nL'Internazionale e il Venezia prendono parte per la prima volta al campionato.\nFormula.\nIl campionato, basato su gare di andata e ritorno, si apr\u00ec per la prima volta alla rappresentanza del Veneto. Le eliminatorie regionali erano seguite da una fase nazionale, strutturata su un quadrangolare, cui si qualificava una sola rappresentante per Regione.\nAvvenimenti.\nDue tornei.\nNella burrascosa stagione 1907-1908, il tentativo da parte della FIF di limitare la presenza dei calciatori stranieri, stabilendo di istituire un \"campionato federale\" aperto agli stranieri e parallelo a quello \"italiano\" autarchico, era sfociato nel ritiro per protesta di Milan, Torino e Genoa, le quali contestarono la decisione istituzionale di sottrarre agli atleti stranieri il diritto di competere per il titolo di \"Campione d'Italia\" e di obbligarli a disputarsi il minor riconoscimento di \"Campione Federale\". Nel settembre 1908 si tenne, perci\u00f2, a Milano una riunione di mediazione fra le societ\u00e0 e la Federazione, nella quale si propose di chiamare i due campionati \"Campionato Italiano Nazionale\" e \"Campionato Italiano Federale\", onde eliminare la differenziazione giuridica fra i due tornei.\nAll'assemblea dell'8 novembre 1908\u00a0\u2013 la stessa in cui si decise di assegnare definitivamente la Coppa Spensley al Milan, fatto che contribu\u00ec a invalidare il campionato federale del 1908\u00a0\u2013 il cambiamento di denominazione richiesto dai dissidenti venne per\u00f2 rifiutato, e mantenuta \"in toto\" la formula della stagione precedente. La reazione dei \"Football Clubs\" al nuovo affronto subito fu stavolta pi\u00f9 tattica: agendo esattamente all'opposto rispetto all'anno prima, parteciparono al gran completo al campionato federale in modo da renderlo il solo campionato di rilievo, continuarono il boicottaggio del campionato italiano rendendolo irreale nei suoi esiti di fronte all'opinione pubblica, e rinviarono all'anno seguente la ricomposizione del braccio di ferro con la Federazione.\nEliminatorie regionali.\nIl 10 gennaio si era disputata l'originaria gara di andata, vinta dal Genoa 2-1. Pareggiando 1-1 al ritorno la settimana dopo, il Genoa sembr\u00f2 essersi qualificato, ma a sorpresa la FIF annull\u00f2 la partita del 10 gennaio per un errore tecnico, facendola ripetere il 7 febbraio: dato che ne usc\u00ec ancora un pareggio, si rese a quel punto necessaria una terza gara di spareggio il 21 febbraio.\nAnche la finale delle eliminatorie piemontesi fu caratterizzata da annullamenti e rinvii: la gara di andata si disput\u00f2 inizialmente il 31 gennaio e fu vinta dalla Pro Vercelli per 2-0 con gol di Visconti e Fresia nel secondo tempo; i torinisti sporsero per\u00f2 reclamo alla FIF affinch\u00e9 annullasse la partita per errore tecnico dell'arbitro, avendo egli fischiato la fine dell'incontro con sei minuti di anticipo, ed esso fu accolto. La sfida fu quindi ripetuta, sempre a Vercelli, il 7 febbraio e fu ancora vinta dai Bianchi. La partita di ritorno, slittata al 14 febbraio a causa dell'annullamento dell'incontro del 31 gennaio, fu ulteriormente rinviata di settimana in settimana a causa delle abbondanti nevicate che colpirono Torino, e poi anche per la concomitanza con la campagna elettorale per le elezioni politiche. Finalmente, trascorso pi\u00f9 di un mese dall'andata, il 14 marzo si pot\u00e9 disputare la gara di ritorno.\nGirone finale.\nAl campionato federale parteciparono i grandi \"football clubs\" che si erano ritirati per protesta l'anno precedente, ma nonostante ci\u00f2 il successo arrise a una squadra composta unicamente da italiani, la Pro Vercelli, che l'anno precedente aveva vinto il campionato italiano approfittando della defezione dei \"Football Clubs\" detti squadre \"spurie internazionali\", cio\u00e8 con giocatori stranieri; i vercellesi dimostrarono di essere superiori a tutti vincendo, con una squadra formata unicamente da giocatori nostrani, il campionato federale aperto a tutte le nazionalit\u00e0. La maggiore esperienza acquisita dalle societ\u00e0 minori, unita ad una malcelata simpatia della Federazione per le formazioni autarchiche, fece s\u00ec che solo il fra le squadre spurie riuscisse a passare le travagliate eliminatorie. Esse, infatti, si sarebbero dovute concludere entro il 7 febbraio in modo da permettere alla fase nazionale di cominciare il 14 febbraio e di concludersi il 7 marzo, ma una serie di problemi rimandarono di parecchio i verdetti regionali, tra abbondanti nevicate con conseguenti rinvii, e annullamenti di gare ritenute irregolari dalla FIF e fatte ripetere.\nIl girone finale nazionale fu ridisegnato su di un quadrangolare per il debutto della prima formazione veneta del torneo, il Venezia. I lagunari non si dimostrarono per\u00f2 affatto pronti per la realt\u00e0 del calcio del \"Triangolo industriale\", venendo sotterrati da una montagna di ben diciotto gol complessivi dalla Milanese. Anche il fu eliminato, anche se in maniera ben pi\u00f9 onorevole, dai campioni in carica vercellesi, e dovette quindi accontentarsi dell'ultimo gradino del podio, stanti i migliori risultati rispetto al Venezia. In finale si ritrovarono dunque ancora la Pro Vercelli e l'USM che si erano contese il titolo di \"campione italiano\" l'anno prima. E anche questa volta il campo premi\u00f2 i piemontesi, che si aggiudicarono il titolo di \"campione federale\" e la relativa Coppa Zaccaria Oberti. In seguito, il fallimento del Campionato Italiano di Prima Categoria 1909, sabotato dalle squadre \"spurie internazionali\" e snobbato perfino dagli stessi vercellesi che avevano gi\u00e0 dimostrato di essere la pi\u00f9 forte squadra italiana svuotando di significato l\u2019altro torneo, obblig\u00f2 la FIF (divenuta nel frattempo FIGC) a riconoscere la Pro Vercelli \"Campione d'Italia\" a tutti gli effetti in sostituzione della Juventus \"campione italiana\".\nLa riunificazione del campionato.\nNell'assemblea federale del 1909 si decise di unificare i due tornei \"federale\" e \"italiano\" in una sola competizione con due titoli in palio, e dopo il 1910 anche i titoli federale e italiano furono definitivamente unificati. Inoltre la FIGC, che aveva gi\u00e0 disconosciuto il titolo federale 1908 vinto dalla Juventus e boicottato dai \"Football Club\", prese atto dell'irrealt\u00e0 dei titoli italiani 1909 e 1910 vinti dalla Juventus e della Pro Vercelli, in quanto evidentemente inferiori ai titoli federali: gi\u00e0 nell\"Almanacco dello Sport 1914\", Pro Vercelli e Inter vengono, infatti, riportati in un albo d'oro aggiornato fino al 1911-12 come vincitrici uniche dei campionati 1908, 1909 e 1910.\nEliminatorie lombarde.\nClassifica.\nLegenda:"}
{"id": "75335", "revid": "1305772", "url": "https://it.wikipedia.org/wiki?curid=75335", "title": "Provincia di Guadalajara", "text": "Guadalajara \u00e8 una provincia della comunit\u00e0 autonoma di Castiglia-La Mancia, nella Spagna centrale.\nConfini.\nConfina con la Castiglia e Le\u00f3n (province di Segovia e di Soria) a nord, con l'Aragona (province di Saragozza e di Teruel) a est, con la provincia di Cuenca a sud e con la comunit\u00e0 autonoma di Madrid a ovest.\nSuperficie.\nLa superficie \u00e8 di 12.214 km\u00b2 e la popolazione, nel 2003, era di 194.035 abitanti.\nCitt\u00e0.\nIl capoluogo \u00e8 Guadalajara, altri centri importanti sono Azuqueca de Henares, Sig\u00fcenza, Molina de Arag\u00f3n, Alustante, Brihuega, Pastrana, Cifuentes e Cabanillas del Campo."}
{"id": "75337", "revid": "5680", "url": "https://it.wikipedia.org/wiki?curid=75337", "title": "PA (matematica)", "text": ""}
{"id": "75338", "revid": "110157", "url": "https://it.wikipedia.org/wiki?curid=75338", "title": "Prima Categoria 1909-1910", "text": "La Prima Categoria 1909-1910 \u00e8 stata la 13\u00aa edizione del massimo campionato italiano di calcio, disputato tra il 7 novembre 1909 e il 29 maggio 1910 e concluso con la vittoria dell', al suo primo titolo.\nI nerazzurri, fondati appena un anno prima, sconfissero nello spareggio la al termine del primo campionato a girone unico disputato in Italia, formula che sarebbe stata introdotta stabilmente solo venti anni dopo.\nStagione.\nIl torneo fu il tredicesimo campionato italiano di calcio organizzato dalla Federazione Italiana Giuoco Calcio (FIGC).\nNovit\u00e0.\nL'Ausonia prende parte per la prima volta al campionato.\nLa grande riforma.\nNell'agosto 1909 l'Assemblea annuale della Federazione tenutasi a Milano mise in atto una storica rivoluzione nel campionato. Ispirandosi al modello della \"First Division\" britannica, vennero abolite le eliminatorie regionali istituendo un \"girone unico\" per l'assegnazione del titolo nazionale. La formula era molto semplice, perch\u00e9 ogni squadra avrebbe incontrato ogni sua avversaria due volte, una giocando in casa ed una in trasferta. Il risultato fu un drastico aumento delle gare e l'inizio del torneo in autunno. Escluse le formazioni del Veneto reduci da prestazioni fallimentari, vennero ammesse al torneo dieci squadre del Triangolo industriale, cio\u00e8 le nove dei due campionati della precedente annata pi\u00f9 i milanesi dell'Ausonia, accettata in virt\u00f9 dei buoni risultati conseguiti nelle ultime amichevoli; tuttavia, la defezione del Piemonte per motivi economici, logistici e soprattutto sportivi, lasci\u00f2 il torneo zoppo.\nNell'Assemblea federale del 1909 si decise inoltre di unificare i due tornei \"federale\" e \"italiano\" in un solo campionato \"nazionale\" a girone unico, pur continuando ad assegnare i due riconoscimenti di \"Campione Federale\", promosso dopo la passata stagione a titolo assoluto di \"Campione d'Italia\", e di \"Campione Italiano\", retrocesso invece a titolo \"minore\". Secondo l'articolo 2 del \"Regolamento dei Campionati della FIGC\" promulgato a Milano l'8 agosto 1909 (esattamente 3 mesi prima dell'inizio):\nLa suddivisione tra un campionato federale aperto a tutti e uno italiano riservato ai soli giocatori italiani, che caratterizz\u00f2 le due stagioni precedenti, non fu, dunque, abolita \"de iure\" in quanto, pur disputandosi un unico torneo, vennero assegnati due titoli distinti. A chiarire il regolamento in modo chiaro \u00e8 un articolo del \"Corriere della sera\" datato 24 ottobre 1909:\nA tal proposito, infatti, il settimanale \"Foot-ball\", rivista ufficiale della FIGC, indicava ogni settimana con un asterisco \u00able squadre che partecipano al \"campionato italiano\"\u00bb, cio\u00e8 Pro Vercelli, USM, Doria e Ausonia, composte unicamente da italiani: la migliore classificata tra le quattro iscritte in base agli scontri diretti avrebbe vinto il titolo di \"campione italiano\". Contrariamente a quanto stabilito nel 1908 e nel 1909, era dunque il \"campione federale\" a essere riconosciuto come \"Campione d'Italia\", mentre il titolo italiano assunse un valore secondario e venne per giunta disconosciuto \"a posteriori\".\nFormula.\nIl campionato si gioc\u00f2 a girone unico.\nAvvenimenti.\nIl primo torneo a girone unico fu caratterizzato da un serrato testa a testa fra l' e i campioni in carica della , risolto da uno dei pi\u00f9 controversi esiti nella storia del calcio nostrano. Dopo un brutto inizio, la formazione nerazzurra infil\u00f2 una striscia record di undici successi consecutivi, ma un'inattesa sconfitta contro il avvenuta il 3 aprile 1910 precluse matematicamente ai meneghini la possibilit\u00e0 di sorpassare in classifica i vercellesi (gi\u00e0 sicuri vincitori del titolo di \"campione italiano\"). Il 10 aprile l'Inter batt\u00e9 il per 7-2 e agganci\u00f2 la Pro Vercelli in testa alla graduatoria, rendendo necessario uno spareggio per l'assegnazione del titolo federale. In virt\u00f9 dell'articolo 8 del regolamento federale, che stabiliva che ogni eventuale spareggio si sarebbe tenuto sul campo della societ\u00e0 col miglior quoziente reti, i piemontesi ottennero che la partita si svolgesse proprio a Vercelli.\nLe controversie cominciarono quando la Federazione dovette stabilire la data della sfida: poich\u00e9 il 5 e l'8 maggio si sarebbero tenuti dei \"match\" preparatori per l'esordio della Nazionale italiana del 15 maggio contro la Francia, divenne necessario far giocare lo spareggio quando ancora si dovevano recuperare alcune gare di campionato ormai ininfluenti. Rimanevano, quindi, solo tre domeniche disponibili: il 17 aprile, il 24 aprile e il 1\u00ba maggio.\nIl 10 aprile, appena ottenuta la certezza matematica dello spareggio, il presidente vercellese Luigi Bozino comunic\u00f2 alla FIGC la sua opposizione alle prime due date e richiese la disputa della gara al 1\u00ba maggio per motivi organizzativi: il giorno 17, infatti, vari giocatori della Pro Vercelli erano occupati in una competizione studentesca organizzata dal giornale milanese \"il Secolo\", mentre il giorno 24 era in programma un torneo tra squadre militari indetto anch'esso dal \"Secolo\", a cui la Pro doveva fornire 3 giocatori: Fresia, Felice Milano e Innocenti. I piemontesi, inoltre, erano in trattativa con l'Ausonia per disputare, sempre il 24 aprile, un'amichevole a Caresana in occasione della festa patronale. La Pro Vercelli ricevette, quindi, assicurazioni verbali sul buon esito della richiesta dal presidente della Federazione Luigi Bosisio, sebbene la decisione finale riguardo alla data dello spareggio non spettasse direttamente a lui ma al Consiglio federale. L'Internazionale, per\u00f2, manifest\u00f2 l'11 aprile il suo rifiuto alla doppia posticipazione dell'incontro: i nerazzurri, infatti, fecero presente che dal 1\u00ba maggio dovevano disputare una \"tourn\u00e9e\" calcistica in Toscana ed Emilia, e che due calciatori, Zoller e Fossati, avrebbero avuto degli impedimenti lavorativi.\nLa svolta in questa situazione di \"impasse\" giunse il 17 aprile, quando nessun calciatore della Pro Vercelli partecip\u00f2 al succitato torneo studentesco. Nonostante i campioni in carica si giustificassero, sostenendo che fu il preside dell'Istituto Tecnico di Vercelli a osteggiare la presenza dei ragazzi alla manifestazione in assenza di una speciale autorizzazione dei genitori, il Consiglio federale sospett\u00f2 che la posticipazione dello spareggio fosse stata chiesta solo per consentire ai propri elementi un maggior riposo e per recuperare alcuni atleti acciaccati e decise il 19 aprile di confermare definitivamente la gara per il giorno 24 e di programmare per il 1\u00ba maggio l'eventuale ripetizione da giocare in caso di pareggio. In effetti, un\"ultim'ora\" pubblicata da \"Foot-Ball\", la rivista ufficiale della FIGC, tre giorni prima della data fatidica, riport\u00f2 che alcuni dirigenti della Pro, in visita a Milano presumibilmente per fare \u00abpratiche per il rinvio del match\u00bb, avevano confermato che un paio di giocatori vercellesi (Rampini e Corna) sarebbero stati indisponibili per motivi di salute.\nIl presidente Bozino, dopo aver proposto invano all'Internazionale di disputare lo spareggio il 1\u00ba maggio a Milano, si mantenne sulle sue posizioni ed annunci\u00f2 il 23 aprile che aveva deciso in segno di protesta di schierare la formazione giovanile composta da ragazzini dagli undici ai quindici anni. I nerazzurri, invece, rispettando gli ordini della Federazione, giocarono con la prima squadra ottenendo uno scontato successo e la conquista del loro primo titolo nazionale, pur fra l'ostilit\u00e0 e gli sberleffi dei giovani giocatori avversari, nonch\u00e9 dei tifosi piemontesi e dei calciatori della prima squadra vercellese presenti in tribuna. A tal proposito, sempre la rivista FIGC \"Foot-Ball\" scrisse indignata:\nIl club interista eman\u00f2 poi un durissimo comunicato in cui critic\u00f2 aspramente il comportamento della Pro Vercelli e dei suoi sostenitori, giudicandolo gravemente antisportivo e minacciando di dichiarare l'anno dopo \"forfait\" ad ogni partita contro i vercellesi, dalla prima squadra alle giovanili. Lo stesso giorno della sfida la Pro Vercelli, su suggerimento di un socio del Milan, present\u00f2 ricorso alla Federazione per la presunta posizione irregolare del giocatore nerazzurro Ermanno Aebi, cittadino svizzero ma spacciato, secondo i vercellesi, dall'Inter per italiano: se il ricorso fosse stato accolto, l'Inter avrebbe perso a tavolino Inter-Torino del 10 aprile e il titolo sarebbe stato assegnato automaticamente alla Pro. Il ricorso venne per\u00f2 respinto, con la motivazione che, pur essendo Aebi svizzero \u00ab\u00e8 di nascita italiana e in Italia dimora dalla sua nascita \u2013 salvo una breve interruzione per causa di studio \u2013 ci\u00f2 che gli permette di non cadere in incompatibilit\u00e0 col disposto degli articoli [del regolamento]\u00bb.\nIl 1\u00ba maggio la Federazione pun\u00ec la Pro Vercelli, comminando alla societ\u00e0 una sanzione di 200 lire e squalificando i suoi calciatori e il suo campo da gioco per l'intero anno 1910, per aver fatto giocare la quarta squadra nonostante non potesse \u00absubordinare le gare di campionato ad altre gare indette da societ\u00e0 o da enti privati\u00bb e per avere \u00abincitato i suoi giuocatori a beffarsi degli avversari, dando cos\u00ec nessun esempio di correttezza sportiva, n\u00e9 verso gli avversari, n\u00e9 verso i propri giuocatori\u00bb. Il successivo 8 settembre, tuttavia, si tenne a Milano una competizione podistica che sanc\u00ec la pace fra nerazzurri e biancocrociati, e la FIGC concesse una riduzione di pena agli atleti vercellesi, consentendo loro di prender parte da ottobre alla nuova stagione.\nSquadre partecipanti.\nCon un asterisco sono indicate le squadre iscritte al \"campionato italiano\".\nClassifica finale.\nLegenda:\nNote:\nCampionato italiano.\nIl titolo secondario di campione italiano fu disconosciuto \"a posteriori\".\nLegenda:\nNote:\nRisultati.\nCalendario.\nCon un \"asterisco\" * sono indicati gli incontri valevoli per il titolo di \"campione italiano\".\nStatistiche.\nSquadre.\nPrimati stagionali.\nSquadre\nPartite"}
{"id": "75342", "revid": "180559", "url": "https://it.wikipedia.org/wiki?curid=75342", "title": "Provincia di Cuenca", "text": "Cuenca \u00e8 una provincia della comunit\u00e0 autonoma della Castiglia-La Mancia, nella Spagna centrale.\nConfina con la provincia di Guadalajara a nord, con l'Aragona (provincia di Teruel) a nord-est, con la Comunit\u00e0 Valenciana (provincia di Valencia) a sud-est, con le province di Albacete a sud, di Ciudad Real a sud-ovest, di Toledo a ovest e con la comunit\u00e0 autonoma di Madrid a nord-ovest.\nLa superficie \u00e8 di 17.140 km\u00b2, la popolazione nel 2015 era di 203.841 abitanti.\nIl capoluogo \u00e8 Cuenca, altri centri importanti sono Taranc\u00f3n e Las Pedro\u00f1eras."}
{"id": "75344", "revid": "125680144", "url": "https://it.wikipedia.org/wiki?curid=75344", "title": "Prima Categoria 1910-1911", "text": "La Prima Categoria 1910-1911 \u00e8 stata la 14\u00aa edizione del massimo campionato italiano di calcio, disputato tra il 22 novembre 1910 e l'11 giugno 1911 e concluso con la vittoria della , al suo terzo titolo.\nStagione.\nIl torneo fu il quattordicesimo campionato italiano di calcio organizzato dalla Federazione Italiana Giuoco Calcio (FIGC).\nNovit\u00e0.\nAggiornamenti.\nL'Ausonia non si iscrive a questo campionato.\nL'allargamento del campionato.\nNel 1910 il campionato cominci\u00f2 ad allargare i suoi confini, dato che la Federazione accolse le richieste di adesione delle tre principali formazioni venete e del Bologna. Sussistendo per\u00f2 forti problemi logistici e finanziari legati alla lunghezza delle trasferte che avrebbero dovuto svolgersi, e nutrendo soprattutto gli organi federali fortissimi dubbi sulla consistenza sportiva delle quattro compagini, sistematicamente sconfitte in maniera pesante nelle amichevoli contro le formazioni del Triangolo industriale, la Federazione decise di confinarle in un girone a s\u00e9 stante, la \"Seconda sezione\", la cui vincitrice avrebbe sfidato in una finale la vincitrice del torneo maggiore nordoccidentale, detto la \"Prima sezione\". La soluzione non permise certo la crescita del calcio in Veneto e in Emilia, tant'\u00e8 che il torneo veneto-emiliano fu del tutto secondario e laterale rispetto al vero campionato che restava quello riservato alle societ\u00e0 nordoccidentali. \"La Stampa\" e \"La Stampa Sportiva\" riportano nelle cronache settimanali del campionato italiano di calcio 1910-1911 come il girone veneto-emiliano fosse un campionato di Seconda Categoria, in quanto tale era il rango dei calciatori che vi partecipano, mentre il solo girone ligure-lombardo-piemontese continuava ad essere il vero girone unico di Prima Categoria esattamente come la stagione precedente, a conferma di come all'epoca la sezione ligure-lombardo-piemontese fosse il \"torneo maggiore\". La stessa federazione nell'articolo 6 del proprio regolamento, entrato in vigore nel 1909-1910, attribuiva ai campionati della prima sezione (Italia Nord-Occidentale) un'importanza maggiore rispetto alle altre sezioni, attribuendo ai vincitori di essa le Coppe Challenge che rappresentavano di fatto il titolo nazionale. Per dare ai vincitori dei campionati delle altre sezioni la possibilit\u00e0 almeno teorica di vincere il titolo nazionale, la FIGC tuttavia aggiunse nel regolamento una postilla secondo la quale, nel caso si fosse giocata una fase nazionale tra i vincitori delle singole sezioni a cui avesse preso parte anche il vincitore della prima sezione (il torneo maggiore), il titolo di Campione d'Italia sarebbe passato dal vincitore della prima sezione al vincitore del torneo intersezionale (che di fatto risult\u00f2 essere sempre il vincitore del torneo maggiore). Con l'introduzione dei campionati della II sezione (Italia Nord-Orientale) anche per la Prima Categoria, il vincitore del campionato della I sezione (Italia Nord-Occidentale) dovette ratificare il titolo nazionale conquistato vincendo il torneo nord-occidentale disputando una finale contro il campione nord-orientale, la quale tuttavia rimaneva una formalit\u00e0 a causa della disparit\u00e0 di livelli in gioco.\nNonostante le intenzioni della FIGC, anche quest'anno il campionato del Triangolo industriale rimase zoppo. Se il quotato Piemonte, trovati nuovi finanziatori, aveva superato le titubanze dell'anno prima prendendo il posto della dissestata Ausonia, il vuoto causato dal ritiro dei campioni riserve della Libertas non venne colmato per volont\u00e0 della stessa Federazione che aveva precedentemente rifiutato di accogliere il Casale, adducendo una supposta impreparazione tecnica dei nerostellati per non sforare il programmato organigramma a dieci squadre. La novit\u00e0 fu, per\u00f2, il calendario travagliato, anche a causa delle abbondanti nevicate dell'inverno 1911 che causarono il rinvio in blocco di intere giornate, che a fine stagione persero di interesse; non mancarono inoltre alcune partite decise a tavolino, alcune per \"forfait\", altre a causa dell'irregolare tesseramento di alcuni giocatori, tra cui spicc\u00f2 il caso dell'inglese Harold Swift. Secondo il regolamento dell'epoca, alle squadre che dichiaravano \"forfait\" era assegnata la sconfitta a tavolino per 2-0 (articolo 8), alle squadre che invece schieravano in campo giocatori in posizione irregolare era invece assegnata la sconfitta a tavolino per 1-0 (articolo 11 del Regolamento Campionati in vigore dal 1909-1910).\nFormula.\nDue gironi interregionali diseguali seguiti da una finale nazionale.\nAvvenimenti.\nLa Pro Vercelli, scottata dall'esito sfavorevole e contrassegnato da polemiche del campionato precedente, part\u00ec a spron battuto per riscattarsi e ottenere il successo finale. L'Inter campione in carica non riusc\u00ec mai a contrastarla, uscendo ben presto di scena in una stagione per lei deludente. Unica inseguitrice rest\u00f2 l'altra grande formazione meneghina, il Milan, trascinato dai gol del suo bomber, il belga Louis Van Hege. Tuttavia alcuni passi falsi casalinghi, in specie contro la Milanese e l'Andrea Doria, impedirono ai rossoneri di impensierire seriamente i Leoni vercellesi, che non ebbero poi alcuna difficolt\u00e0 a liberarsi del Vicenza rappresentante del girone orientale, tanto che i giornali assegnarono loro il titolo gi\u00e0 prima della doppia sfida coi veneti.\nCampionato nordoccidentale.\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre\nCampionato emiliano-veneto.\nClassifica finale.\nLegenda:\nRegolamento:"}
{"id": "75345", "revid": "1590006", "url": "https://it.wikipedia.org/wiki?curid=75345", "title": "Assioma proprio", "text": "Gli assiomi propri di una teoria sono gli assiomi che specificano fatti relativi agli oggetti della teoria che non sono deducibili dalla logica pura e semplice ma che sono invece legati alla particolare natura di quegli oggetti (come \"per due punti passa una e una sola retta\").\nIn una teoria del primo ordine gli \"assiomi propri\" si distinguono dagli assiomi logici. Questi ultimi esprimono relazioni puramente logiche e consentono da soli di dedurre tutte le possibili implicazioni logiche degli enunciati. Mentre gli assiomi logici sono veri in ogni modello della teoria, gli \"assiomi propri\" restringono l'insieme dei modelli possibili.\nEsempi di assiomi propri si trovano in ogni teoria del primo ordine intesa a formalizzare una specifica area della matematica, come l'aritmetica di Peano, la teoria assiomatica degli insiemi o la teoria dei gruppi."}
{"id": "75346", "revid": "599013", "url": "https://it.wikipedia.org/wiki?curid=75346", "title": "Pa", "text": ""}
{"id": "75349", "revid": "287204", "url": "https://it.wikipedia.org/wiki?curid=75349", "title": "Provincia di Toledo", "text": "Toledo \u00e8 una provincia della comunit\u00e0 autonoma della Castiglia-La Mancia, nella Spagna centrale. Confina con la Castiglia e Le\u00f3n (Provincia di Avila) e la comunit\u00e0 autonoma di Madrid a nord, con le province di Cuenca a est, di Ciudad Real a sud e con l'Estremadura (province di Badajoz a sud-ovest e di C\u00e1ceres a ovest).La superficie \u00e8 di 15.370 km\u00b2, la popolazione nel 2003 era di 578.060 abitanti.Il capoluogo \u00e8 Toledo, altri centri importanti sono Talavera de la Reina e Illescas. La provincia comprende anche il pi\u00f9 piccolo comune spagnolo, Ill\u00e1n de Vacas, di soli 5 abitanti."}
{"id": "75350", "revid": "1652635", "url": "https://it.wikipedia.org/wiki?curid=75350", "title": "Cambogia", "text": "La Cambogia, ufficialmente Regno di Cambogia (in lingua khmer: \u1796\u17d2\u179a\u17c7\u179a\u17b6\u1787\u17b6\u178e\u17b6\u1785\u1780\u17d2\u179a \u1780\u1798\u17d2\u1796\u17bb\u1787\u17b6, \"Pre\u0103h R\u00e9ach\u00e9anach\u00e2kr K\u00e2mp\u016dchea\"), \u00e8 uno Stato (, abitanti al 30 luglio 2009, capitale Phnom Penh) del Sud-est asiatico. Confina a nord con Thailandia e Laos, a est e a sud con il Vietnam, a sud anche con il golfo del Siam, a ovest ancora con golfo del Siam e Thailandia. La Cambogia \u00e8 una monarchia costituzionale, l'attuale capo di Stato \u00e8 il re Norodom Sihamoni e il capo del governo \u00e8 Hun Sen. La lingua ufficiale \u00e8 lo khmer. La religione ufficiale \u00e8 il Buddhismo e la maggior parte della popolazione ne pratica la dottrina Theravada.\nIn seguito alla caduta del prospero Impero Khmer, la Cambogia sub\u00ec per secoli l'influenza politico-militare dei paesi limitrofi, per poi diventare un protettorato francese nel 1863. Ottenuta l'indipendenza nel 1953, la Cambogia attravers\u00f2 un periodo di instabilit\u00e0 e guerre con il coinvolgimento nel conflitto vietnamita (gli Stati Uniti hanno bombardato massicciamente il paese fino al 1975. Tra e cambogiani sono stati uccisi durante questa campagna militare) il colpo di Stato di Lon Nol, il regime di terrore degli Khmer rossi e l'invasione vietnamita. A seguito delle elezioni del 1993, tenute sotto l'egida dell'ONU, \u00e8 stata promulgata una nuova Costituzione: la Cambogia \u00e8 attualmente una monarchia parlamentare indipendente basata su un sistema multipartitico.\nEtimologia.\n\"Regno di Cambogia\" \u00e8 il nome ufficiale del paese. Il termine \"Cambogia\" deriva dal francese \"Cambodge\", il quale a sua volta \u00e8 una trascrizione del termine khmer \u1780\u1798\u17d2\u1796\u17bb\u1787\u17b6 (\"kampuci\u0259\"). \"Kampuchea\" \u00e8 la forma alternativa del nome ufficiale \u1796\u17d2\u179a\u17c7\u179a\u17b6\u1787\u17b6\u178e\u17b6\u1785\u1780\u17d2\u179a\u1780\u1798\u17d2\u1796\u17bb\u1787\u17b6 (\"pr\u0115\u0259h ri\u0259ci\u0259naacak kampuci\u0259\"). L'endonimo khmer \"Kampuchea\" deriva dal sanscrito \u0915\u092e\u094d\u092c\u094b\u091c\u0926\u0947\u0936 \"kambojade\u015ba\", composto da \u0926\u0947\u0936 \"de\u015ba\", che significa \"terra di\" o paese di\" e \u0915\u092e\u094d\u092c\u094b\u091c \"kamboja\", termine relativo ai miti di fondazione del primo regno khmer dell'antichit\u00e0. il termine \"Cambogia\" era gi\u00e0 usato in Europa almeno dal 1524, dal momento che Antonio Pigafetta (un esploratore italiano che segu\u00ec Ferdinando Magellano nella sua impresa della circumnavigazione del globo) cita il paese nella sua opera \"Relazione del primo viaggio intorno al mondo\" (1524-1525) come \"Camogia\".\nStoria.\nPreistoria.\nUna presenza umana antichissima sul territorio cambogiano, risalente all'Acheuleano, \u00e8 testimoniata da ciottoli lavorati in quarzo e quarzite rinvenuti in terrazzamenti lungo il Mekong, nelle province di Krati\u00e9 e Stung Treng, e nella provincia di Kampot. Nella cava di Laang Spean, nella provincia di Battambang, abitata pare gi\u00e0 nel periodo Hoabinhiano ( a.C.), sono stati ritrovati manufatti in terracotta tra i pi\u00f9 antichi del Sud-est asiatico.\nLa fondamentale coltivazione del riso venne importata da popolazioni austroasiatiche Mon Khmer, che attuarono una lenta penetrazione da nord nel terzo millennio a.C. e costituiranno il nucleo della popolazione cambogiana. Secondo i dati attualmente disponibili, si ritiene che il Neolitico in Cambogia ebbe una durata breve, meno di un migliaio di anni. A partire da questo periodo compaiono dei caratteristici terrapieni circolari (\"circular earthworks\"), scoperti a partire dalla fine degli anni 1950 nella provincia di Kampong Cham a cavallo del confine vietnamita, la cui funzione \u00e8 ancora discussa.\nLa transizione all'et\u00e0 del bronzo \u00e8 ancora poco conosciuta, ma non ci sono prove di autorit\u00e0 od organizzazioni che si estendano al di l\u00e0 del singolo villaggio.\nL'entrata dell'area nell'et\u00e0 del ferro si stima sia avvenuta intorno al V secolo a.C. A differenza del bronzo (importato dall'Isan, oggi regione thailandese), il ferro veniva estratto e lavorato anche in loco, ma la maggior parte dei siti finora rinvenuti e studiati di quest'epoca sono situati anch'essi in Thailandia, sull'altopiano di Khorat, nelle valli dei fiumi Mun e Chi. Dalle sepolture si evidenzia un aumento della disponibilit\u00e0 alimentare, della ricchezza, del commercio tra le comunit\u00e0 e dell'organizzazione sociale. Nella tarda et\u00e0 del ferro sono documentati i commerci con India e Cina. Spesso i siti rimarranno occupati anche in et\u00e0 storica, ad esempio gli strati preistorici di Non Dua si trovano sotto un templio angkoriano e il sito di Lovea si trova pochi chilometri a nord-ovest di Angkor stessa.\nI regni di Funan e Chenla.\nIl primo regno a sorgere nell'area indocinese fu il regno del Funan, presso il Delta del Mekong; la sua capitale \u00e8 stata ritenuta per molto tempo \u00d3c Eo, ma probabilmente questo sito era solo uno dei suoi centri pi\u00f9 importanti. L'area era adatta alla pesca e alla coltivazione del riso, che divenne la base dell'economia del regno. Il regno doveva la sua prosperit\u00e0 al commercio e alla sua posizione nodale per il commercio via mare tra India e Cina; reperti testimoniano che il regno era in contatto anche con la Persia e l'Occidente (sono state trovate monete raffiguranti Antonino Pio e Marco Aurelio, oltre a monili di origine alessandrina). \u00c8 proprio grazie al commercio con l'India che si deve la diffusione dell'arte e della religione indiana nel regno e probabilmente delle tecniche di irrigazione indiane; una seconda \"indianizzazione\" \u00e8 attestata nel V secolo, in cui l'\u00e9lite culturale indianizzata, la corte, la struttura e l'ordinamento politico fu ispirato ai modelli indiani, la lingua largamente pi\u00f9 utilizzata era il sanscrito, furono adottate le Leggi di Manu e fu introdotto un alfabeto basato sulla scrittura indiana.\nAl suo apice, il Funan esercitava il controllo sul tratto basso del Mekong, il Tonle Sap e piccole aree nel Nord della Cambogia attuale, del Sud del Laos, del Sud della Thailandia e del nord della penisola malese. Nel VI secolo, mentre la capitale fu spostata pi\u00f9 a nord, ad Angkor Borei, sull'altopiano di Phnom D\u00e0, le citt\u00e0 thai assunsero sempre pi\u00f9 potere nel commercio contribuendo, insieme alle guerre civili e ai contrasti dinastici, al declino del regno del Funan che venne assoggettato dal regno di Chenla, un regno a nord del Funan. Secondo le cronache cinesi del periodo, il regno di Chenla era stato un regno vassallo del Funan fin quando il suo sovrano non si ribell\u00f2 dopo che i suoi predecessori avevano accresciuto la potenza del regno. La rivolta del Chenla fu guidata da due fratelli: Bhavavarman e Chitrasena. Nonostante le fonti che affermano che l'ultimo re del Funan mor\u00ec nel 550, si pensa che il regno non fu assoggettato del tutto fino alla met\u00e0 del secolo successivo, poich\u00e9 in quest'ultimo periodo risulta che il Funan continuasse a inviare ambascerie in Cina.\nDurante il regno di Bhavavarman, l'esercito di Chenla \u2014 comandato da Chitrasena \u2014 fu impegnato in continui scontri con i regni vicini poich\u00e9 questi non l'avevano riconosciuto ufficialmente. La completa inglobazione del Funan nel regno di Chenla si complet\u00f2 nel 627 grazie al sovrano Isanavarman, figlio di Chitrasena - che aveva regnato dopo il fratello col nome di Mahendravarman. In seguito Isanavarman conquist\u00f2 il regno limitrofo di Aninditapura \u2014 situato nella valle del fiume Stung Sen \u2014 e fond\u00f2 sul fiume una nuova capitale: Isanapura. Come il Funan, anche il Chenla era composto da un popolo di etnia khmer. La nuova \u00e9lite regnante si integr\u00f2 a quella del Funan; le istituzioni, la politica e la cultura indianizzata fu mantenuta. Lo sfascio del regno di Chenla trova le sue cause nel regno di Jayavarman I. Il sovrano conquist\u00f2 le regioni del Laos settentrionale e centrale senza per\u00f2 mai pacificare completamente queste zone e durante il suo regno alcune regioni presero una certa autonomia per mano di signori locali. Jayavarman non lasci\u00f2 eredi maschi e dopo il suo regno il Chenla entr\u00f2 progressivamente in crisi fino allo sfascio.\nImpero Khmer.\nNell'VIII secolo le dispute tra fazioni interne alla corte portarono alla scissione del regno in Alto e Basso Ch\u0113n-la; quest'ultimo sub\u00ec un costante periodo di instabilit\u00e0, il re fu ucciso da un monarca di Giava e dal seguente conflitto ascese al trono Jayavarman II, che segn\u00f2 la fine della sottomissione degli khmer da parte di Java e la nascita di uno stato khmer autonomo conosciuto allora come \"Angkor\".\nJayavarman II si fece consacrare \"sovrano universale\"; le sue azioni da re e quelle di tutti gli altri sovrani khmer ci sono note grazie alle iscrizioni murarie incise nella pietra. La seconda figura di rilievo nella storia del regno \u00e8 Indravarman I (il cui regno va dall'877 all'889): \u00e8 a lui che si deve la realizzazione del grande bacino di Lolei, sul fiume Roluos; quest'ultima fu un'opera importantissima, frutto dell'unione delle tecniche Funan e Ch\u0113n-la, che permetteva di raccogliere l'acqua del fiume e delle piogge e quindi di irrigare i campi indipendentemente dal regime del fiume o dalla stagione. Il sistema di bacini che si cre\u00f2 aveva per\u00f2 bisogno di continua manutenzione e vigilanza, possibile solo con la presenza di un potere centrale forte e di una buona organizzazione amministrativa. Indravarman inoltre, facendo costruire un tempio in onore agli antenati di Preah Ko e il tempio-montagna di Bakong, il primo tempio-montagna nella storia del regno, ha dato inizio a un ritmo di costruzione continuato da tutti i suoi successori: ogni sovrano infatti costruir\u00e0 durante il suo regno un tempio degli antenati e un tempio-montagna.\nL'evoluzione architettonica arriva al suo apice nel XII secolo con la costruzione di Angkor Wat da parte del re Suryavarman II, sovrano celebrato per le sue vittorie, soprattutto sul Champa, e fervente visnuita. I sovrani khmer sono prevalentemente shivaisti; il primo re buddhista fu Dharanindravarman, a cui succede il figlio Jayavarman VII, che edifica una rete di ospedali e di stazioni di sosta e templi di chiaro culto Mahayana. \u00c8 durante il regno di questo sovrano che l'impero raggiunge l'apice politico e culturale, controllando la maggior parte dell'area del Sud-est asiatico: parte dell'odierno Vietnam, Laos, Thailandia, Myanmar e penisola malese, inoltre il regno riceveva tributi da piccoli regni del Nord, dell'Est e dell'Ovest.\nSeguir\u00e0 il lento declino del regno e il potenziamento dell'emergente regno thai. Alla sua morte vi \u00e8 una violenta reazione dei brahmini che porter\u00e0 alla distruzione di molte immagini di culto buddhista; fra la popolazione andava invece diffondendosi il Buddhismo Theravada. Per molteplici cause ancora da approfondire, si verific\u00f2 un indebolimento del potere centrale; di conseguenza il sistema di irrigazione salt\u00f2. Approfittarono della situazione i Thai, che per ben tre volte conquistarono e distrussero Angkor (nel 1335, nel 1353 e nel 1431). Alla terza distruzione di Angkor il centro politico si sposter\u00e0 a sud, negli antichi territori dove si trovava il regno di Ch\u0113n-la.\nDalla met\u00e0 del XV secolo fino alla dominazione francese nel 1863, il regno khmer attravers\u00f2 un periodo di stagnazione economica, sociale e politica e pass\u00f2 sempre pi\u00f9 sotto l'influenza dei regni vicini di Thailandia e Vietnam; questi quattro secoli di declino sono chiamati dagli storici \"anni bui\" (\"\"dark ages\").\nEt\u00e0 moderna.\nNei due secoli precedenti la conquista coloniale francese, la Cambogia fu sotto l'influenza degli stati vicini, ovvero Vietnam, regno Thai, Malesia e Cham. Esse esercitavano la loro influenza sulla Cambogia aiutando una fazione a prendere il potere sugli avversari, che si rivolgevano a loro volta verso gli altri stati in cerca di supporto. Dall'inizio del XVIII secolo i paesi che determinarono le lotte interne al paese per il potere furono Vietnam e il regno Thai; chiunque regnasse in Cambogia lo poteva fare solo con l'appoggio o siamese o vietnamita. In cambio del loro supporto nelle varie lotte per il trono cambogiano i sovrani di queste due nazioni ricevevano donazioni territoriali. Durante questo periodo di influenze straniere vi furono sporadiche rivolte popolari contro i Thai e specialmente i Viet, ma mai nessun leader o re cambogiano lott\u00f2 contro entrambi gli invasori allo stesso tempo. Infatti se una forza si ribellava al comando della fazione dominante lo faceva con l'appoggio dello Stato tra quello Thai e Viet che gi\u00e0 non appoggiava il sovrano al comando.\nIn questo periodo non ci furono mai incurisioni cambogiane in territorio siamese o vietnamita. Dal 1794 al 1806, mentre il Vietnam era impegnato nella fase finale della guerra civile, la Cambogia fu principalmente sotto l'influenza dei re Thai. Dal 1806 al 1814 la Cambogia aveva un rapporto di doppia fedelt\u00e0 con Thailandia e Vietnam, tra cui il primo era predominante, mentre dal 1814 al 1830 predominante fu il Vietnam rispetto al regno Thai. Avendo supportato l'incoronazione di Nak Ong Chan nel 1813, il Vietnam fece della Cambogia un protettorato. Dopo il 1830 l'influenza vietnamita aument\u00f2 e alla morte di Nak Ong Chan alla fine del 1834 la Cambogia divenne una regione del Vietnam sotto il controllo diretto dell'imperatore vietnamita nel periodo compreso tra 1835 e 1845. Il Vietnam cerc\u00f2 di cambiare la cultura cambogiana per imporre la propria: tent\u00f2 di cambiare il linguaggio, i vestiti, l'agricoltura e la religione, cercando d'imporre il Buddhismo Mahayana sino-vietnamita al posto del Buddhismo Theravada cambogiano.\nDominazione francese.\nLa dominazione francese ha inizio nel 1863: in quell'anno la Francia accetta l'invito del re cambogiano di fare della Cambogia un protettorato cos\u00ec da fermare lo smembramento del paese da parte dei Thai e dei Vietnamiti. Per i successivi 90 anni la Cambogia fu praticamente sotto il controllo della Francia che, tuttavia, mantenne indisturbati il Buddhismo, le istituzioni, tra cui la monarchia, e i ritmi della vita rurale e inoltre svilupp\u00f2 gradualmente una pubblica amministrazione sulla traccia di quella francese. L'amministrazione francese trascur\u00f2 l'educazione, ma in compenso costru\u00ec strade, ponti, strutture portuali e altre opere pubbliche; inoltre restaurarono il complesso di Angkor e ne decifrarono le scritture. L'amministrazione francese invest\u00ec relativamente poco in Cambogia rispetto al Vietnam, comunque svilupparono la coltura degli alberi della gomma nella Cambogia orientale e sotto il loro controllo il regno esport\u00f2 quantit\u00e0 abbastanza grandi di riso. Con un trattato tra il governatore francese della Cocincina e il re Norodom nel giugno 1884 fu abolita la schiavit\u00f9, ci fu l'istituzione di terre a propriet\u00e0 privata e l'establishment dei r\u00e9sident nelle citt\u00e0 di provincia; le \u00e9lite locali si ribellarono alla firma del trattato, soprattutto per l'abolizione della schiavit\u00f9, ma furono debellate.\nNegli anni 1930 la Francia cominci\u00f2 a spendere di pi\u00f9 per l'educazione in Cambogia; ci\u00f2 port\u00f2 a importanti cambiamenti sociali nella capitale Phnom Penh. Fece infatti la sua comparsa una nuova \u00e9lite cambogiana educata nelle scuole francesi che negli ultimi anni del decennio continu\u00f2 a crescere e a promuovere l'indipendenza della Cambogia. Nel 1936 usc\u00ec il primo numero del \"Nagaravatta\", il primo giornale in lingua khmer contraddistinto da un forte spirito nazionalistico e indipendentistico.\nDurante la seconda guerra mondiale, i giapponesi invasero l'Indocina Francese, col consenso temporaneo del regime di Vichy. Nel 1941 mor\u00ec il re cambogiano Sisowath Monivong; al suo posto i francesi fecero re il suo nipote diciottenne Norodom Sihanouk. Egli era ritenuto il pi\u00f9 adatto dai francesi a causa della sua giovane et\u00e0, la mancanza di esperienza e la sua malleabilit\u00e0. Nel novembre 1942 a seguito dell'invasione tedesca della Francia di Vichy, i giapponesi estromisero i francesi anche dall'amministrazione politica, occupando quindi esplicitamente il paese.\nIl 9 marzo 1945, negli ultimi mesi della guerra, nel tentativo di convincere la popolazione favorevole al Giappone, quest'ultimo sciolse l'amministrazione coloniale francese e spinse il paese a dichiarare la sua indipendenza dentro la \"Grande area di prosperit\u00e0 dell'Asia orientale\"; il 13 marzo il re Norodom Sihanouk dichiar\u00f2 l'indipendenza della \"K\u00e2mp\u016dchea\"\"; il 15 agosto 1945, il giorno della resa giapponese, fu fondato un nuovo governo con Son Ngoc Thanh primo ministro; in ottobre una forza alleata occup\u00f2 Phnom Penh e arrest\u00f2 Thanh per collaborazione con i giapponesi e lo trasferirono in Francia agli arresti domiciliari; i suoi sostenitori si trasferirono nel Nord-Ovest del paese, allora ancora sotto il controllo thailandese, e con il sostegno di questi ultimi costituirono la fazione degli Khmer Issarak.\nLa Francia di De Gaulle voleva ripristinare l'Indocina Francese, sebbene avessero offerto alla Cambogia e ad altri paesi del Sud-est asiatico una limitata forma di auto-governo, ma n\u00e9 la popolazione urbana n\u00e9 quella comune era attratta da questo accordo. Il re Sihanouk era in una situazione delicata, impegnato a negoziare con la Francia, a difendersi dalle accuse di collaborazionismo con i francesi da parte degli Khmer Issarak e dei Viet Minh e a confrontarsi continuamente con i democratici, che gli si opponevano in tutto. Alla fine del 1948 Sihanouk concluse un accordo con la Francia e ottenne un'indipendenza parziale della Cambogia; nel 1951 invece, nel tentativo di ottenere approvazione dal popolo, chiese e ottenne il rilascio di Son Ngoc Thanh, che poi fugg\u00ec per unirsi agli Khmer Issarak. Nel giugno 1952 Sihanouk abdic\u00f2, sospese la costituzione, sciolse l'Assemblea nazionale, assunse la carica di primo ministro, proclam\u00f2 re suo padre, Norodom Suramarit, e mise in vigore la legge marziale, governando direttamente il paese per 3 anni fino al febbraio 1955. Nel frattempo, nel marzo del 1953 Sihanouk si rec\u00f2 in Francia per trattare l'indipendenza totale della Cambogia, altrimenti il favore del popolo sarebbe andato a Son Ngoc Thanh e agli Khmer Issarak; non avendo ottenuto nulla, denunci\u00f2 la triste situazione della Cambogia ai media internazionali, dichiarando di restare in esilio finch\u00e9 la Francia non avesse garantito l'indipendenza del paese e non avesse compiuto quella che lui chiamava \"crociata monarchica per l'indipendenza\"; si ritir\u00f2 quindi prima a Bangkok, poi nella zona militare autonoma comandata dal colonnello Lon Nol, presso la propria villa ad Angkor, organizzando la resistenza contro la Francia se questa non avesse concesso l'indipendenza.\nIl governo di Norodom Sihanouk.\nLa Francia avrebbe potuto sostituire Norodom Sihanouk con un'altra figura pi\u00f9 malleabile, ma, essendo l'esercito francese in difficolt\u00e0 in tutta l'Indocina, il governo francese stesso concesse l'indipendenza a Cambogia, Laos e Vietnam. Norodom Sihanouk fece ritorno a Phnom Penh accolto in trionfo come un eroe; il giorno dell'indipendenza fu fissato al 9 novembre 1953. Le fazioni non comuniste degli Khmer Issarak si unirono al nuovo governo, ma i comunisti Viet Minh attraversarono il confine cambogiano; le forze reali li fronteggiarono, ma non riuscirono a farli ritirare completamente. Gli accordi di Ginevra stabilirono il ritiro delle truppe francesi e Viet Minh dal territorio cambogiano e che la Cambogia avesse un atteggiamento neutrale, garantendo di non chiedere aiuto militare esterno, a meno di minacce alla propria sicurezza.\nL'obiettivo di Sihanouk era quello di battere i democratici e per farlo fond\u00f2 un nuovo partito: il \"\"Sangkum Reastr Niyum\", o \"Sangkum\"\", che domin\u00f2 la scena politica cambogiana fino al colpo di Stato del generale Lon Nol del 1970. In politica estera, Sihanouk si mantenne non allineato.\nDalla met\u00e0 degli anni 1960 la situazione per Sihanouk peggior\u00f2. La guerra del Vietnam si allarg\u00f2 alle zone confinanti di Laos e Cambogia. Le forze Nord Vietnamite e i Viet Cong presero man mano il controllo di ampie zone del paese, utilizzandole come basi logistiche per gli attacchi al Vietnam del Sud, e statunitensi e sudvietnamiti reagivano con incursioni e bombardamenti. Sihanouk cerc\u00f2 di mantenere un equilibrio ormai minato, rinunciando agli aiuti militari americani e protestando contro le operazioni militari nordvietnamite. Dal 1966 al 1969 vi furono violenti focolai di insurrezione a carattere comunista che vennero repressi duramente e con difficolt\u00e0. Durante una prolungata assenza di Sihanouk, che dopo le ormai consuete vacanze in Francia si era recato a Mosca e Pechino, il 18 marzo 1970 l'Assemblea nazionale vot\u00f2 all'unanimit\u00e0 la deposizione da capo dello Stato di Sihanouk e affid\u00f2 poteri d'emergenza al primo ministro Lon Nol, sostenuto dall'istruita classe media di Phnom Penh, ma avversato dalla popolazione rurale, ancora fedele a Sihanouk e incoraggiata da quest'ultimo a resistere all'usurpatore. Non ci sono prove di un coinvolgimento degli Stati Uniti nel colpo di Stato di Lon Nol, ma ci sono ragioni per cui alcuni elementi del personale dell'intelligence militare americano potrebbero aver appoggiato la presa del potere da parte di Lon Nol. Nella corrispondenza diplomatica si possono trovare elementi che suggeriscono un ruolo americano nel colpo di Stato o almeno una preconoscenza americana. Il nuovo governo era gradito all'esecutivo Nixon, che per\u00f2 si mosse in ritardo in suo aiuto, dubitando fosse realmente in grado di arginare le attivit\u00e0 nordvietnamite.\nCoinvolgimento nel conflitto vietnamita e regime degli Khmer Rossi.\nDa Pechino, Sihanouk form\u00f2 il Fronte Nazionale Unito Khmer (\"FUNK\") che si alle\u00f2 con gli Khmer rossi di Pol Pot, alleati a loro volta dei Viet Cong; essendo i Viet Cong in guerra con gli Stati Uniti, la Cambogia venne coinvolta nel conflitto vietnamita; l'aviazione statunitense bombard\u00f2 vaste zone del paese, uccidendo un numero imprecisato di persone; le stime vanno dai 30\u00a0000 ai 500\u00a0000 morti. Quando Vietnam del Nord e Stati Uniti firmarono gli Accordi di pace di Parigi nel 1973, gli Khmer Rossi non parteciparono al trattato e perci\u00f2 lo scontro con gli Stati Uniti continu\u00f2. Il 17 aprile 1975, nonostante gli aiuti statunitensi a Lon Nol, gli Khmer Rossi presero Phnom Penh.\nGli Khmer Rossi vinsero per varie ragioni. Il supporto continuo della Cina e del Vietnam del Nord, al contrario di quello statunitense verso Lon Nol, che diminu\u00ec col tempo; la corruzione dei leader politici e militari della repubblica di Lon Nol; la risolutezza e la disciplina delle truppe khmer rosse; l'attrazione per la visione degli Khmer Rossi di una nuova societ\u00e0 che port\u00f2 un nucleo di seguaci dediti alla causa; l'apporto di Norodom Sihanouk, che isol\u00f2 diplomaticamente la repubblica di Lon Nol e la cui figura port\u00f2 popolarit\u00e0 al fronte di liberazione nazionale promosso dal sovrano e di cui gli Khmer Rossi presero il controllo.\nLe truppe comuniste entrarono nella citt\u00e0 acclamate dalla popolazione, che vedeva nella loro vittoria la fine della guerra e della fame patita dai cittadini della capitale, che si era riempita di profughi durante il conflitto. Anche chi era anticomunista pensava che la pace avrebbe comunque migliorato la propria vita. Gli Khmer Rossi cominciarono subito la persecuzione di chiunque fosse stato legato al governo di Lon Nol e all'esercito. Cominci\u00f2 anche un esodo forzato dei civili verso le campagne. In questo modo si intendeva imporre la creazione immediata di una societ\u00e0 comunista basata sull'agricoltura, secondo ideali di socialismo agrario espressi gi\u00e0 ad esempio nella tesi di laurea di Khieu Samphan nel 1959. Persino dottori, avvocati e chiunque avesse una laurea o un titolo di studio superiore, fu forzatamente allontanato dalle citt\u00e0 e utilizzato come mano d'opera nei campi, rinchiuso in \"campi di rieducazione\" o ucciso (non infrequentemente dopo essere stato costretto a uccidere altri compagni di prigionia) in quanto secondo quell'ideologia, il paese doveva essere costituito da persone uguali dedite solo all'agricoltura. Le truppe affermavano che l'ordine di evacuazione veniva dall\"Angkar\", la leadership degli Khmer Rossi, entit\u00e0 astratta per gli stessi combattenti comunisti. Lon Nol e i diplomatici statunitensi abbandonarono il paese; gli appartenenti ai ranghi pi\u00f9 alti della burocrazia e dell'esercito di Lon Nol vennero uccisi.\nEbbe cos\u00ec inizio un periodo di terrore generalizzato che dur\u00f2 4 anni, fino alla conquista del paese da parte del Vietnam nel 1979; le stime del numero delle vittime del regime va dal milione e 200\u00a0000 morti del Dipartimento di Stato americano ai 2 milioni e 300\u00a0000 stimati da padre Fran\u00e7ois Ponchaud. Gli Khmer Rossi chiamarono il nuovo stato \"Kampuchea Democratica\". La politica estera degli Khmer Rossi nell'area del Sud-est asiatico fu a carattere belligerante: all'inizio vi furono delle schermaglie con le truppe nordvietnamite, poi altri scontri si verificarono ai confini di Thailandia e Laos, con le truppe della Kampuchea impegnate a saccheggiare villaggi. Le truppe cambogiane procedettero a una serie di attacchi provocatori contro le truppe vietnamite per un periodo di 5 anni, arrivando al culmine nel biennio 1977-1978. Il comportamento degli Khmer Rossi non ebbe apparentemente senso: la Cambogia era inferiore militarmente al Vietnam, e lo stesso rapporto di inferiorit\u00e0 vi era tra i rispettivi alleati Cina e Unione Sovietica.\nAll'origine degli attacchi degli Khmer Rossi contro il Vietnam vi sarebbero stati secondo lo storico Stephen J. Morris il risentimento cambogiano rispetto al vicino pi\u00f9 forte e il reciproco disprezzo che \u00e8 sempre esistito tra le \u00e9lite politiche dei due paesi. Inoltre la nuova visione ideologica rivoluzionaria degli Khmer Rossi li port\u00f2 a voler dimostrare di essere pi\u00f9 forti e avanzati \"ideologicamente\" del nemico, fattore che avrebbe dovuto permettere alla Cambogia di vincere anche un paese militarmente pi\u00f9 forte come il Vietnam. Non bisogna inoltre dimenticare che sulle coste meridionali del Vietnam vive la minoranza dei Khmer krom, che il regime cambogiano voleva ricongiungere alla nazione. Tuttavia, il netto fallimento dell'esercito cambogiano port\u00f2 delusione e paranoia tra i leader Khmer Rossi, che si convinsero che la loro situazione disperata fosse dovuta a traditori interni, i quali dovevano essere distrutti. Il 7 gennaio 1979 Phnom Penh cede all'avanzata dell'esercito vietnamita; Pol Pot e gli altri gerarchi Khmer Rossi radunarono gli uomini, effettuando una nuova chiamata alle armi e continuando il conflitto nella zona nord e ovest della Cambogia, lasciando il paese ancora per molti anni in uno stato di insicurezza.\nLa Repubblica Popolare di Kampuchea e il ripristino del Regno di Cambogia.\nDopo la cacciata dal potere degli Khmer Rossi, il 10 gennaio 1979 il Vietnam mise Heng Samrin a capo della neonata Repubblica Popolare di Kampuchea, suo Stato satellite. L'occupazione vietnamita del paese dur\u00f2 fino al settembre 1989, ma essa trov\u00f2 resistenza; le truppe del regime di Heng Samrin furono afflitte da una vasta diserzione e dal morale basso; il resto delle truppe Khmer Rossi elusero l'esercito vietnamita e si rifugiarono nelle regioni di confine. Il ritiro delle truppe vietnamite ebbe inizio nel 1986 e fin\u00ec nel settembre 1989. Le successive trattative di pace stabilirono il ritiro completo delle truppe vietnamite dal suolo cambogiano, l'intervento delle Nazioni Unite a controllare il cessate il fuoco e la presa di contromisure verso gli Khmer Rossi. Sotto l'egida dell'ONU si svolsero nel marzo 1993 le elezioni e parteciparono al voto pi\u00f9 di 4 milioni di persone (ovvero pi\u00f9 del 90% degli aventi diritto di voto) nonostante le forze degli Khmer Rossi cercassero di impedire alla popolazione di andare a votare. Il 24 settembre 1993 fu promulgata la nuova costituzione che faceva della Cambogia una monarchia costituzionale a struttura multipartitica e di Norodom Sihanouk il re. Nel 1997 gran parte dei guerriglieri Khmer Rossi accettarono l'amnistia e deposero le armi, ponendo fine a trent'anni di guerra civile.\nNel 2004 Norodom Sihanouk ha abdicato per problemi di salute. Il Concilio reale del trono il 14 ottobre ha nominato nuovo re all'unanimit\u00e0 Norodom Sihamoni, uno dei figli di Sihanouk, che \u00e8 stato incoronato il 29 ottobre di quell'anno.\nGeografia.\nLa Cambogia ha una superficie di 181.035\u00a0km\u00b2 e si trova nella porzione sud-orientale dell'Indocina. Fisicamente corrisponde al basso bacino del Mekong e alla depressione del Tonle Sap, una vasta regione di colmamento fluviale delimitata verso la Thailandia e verso il golfo del Siam da bassorilievi, ovvero i Monti D\u00e2ngr\u00eak e i Monti Cardamomi, mentre a est le ultimi propaggini della Catena Annamita lo separano dal Mar Cinese Meridionale. La vetta pi\u00f9 elevata, con i suoi 1.813 metri, \u00e8 il Phnom Aural, che fa parte dei Cardamomi.\nLa Cambogia confina a nord-ovest con la Thailandia per circa 800\u00a0km, a nord con il Laos per circa 541\u00a0km e a est con il Vietnam per oltre 1.200\u00a0km; ha inoltre 443\u00a0km di costa sul golfo del Siam, nel Sud del paese. Il confine dello Stato comprende per la maggior parte i bacini idrografici dei fiumi nazionali, con l'eccezione del confine orientale col Vietnam, non stabilito secondo criteri geografici ma secondo le vicende politiche che si sono verificate fin dal periodo coloniale. I rapporti tra i due Paesi hanno attraversato momenti di aperta tensione, i governi hanno comunque affrontato la questione confinaria formando commissioni di studio e siglando trattati diplomatici gi\u00e0 nei primi anni ottanta, quando fu instaurato il regime filo-vietnamita della Repubblica Popolare di Kampuchea. Facendo seguito agli accordi dell'ottobre 2005 (basati su un trattato del dicembre 1985), causa di un forte dissidio interno con l'opposizione, che ha accusato Hun Sen di essersi piegato agli interessi vietnamiti, nel 2007 si \u00e8 iniziata una vasta operazione di posa di segnali confinari. La conclusione dei lavori era prevista per il 2012.\nGeologia.\nIl territorio della Cambogia si pu\u00f2 dividere geologicamente in due sezioni: la bassa pianura centrale e gli altopiani periferici.\nL'ampia regione pianeggiante, che occupa buona parte del paese, \u00e8 stata creata dal Mekong, il cui corso \u00e8 stato orientato dalla geomorfologia del territorio, caratterizzata appunto dall'esistenza in origine di un'ampia sinclinale.\nNei rilievi che circondano la pianura affiorano le antiche formazioni paleozoiche, sovrastate da lembi di terreni del Mesozoico, che costituiscono i resti delle depositazioni sedimentarie accumulatesi quando la depressione cambogiana era occupata dal mare. In particolare, i Cardamomi e i D\u00e2ngr\u00eak fanno parte del pi\u00f9 antico zoccolo paleozoico dell'Indocina; la catena del Khorat \u00e8 composta di roccia arenaria; gli altopiani del Moi sono costituiti da un basamento molto antico.\nMorfologia.\nLa Cambogia \u00e8 una regione prevalentemente pianeggiante, con circa il 75% del territorio che si trova a meno di 100 m s.l.m., e presenta catene montuose relativamente basse. La pianura alluvionale centrale presenta colline sinuose, mentre nella zona al di sotto di Phnom Penh la pianura diventa pianeggiante.\nLa caratteristica \u00e8 la depressione lacustre del lago Tonle Sap; quest'ampia pianura, densamente popolata, \u00e8 in gran parte coperta da coltivazioni di riso. Complessivamente la pianura centrale occupa i \u00be dell'intero territorio cambogiano ed \u00e8 alta pochi metri sul livello del mare e depressa al centro in corrispondenza del lago Tonle Sap. La pianura \u00e8 totalmente drenata dal Mekong ma, causa il pendio troppo lieve, il drenaggio si effettua con difficolt\u00e0, per cui essa \u00e8 soggetta una volta l'anno a inondazione.\nIl resto del paese \u00e8 costituito dagli altopiani che circondano la pianura centrale. A sud-ovest si trova un territorio montuoso formato dalle due catene dei Cardamomi (che culminano a 1.813 m) e dei monti dell'Elefante, che fanno da barriera tra il bassopiano della pianura centrale e la zona costiera. Al confine settentrionale con la Thailandia si trovano i monti D\u00e2ngr\u00eak (altezza media di 500 metri). A nord si trova anche una scarpata composta di arenaria del Khorat (alta dai 150 ai 400\u00a0m), sempre nella sezione settentrionale verso il confine thailandese. A est si trovano gli altopiani del Moi che raggiungono i 1.200 metri. Nella punta nord-orientale del paese si trova un'altra regione montagnosa formata dagli altopiani orientali e che raggiunge i 900 metri.\nIdrografia.\nL'idrografia cambogiana si riduce in pratica al Mekong, uno dei fiumi pi\u00f9 lunghi dell'Asia con i suoi 4.500\u00a0km e l'11\u00ba pi\u00f9 grande al mondo. Esso drena il bacino di alimentazione interamente soggetto al ritmo monsonico. Il suo regime \u00e8 molto ineguale: nella stagione secca la portata \u00e8 di 15.000\u00a0m\u00b3 al secondo, mentre nella piena annuale (giugno-febbraio con picco in ottobre) di 60.000\u00a0m\u00b3 al secondo all'altezza di Phnom Penh. Il livello del fiume si alza di 12 metri al di sopra del livello di magra, provocando l'inondazione di tutta la conca cambogiana. Il deflusso delle acque \u00e8 maggiore di quanto possano smaltire i bracci del delta e perci\u00f2 viene smaltito da un altro braccio del Mekong, Tonle Sap, che sfocia nel Tonle Sap; il lago, che ha una superficie nella stagione secca di appena 250\u00a0km\u00b2, raggiunge quindi i 10.000\u00a0km\u00b2 di estensione e una profondit\u00e0 massima i 15 metri.\nLa lenta crescita delle acque prosegue per tutta l'estate e il rientro nei limiti normali termina durante l'inverno, lasciando allo scoperto grandi quantit\u00e0 di limo. Il Mekong nasce in Tibet, passa in Laos e quindi entra in Cambogia formando delle rapide tra le pi\u00f9 vaste al mondo (circa 9 chilometri; ne riformer\u00e0 altre a nord-est di Phnom Penh); da qui diventa navigabile. Il Mekong scorre per 315 chilometri in Cambogia per poi dividersi in due braccia: il Bassac e il Mekong vero e proprio. Quindi si divide in numerosi tributari formando un delta di 49,520\u00a0km2.\nNel Tonle Sap si pescano circa 80\u00a0000 tonnellate di pesce ogni anno, che insieme con la pesca nel golfo del Siam servono come alimento base della popolazione cambogiana. Il Tonle Sap, riserva della biosfera dell'UNESCO dal 1997, presenta gravi problemi di inquinamento dovuti ai fitofarmaci usati nelle risaie poste intorno al bacino, al carburante di vecchi modelli di barche ancora utilizzate e, in generale, all'aumento dell'inquinamento delle acque; inoltre sia la fauna ittica sia volatile sono in pericolo per la pesca e la caccia indiscriminata e la distruzione dell'habitat. Lungo le sue coste vi sono una sessantina di insediamenti costituiti da abitazioni, in parte su palafitte, in parte galleggianti; si possono trovare addirittura villaggi galleggianti con templi, moschee, negozi e ristoranti. Nell'antichit\u00e0 il Tonle Sap era la base del sostenimento di Angkor, l'antica capitale dell'Impero Khmer: esso forniva alla citt\u00e0 cibo, acqua per l'irrigazione e limo; inoltre rappresentava l'\"Oceano Sacro\" della cosmologia induista.\nClima.\nLa Cambogia rientra nell'area monsonica, ma sul clima del paese influiscono alcuni fattori locali come la vicinanza all'equatore, che tende a prolungare il periodo piovoso, e la presenza periferica di alteterre che riparano alquanto la depressione centrale, dove si hanno valori pluviometrici moderati, inferiori a 1.500\u00a0mm annui (media annuale di Phnom Penh: 1125\u00a0mm). La stagione delle piogge va da maggio a ottobre (cielo coperto, temperature moderatamente elevate); il massimo delle precipitazioni si concentra in ottobre, quando cadono i 2/3 delle piogge. La stagione secca va da novembre a febbraio, con un minimo di precipitazioni in febbraio. Vi \u00e8 bel tempo e temperature relativamente fresche, che tendono ad aumentare in misura notevole fino alla seconda met\u00e0 di maggio in cui, avvicinandosi la stagione piovosa, si vanno facendo torride. Gli altopiani periferici hanno condizioni climatiche diverse: temperature pi\u00f9 fresche e soprattutto un'umidit\u00e0 pi\u00f9 diffusa e abbondante, con precipitazioni superiori ai 2.000\u00a0mm, e una stagione secca ridotta a 3 mesi. I monti Cardamomi, direttamente esposti al monsone di sud-ovest, ricevono sui loro versanti marittimi precipitazioni superiori a 5.000\u00a0mm, tra i pi\u00f9 alti valori della zona monsonica.\nDi seguito un grafico delle precipitazioni e delle temperature medie a Phnom Penh:\nCopertura vegetale e suoli agrari.\nBench\u00e9 le foreste coprano ancora il 60% del suolo cambogiano, la copertura della foresta pluviale primaria \u00e8 scesa drasticamente dal 73% del 1965 al 3,1% nel 2005; ci\u00f2 \u00e8 dovuto al disboscamento illegale e al rapido sviluppo del paese. Fiumi e paludi coprono il 3% della superficie del paese, mentre i territori coltivabili ne corrispondono al 20,5%, ma non tutti sono coltivati. Oltre il 70% del territorio cambogiano \u00e8 coperto dalla grande giungla; la sua relativa conservazione si deve alla tenue espansione demografica del paese: si calcola infatti che solo il 10% della superficie della Cambogia sia effettivamente coltivato, mentre il resto \u00e8 costituito da regioni del tutto disabitate. La foresta tropicale decidua o \"giungla\" ospita specie vegetali tipiche, come il teak, adatto a un clima in cui una stagione piovosa si alterna a una secca. Sui versanti dei Cardamomi si passa invece alla foresta sempreverde, dove per\u00f2 l'intervento dell'uomo praticante da secoli la coltura itinerante, ha causato una larga degradazione che lascia sempre pi\u00f9 spazio alla savana. Infine nelle parti incolte della depressione cambogiana si estende la foresta paludosa. Nella maggior parte dei casi il suolo delle zone periferiche del paese sono lateritici, ovvero provenienti dalla decomposizione superficiale delle rocce: trattasi quindi di suoli poveri, che non hanno mai favorito l'insediamento agrario. Al contrario, i suoli di decomposizione basaltica che si estendono sugli altopiani del sud-est sono particolarmente fertili e si prestano alle piantagioni di albero della gomma. La regione vitale della Cambogia \u00e8 la depressione del Tonle Sap dove si estendono i suoli alluvionali, arricchiti ogni anno dalle inondazioni.\nSociet\u00e0.\nEvoluzione demografica.\nIl 90% della popolazione \u00e8 di etnia khmer; le altre etnie minori sono Vietnamiti (5% della popolazione) e Cinesi (1%) pi\u00f9 altre etnie tra cui le piccole trib\u00f9 delle colline, i Lao e i Ch\u0103m (questi ultimi concentrati soprattutto nelle citt\u00e0 e villaggi rurali e di pescatori situati sulle rive del Mekong o del Tonle Sap e nella provincia di Kampot) che compongono il restante 4% della popolazione.\nI dati stimati del 2009 indicano che la speranza di vita media \u00e8 di 64,27 anni per le donne e 60,03 anni per gli uomini mentre l'et\u00e0 media della popolazione \u00e8 di 22,1 anni, in particolare 21,4 per gli uomini e 22,8 per le donne. Sempre secondo le stime del 2009 la media della mortalit\u00e0 infantile \u00e8 di 54,79 morti su 1.000 nati, in particolare per i neonati maschi \u00e8 61,84 morti e per le femmine 47,42. Proprio la riduzione della mortalit\u00e0 infantile \u00e8 uno degli obiettivi primari del governo cambogiano, che da 124 morti ogni 1.000 nascite nel 1998 \u00e8 passato alle cifre attuali, ma la crisi economica del 2009 sta rendendo vani gli sforzi dello Stato poich\u00e9 ha aumentato i prezzi degli alimenti causando un aumento della malnutrizione acuta tra i bambini al di sotto dei 5 anni.\nReligione.\nLa religione di Stato \u00e8 il Buddhismo e il 93% della popolazione ne pratica la dottrina Theravada. La Costituzione cambogiana concede la libert\u00e0 di religione e ne condanna la discriminazione; le relazioni amichevoli tra i vari culti nella societ\u00e0 ne contribuiscono al mantenimento.\nLa radicata e antica tradizione buddhista ha inoltre il merito di aver fatto s\u00ec che l'alfabetizzazione nel paese sia sempre stata relativamente elevata.\nLa tradizione Theravada \u00e8 diffusa e radicata in tutte le province con ben 4.100 pagode diffuse in tutto il paese. Dato che la maggior parte dei cambogiani di etnia Khmer \u00e8 buddhista, c'\u00e8 uno stretto legame tra Buddhismo, tradizione e cultura khmer e vita quotidiana. L'aderenza al Buddhismo \u00e8 generalmente considerata intrinseca all'etnia e all'identit\u00e0 culturale del paese. Il ramo mahayana del Buddhismo \u00e8 praticato da 150.000 seguaci e ha 63 templi diffusi in tutto il paese.\nLa religione islamica \u00e8 praticata in prevalenza dalle minoranze ch\u0103m e malesi. Secondo una stima del 2009 si tratta dell'1,6% della popolazione, circa 236.000 cambogiani, per l'80% circa cham. Secondo altre fonti i musulmani alla met\u00e0 degli anni duemila erano circa mezzo milione, con 268 moschee attive. La persecuzione dei khmer rossi degli anni settanta li aveva grandemente ridotti, tanto che agli inizi degli anni novanta le moschee attive erano solo una ventina. Si tratta in grandissima maggioranza di sunniti.\nLa comunit\u00e0 cristiana rappresenta il 2% della popolazione, bench\u00e9 sia in crescita. \nPer professare, le varie confessioni devono sottoporre la richiesta al Ministero degli Affari di Culto e Religione cambogiano.\nLingue e dialetti.\nLa lingua ufficiale \u00e8 il khmer, parlato dal 95% della popolazione. Il francese \u00e8 ancora parlato nelle aree urbane; l'inglese \u00e8 divenuta nel frattempo la seconda lingua del paese. Entrambe le lingue erano considerate durante il regime di Pol Pot come segno di uno stile di vita corrotto e chiunque parlasse una di queste due lingue era soggetto a esecuzione. Queste restrizioni furono rimosse dopo la vittoria vietnamita e la conquista del paese, ma negli anni della ricostruzione del paese era poco sentito il bisogno di parlare altre lingue. Dalla met\u00e0 degli anni 1990 \u00e8 rinato un grande interesse per l'inglese poich\u00e9 il parlare fluentemente questa lingua \u00e8 associato al progresso economico. Contrariamente il francese, non essendo una lingua dello stesso peso dell'inglese nell'ambito del commercio internazionale, ha avuto meno successo. Questo nonostante il sovrano Norodom Sihanouk abbia tentato di invertire questa tendenza facendo stampare i libri di testo scolastici in khmer e francese; una protesta da parte di mille studenti nella capitale fece tornare sui suoi passi il sovrano mostrando la loro preferenza per l'inglese. Tuttavia l'apprendimento della lingua francese presso le giovani generazioni ha ricevuto un nuovo slancio in seguito all'adesione della Cambogia all', anche attraverso la creazione, in costante progresso, di percorsi di educazione francofoni (specie in campo scientifico) che vanno dalla scuola primaria all'universit\u00e0.\nIstruzione.\nIl tasso di alfabetizzazione della popolazione totale adulta dai 15 anni in avanti \u00e8 del 74%: esattamente 85% per gli uomini e 64,1% per le donne. Importante \u00e8 stata l'antica tradizione buddhista del paese, che ha sempre fatto s\u00ec che la Cambogia, anche attualmente, avesse un basso tasso di analfabetismo rispetto alle altre aree della regione. Molti bambini per\u00f2 lavorano invece di andare a scuola. Ai docenti mancano invece adeguate qualificazioni; poich\u00e9 le classi istruite e colte furono giudicate sovversive e quindi eliminate; ci\u00f2 ha portato anche alla mancanza di un tessuto socio-culturale a cui i giovani possano ispirarsi. Il tasso di studenti universitari \u00e8 del 2%, contro una media del 20% nel resto dei membri dell'Asean.\nOrdinamento dello stato.\nSuddivisioni amministrative.\nLa Cambogia si suddivide in 24 province (\"khet\"), alle quali \u00e8 equiordinata la capitale. Le province si suddividono ulteriormente in 165 distretti (\"srok\"), 26 citt\u00e0 (\"krong\") e 12 zone (\"khan\"), di cui 8 nella capitale. Rappresentano suddivisioni di terzo livello i comuni (\"khum\") e, riguardo alle citt\u00e0 e ai \"khan\", i quartieri (\"sangkat\"). Le entit\u00e0 amministrative e geografiche di base sono infine costituiti da villaggi (\"phum\").\nIl 22 dicembre 2008, re Norodom Sihamoni ha firmato un decreto reale che ha trasformato le municipalit\u00e0 di Kep, Pailin e Sihanoukville in province e apportato modifiche a diversi confini provinciali.\nSulle targhe automobilistiche del Paese viene indicato il nome della provincia o distretto in cui il proprietario del veicolo \u00e8 registrato.\nRivendicazioni territoriali.\nLa Cambogia \u00e8 attualmente in disputa con la Thailandia per il possesso dell'area del tempio di Preah Vihear, al confine tra i due stati, e per alcune , mentre col Vietnam \u00e8 in disputa per il possesso di alcune isole vicino alla costa sul confine marittimo tra i due stati.\nIn particolare, la disputa per il territorio di Preah Vihear \u00e8 diventata ormai una questione politica all'interno dei due paesi: in Thailandia il premier \u00e8 stato accusato dai nazionalisti, che vogliono rovesciare il governo, di svendere un pezzo della storia del paese, mentre in Cambogia il premier Hun Sen l'aveva strumentalizzata a proprio favore nella propria campagna elettorale. L'11 novembre 2013 la Corte internazionale di giustizia ha confermato l'assegnazione del tempio alla Cambogia.\nIstituzioni.\nOrdinamento scolastico.\nL'istruzione, gratuita e obbligatoria, prevede nove anni di scuola dell'obbligo. L'istruzione superiore \u00e8 data dalle universit\u00e0 e dagli istituti superiori, che danno soprattutto un'educazione tecnica e professionale. Il sistema, a causa di problemi come la mancanza di qualificazione e i salari bassi dei docenti o i bambini che preferiscono andare a lavorare, riesce a malapena a sopravvivere; le scuole private invece nascono ovunque finanziate da donatori e organizzazioni non governative. Attualmente sono in atto forme di cooperazione tra la Cambogia e i paesi francofoni occidentali al fine di creare percorsi di studio in lingua francese, soprattutto in campo scientifico e tecnico.\nSistema sanitario.\nIl servizio sanitario \u00e8 totalmente a carico del malato e della sua famiglia.\nL'unica struttura ospedaliera gratuita risulta essere l'ospedale di Emergency situato a Battambang, specializzato nella cura delle persone vittime delle mine antiuomo.\nForze armate.\nLe forze armate reali cambogiane, in lingua khmer \"Kangtorp Yuthipol Khemarak Phumin\", sono composte attualmente da circa 125.000 uomini attivi e 200.000 di riserva, e operano sotto la giurisdizione del Ministero della Difesa Nazionale. Le forze armate sono costituite da quattro armi indipendenti:\nA queste vanno aggiunte le forze speciali, formate da circa 5.000 uomini e comandante da Chhab Peakdey, che costituiscono una branca dell'esercito.\nPolitica.\nPolitica interna.\nLa Cambogia \u00e8 una monarchia parlamentare, la cui costituzione prevede un sistema multipartitico.\nIl potere legislativo \u00e8 bicamerale, ovvero esercitato da due camere: l'Assemblea nazionale, composta da 125 membri eletti dal popolo con mandato di 5 anni, e il Senato, composto da 62 di cui 2 scelti dal re, 2 dall'Assemblea nazionale e i restanti eletti dai parlamentari a seduta comune. Il re \u00e8 nominato dal Concilio reale del trono, il primo ministro \u00e8 nominato dal presidente dell'Assemblea nazionale tra i membri del partito o coalizione maggiore e poi incaricato dal re e i membri del consiglio dei ministri sono nominati dal primo ministro e incaricati dal re. Il re, il primo ministro e il consiglio dei ministri costituiscono il ramo esecutivo del governo. La magistratura \u00e8 composta da un Consiglio Supremo, previsto dalla costituzione e formato nel 1997, da una Corte Suprema, corti inferiori e da una corte internazionale con giurisdizione sui crimini dell'era degli Khmer rossi.\nLa costituzione cambogiana del 1993 riconosce e rispetta un'ampia gamma di diritti umani riconosciuti dalla comunit\u00e0 internazionale, tra cui la libert\u00e0 di stampa e di religione; l'articolo 1 afferma infatti che il Paese sar\u00e0 governato rispettando i principi della libera democrazia e del pluralismo.\nPolitica estera.\nLa Cambogia \u00e8 membro delle maggiori organizzazioni internazionali, incluse ONU e UNESCO; dal 1998 \u00e8 membro dell'ASEAN; \u00e8 inoltre membro della Banca Mondiale, dell'Asian Development Bank e del Fondo Monetario Internazionale; dal 30 ottobre 2004 la Cambogia \u00e8 diventata il 148\u00ba membro dell'Organizzazione Mondiale del Commercio.\nLa Cambogia ha ambasciate in 21 paesi tra cui Francia, Stati Uniti, Cina, Russia, Germania e Cuba, mentre in Cambogia sono presenti 20 ambasciate straniere.\nCritiche.\nCorruzione.\nNelle classifiche redatte da Transparency International che indicano gli Stati dal meno al pi\u00f9 corrotto, la Cambogia negli ultimi anni si \u00e8 posizionata 151\u00aa su 163 stati nel 2006, 162\u00ba su 179 stati nel 2007 e 166\u00ba su 180 nel 2008. In accordo con questa lista, nel 2008 la Cambogia \u00e8 stato il secondo paese pi\u00f9 corrotto del Sud-est asiatico, superato solo dalla Birmania, penultimo. Nel 2005 la BBC riporta che la corruzione \u00e8 dilagante nel mondo politico, nell'esercito e nella magistratura cambogiana; sempre nel 2005, la Banca Mondiale ha minacciato addirittura di sospendere i milioni di dollari di aiuto umanitario verso la Cambogia poich\u00e9 tali soldi vengono illegalmente trasferiti in conti privati.\nNonostante l'operato dell'UNTAC, risalente al 1992, per trasformare la Cambogia in un regime democratico, nel paese dilagano corruzione e mafia politica. La notte prima delle elezioni \u00e8 chiamata \"Notte dei cani che abbaiano\", durante la quale i politici e i loro portaborse fanno gli ultimi giri di visite elargendo favori o facendo minacce, conquistandosi voti con promesse e paura. Il Cpp, il partito governato da Hun Sen, \u00e8 diventato inattaccabile grazie a questi metodi, conquistando il 98% dei voti nelle elezioni locali del 1\u00ba aprile 2007.\nIl Cpp e il suo leader inoltre non esitano a manipolare la legge per raggiungere i loro scopi, riuscendo prima a far esiliare nel 2005 Sam Rainsy, capo dell'opposizione (poi riammesso nel paese solamente grazie al perdono del re), quindi anche l'ex leader democratico della Cambogia, il principe Norodom Ranariddh; inoltre Hun Sen esercita interferenze sul Comfrel, un organo indipendente con funzione di controllo sulle elezioni.\nSpesso anche esponenti del governo, dell'esercito e della polizia sono coinvolti o corrotti nell'ambito del traffico di narcotici e nel riciclaggio del denaro sporco.\nSpeculazione straniera.\nLa Cambogia \u00e8 diventata negli ultimi anni il luogo ideale per gli speculatori, in fuga dai mercati europei paralizzati e in crisi e attirati dal boom turistico del paese. Molti speculatori fondiari, la maggior parte britannici, francesi e svizzeri, sono arrivati nel paese con l'obiettivo di comprare grandi aree per poi aspettare che il loro prezzo salga grazie all'aumento del turismo.\nLa Cambogia permette alle aziende di poter formare societ\u00e0 con il 100% di capitale straniero, di poter comprare terra e propriet\u00e0 immobiliari e di poter essere titolari di contratti di concessione d'uso validi per duecento anni; nessun altro paese al mondo offre tali condizioni, nemmeno gli stati vicini come la Thailandia dove speculazioni edili e finanziarie sono all'ordine del giorno. Nel luglio 2007 il primo ministro Hun Sen, contando sull'esile legame che lega i cambogiani alla loro terra e alla possibilit\u00e0 di sfidare la Thailandia come calamita turistica, ha dato il via a una vendita intensiva di spiagge sulla terraferma e gi\u00e0 nel marzo 2008 tutta la costa accessibile e sabbiosa era di propriet\u00e0 privata. Il governo ha venduto le terre dei contadini e dei pescatori a societ\u00e0 straniere senza il consenso dei residenti; tutte le persone che vi abitavano o lavoravano sono state cacciate, alcuni sono stati picchiati perch\u00e9 non volevano lasciare le rovine delle proprie abitazioni, alcuni sono finiti in prigione; nessuno ha avuto un'adeguata indennit\u00e0. Gli accordi tra Hun Sen e queste societ\u00e0 erano privati, non sono mai state fatte gare d'appalto e tutti i progetti erano segreti. Secondo la Banca Mondiale e Amnesty International, con questi accordi privati Hun Sen ha favorito la disgregazione sociale a scapito del benessere della popolazione. Nell'agosto 2008\u00a0150.000 persone rischiavano lo sfratto, invece il 45% del territorio cambogiano era stato venduto.\nLe prime regioni a essere state oggetto di queste speculazioni sono state le isole sulla costa, quindi \u00e8 toccato alle spiagge sulla terraferma e infine alle zone a interesse turistico dell'entroterra, come Phnom Penh e le aree intorno al tempio di Angkor Wat.\nDiritti umani.\nAmnesty International afferma che un diritto inadeguato e le gravi deficienze nel sistema giudiziario fanno s\u00ec che in Cambogia vi sia una sistematica mancanza di protezione dei diritti umani: i partiti di opposizione a quello di Hun Sen, attivisti per i diritti umani e giornalisti hanno sub\u00ecto minacce e intimidazioni; il Rappresentante speciale del Segretario generale per i diritti umani in Cambogia si \u00e8 dimesso denunciando la mancanza di collaborazione del governo; migliaia di persone vengono forzatamente sgomberate dai terreni espropriati a causa di dispute e progetti di riqualificazione industriale e urbana; la polizia effettua raid arrestando senza rispettare il codice di procedura penale della Cambogia e violando il diritto internazionale. Per quanto riguarda la prostituzione la Cambogia, come i paesi vicini del Laos e Vietnam, \u00e8 rimasta esclusa dal business sessuale a causa dei vari conflitti e il divieto della prostituzione; fu l'arrivo delle truppe militari delle Nazioni Unite nel 1991 a dare avvio a uno sviluppo senza precedenti della prostituzione: i soldati offrivano un'elevata domanda per il sesso a pagamento e una valuta pregiata. Ci\u00f2 diede inizio a un traffico di donne dalle aree rurali alle citt\u00e0. Nel 1993, quando le truppe dell'ONU cominciarono il ritiro dal paese, si calcolarono circa 20.000 prostitute nel paese. Con il ritiro dei soldati il mercato della prostituzione cominci\u00f2 a indirizzarsi verso la clientela locale. Nel 1996 si contavano 57.000 donne sfruttate nel circuito della prostituzione e nel 2002 il numero di prostitute minorenni era di almeno 16.000 persone, un terzo del totale.\nHun Sen in passato ha dovuto compiere alcune riforme e garantire maggior rispetto per i diritti umani per avere accesso ai finanziamenti di donatori esteri; con la scoperta dei nuovi giacimenti nel golfo del Siam e i profitti che ne ricaver\u00e0, alcuni esperti temono che il capo del governo possa fare a meno di tali finanziamenti e che quindi non garantisca rispetto per i diritti umani che prima era obbligato a garantire.\nMinori.\nSecondo l'Unicef la Cambogia \u00e8 uno dei paesi con i maggiori problemi di traffico di bambini al mondo.\nSpesso sono gli stessi genitori (o i parenti in caso di orfani) che vendono i bambini spinti dalla povert\u00e0, dalla fame, dal degrado e dall'ignoranza. I bambini oggetto di sfruttamento vengono obbligati a vendere per strada, a prostituirsi (sono 100\u00a0000 le prostitute minorenni e il 42% di esse ha contratto il virus dell'HIV) o vengono storpiati per costringerli a elemosinare; ci sono stati alcuni casi in cui vengono venduti dai propri genitori alle coppie occidentali che arrivano a pagare 2.000 dollari per un bambino (il numero di adozioni \u00e8 aumentato da 59 nel 1995 a 600 nel 2001, ma i numeri reali sono sconosciuti e le agenzie intermediarie sono moltissime). Poich\u00e9 molte nascite non vengono registrate allo stato civile, \u00e8 impossibile stabilire il numero di minori venduti dai propri genitori. Il 70% del traffico di bambini passa da Poipet, citt\u00e0 al confine tra Cambogia e Thailandia. Le organizzazioni non governative si stanno occupando del reinserimento nelle famiglie dei bambini venduti e poi fuggiti dai loro sfruttatori.\nSolo nella capitale Phnom Penh le organizzazioni umanitarie hanno contato 23\u00a0000 bambini che vivono in strada, nell'intero paese invece vi sono circa 380\u00a0000 orfani i cui parenti non possono mantenere.\nA causa della grande recessione e al seguente aumento dei prezzi del cibo, i casi di malnutrizione acuta tra i bambini al di sotto dei 5 anni sono cresciuti dal 9,6% del 2005 al 15,9% nel 2008, colpendo soprattutto i bambini delle aree urbane.\nEconomia.\nIl Fondo Monetario Internazionale scrive nel rapporto dell'economia cambogiana dell'8 dicembre 2009 che nella precedente decade l'economia cambogiana ha avuto un alto tasso di crescita (8% di crescita media). Il CIA World Factbook riporta una crescita economica del 10% dal 2004 al 2007 grazie all'espansione del settore vestiario, del turismo, del settore edile e dell'agricoltura. Il paese ha subito per\u00f2 un duro colpo dalla crisi economica globale. Il CIA World Factobook riporta un calo dell'economia del 7% nel 2008. Il rapporto del Fondo Monetario Internazionale riporta una contrazione del PIL a causa del vacillamento di settori chiave dell'economia cambogiana; le esportazioni e il turismo sono calati bruscamente ripercuotendosi sulla ristretta base di produzione, sull'alto numero di esportazioni e provocando una restrizione della domanda estera (anche il CIA World Factbook riporta una diminuzione delle esportazioni a causa della crisi). A. L'abbassamento dell'afflusso di capitali esteri ha contratto l'attivit\u00e0 edilizia. D'altra parte, la diminuzione delle importazioni ha portato ad un abbassamento del deficit del paese facendo scendere bruscamente l'inflazione.\nLe stime del Fondo Monetario Internazionale riportano che il PIL nominale del paese nel 2012 era pari a 14,1 miliardi di dollari statunitensi, mentre il PIL a parit\u00e0 di potere d'acquisto risultava essere pari a 36,5 miliardi di dollari. Secondo le stime del Fondo Monetario Internazionale il PIL pro capite nominale \u00e8 stato pari a 926 dollari mentre a parit\u00e0 di potere d'acquisto risultava pari a 2.395 dollari.\nI principali prodotti del settore primario sono riso, gomma, grano, ortaggi, anacardi, tapioca e seta. Le principali industrie sono tessili, turistiche, vestiarie, macinazione del riso, lignee e lavorazione del legno, produzione di gomma, edilizie e minerarie. L'industria vestiaria, che occupa pi\u00f9 di 320.000 persone, dopo la scadenza del Accordo multifibre il primo gennaio 2005, \u00e8 costretta a competere con i bassi prezzi di Cina, India, Vietnam e Bangladesh. Il turismo \u00e8 una delle risorse principali per l'economia cambogiana, ma, dopo l'incremento degli ultimi anni (2 milioni di turisti all'anno hanno visitato la Cambogia nel 2007 e nel 2008), quest'industria ha risentito degli effetti della crisi economica mondiale e nella prima met\u00e0 del 2009 si \u00e8 contratta del 15%. Anche il mercato dell'industria edilizia \u00e8 in calo.\nNel 2005 sono stati trovati giacimenti sfruttabili di petrolio entro le acque territoriali della Cambogia; se attuabili, le estrazioni si inizieranno probabilmente all'inizio della prossima decade, mentre le autorit\u00e0 cambogiane sperano di cominciare a sfruttarle entro il 2009. Secondo le previsioni dell'ONU, della Banca Mondiale e dell'Universit\u00e0 di Harvard, grazie alla scoperta dei giacimenti la Cambogia potrebbe diventare protagonista del mercato mondiale dell'energia a livello regionale, se non mondiale, aumentandone l'importanza geostrategica. Sempre secondo la Banca Mondiale le riserve energetiche complessive del paese ammontano a 2 miliardi di barili di petrolio e 283 miliardi di metri cubi di gas naturale e potrebbero fruttare fino a 1,5 miliardi di euro all'anno. Inter press service riporta nel febbraio 2009 le dichiarazioni della Global Witness che affermano che il petrolio comincer\u00e0 ad affluire nel 2011 e i ricavi saranno di 174 milioni di dollari in questo primo anno, mentre il picco delle estrazioni sar\u00e0 nel 2021 e il ricavo arriver\u00e0 a 1,7 miliardi di dollari. Esperti affermano che gli enormi nuovi introiti derivanti da questi giacimenti possono permettere a Hun Sen di fare a meno di finanziamenti esterni. Inoltre il governo cambogiano ha accennato di un possibile avvio di un'industria mineraria, soprattutto nel nord del paese, con la possibilit\u00e0 di estrarre bauxite, oro, ferro e gemme preziose.\nDal 13 giugno 2009, la Cambogia, assieme al Laos, non \u00e8 pi\u00f9 considerata dagli Stati Uniti un paese marxista-leninista, ma un paese che rispetta la libert\u00e0 di mercato; grazie a questo riconoscimento, le imprese statunitensi che hanno rapporti commerciali con questi due paesi hanno diritto a ricevere fondi pubblici.\nOndate di siccit\u00e0 e inondazioni stanno spingendo decine di migliaia di piccoli agricoltori, spesso fortemente indebitati, a cercare lavoro nelle fabbriche. Queste fabbriche impiegano \"una forza lavoro di adulti e bambini\", secondo i ricercatori dell'Universit\u00e0 di Londra nell'ottobre 2018, denunciando \"una forma di schiavit\u00f9 moderna\". Secondo la Licadho Human Rights Association: \"La stragrande maggioranza dei lavoratori \u00e8 imprigionata in servit\u00f9 per debiti e, dato quello che guadagnano, spesso i lavoratori non sono in grado di ripagare e il loro debito aumenta nel corso degli anni. \"Inoltre, alcuni capi sono violenti con i loro dipendenti. Alcuni, abbastanza ricchi da corrompere la polizia e le autorit\u00e0 locali, non devono temere rappresaglie giudiziarie.\nIn Cambogia, la settimana lavorativa legale \u00e8 di 48 ore e il lavoro minorile al di sotto dei 15 anni \u00e8 proibito. Tuttavia, a causa della mancanza di controllo e di sindacati indipendenti, le settimane lavorative dei lavoratori superano spesso le 60 ore settimanali e i bambini sotto i 15 anni sono costretti a lavorare. Gli scioperi sono a volte gravemente repressi: nel gennaio 2019, 1.200 lavoratori tessili in sciopero sono stati licenziati e nel 2013\u00a0415 lavoratori di una fabbrica di subappalto Nike hanno subito la stessa sorte. Anche i leader sindacali sono imprigionati.\nEsportazioni.\nIl maggior prodotto da esportazione \u00e8 il riso, altri sono pesce, legna, vestiario, calzature, gomma, tabacco e pepe. I maggiori compratori di tali prodotti sono Stati Uniti, Germania, Regno Unito, Singapore, Giappone e Vietnam. La crisi economica del 2008 ha diminuito le esportazioni del paese; solo le esportazioni della gomma sono diminuite del 15% a causa della caduta mondiale dei prezzi di mercato.\nImportazioni.\nI maggiori prodotti di importazione sono i prodotti di derivazione petrolifera, sigarette, oro, materiali per l'edilizia, macchinari, veicoli a motore e prodotti farmaceutici. I maggiori fornitori sono Thailandia, Singapore, Cina, Hong Kong, Vietnam, Taiwan e Stati Uniti.\nTurismo.\nIl turismo \u00e8 una delle risorse principali per l'economia cambogiana e ha subito un grande incremento degli ultimi anni (2,015 milioni di turisti hanno visitato la Cambogia nel 2007 e 2,125 milioni nel 2008), ma l'industria ha risentito degli effetti della crisi economica del 2008 e nella prima met\u00e0 del 2009 si \u00e8 contratta del 15%.\nNel 2007 il 55,61% dei visitatori ha visitato la provincia di Siem Reap, dove si trova il sito di Angkor, mentre il restante 44,39% ha visitato Phnom Penh o altre localit\u00e0; nel 2008 invece \u00e8 stato pi\u00f9 bilanciato: 49,87% i visitatori arrivati nella provincia di Siem Reap mentre il restante 50,13% ha visitato Phnom Penh o altre localit\u00e0.\nLe destinazioni turistiche principali sono Phnom Penh, la provincia di Siem Reap (che ospita i siti di Angkor), le aree costiere di Sihanoukville, Kampot, Kep e Koh Kong, pi\u00f9 altre destinazioni tra cui la Provincia di Battambang e il tempio di Preah Vihear.\nIl boom di turisti degli ultimi anni ha attratto molti speculatori stranieri che, abbandonando i mercati occidentali paralizzati dalla crisi, hanno deciso di investire in Cambogia grazie anche alle agevolazioni del governo.\nTrasporti.\nLa guerra ha influito negativamente sul sistema di trasporti della Cambogia, ma gli aiuti internazionali (principalmente da Cina e Giappone) hanno permesso di ristabilire un sistema autostradale che rientra negli standard internazionali, soprattutto nelle tratte del Asian Highway Network che corrono sul territorio cambogiano (AH1 e AH11).\nAl di fuori delle tratte autostradali, lo stato delle strade \u00e8 spesso precario, soprattutto durante o subito dopo la stagione delle piogge. Nel 2004 la lunghezza complessiva del sistema stradale raggiungeva i 38.257\u00a0km, di cui solo 2.406 asfaltati.\nLa Cambogia ha due linee ferroviarie, per un totale di 602\u00a0km di ferrovia: la prima, costruita dai francesi tra il 1930 e il 1940, collega la capitale Phnom Penh a Poipet, mentre la seconda, costruita tra il 1960 e il 1969, fu la linea Phnom Penh-Sihanoukville costruita con l'assistenza di Francia, Germania e Cina. Dal 2009 tutte le operazioni su entrambe le linee sono state sospese, a causa dello stato di degrado e per consentire i lavori di rinnovamento. Dall'aprile 2016 la linea sud che collega Phnom Penh, Kampot e Sihanoukville \u00e8 tornata attiva per il trasporto passeggeri.\nLe vie d'acqua, costituite dai fiumi Mekong, Tonle Sap, dai loro affluenti e dal lago Tonle Sap, sono sempre state d'importanza fondamentale per il commercio all'interno del paese; infatti per molti villaggi, in assenza di strade e ferrovie, sono le uniche vie di transito. I dati del Cia World Factbook del 2008 affermano che le vie d'acqua del paese sono lunghe totalmente 2.400 chilometri.\nI due maggiori porti della Cambogia sono Phnom Penh e Sihanoukville, quest'ultimo costruito con l'assistenza della Francia nel 1960; vi sono inoltre altri cinque porti minori; di tutti i porti in Cambogia, Sihanoukville \u00e8 il solo affacciato sul mare.\nNel 2009 in Cambogia vi erano 17 aeroporti: 6 con piste asfaltate e 11 con piste non asfaltate. L'aeroporto pi\u00f9 grande \u00e8 il Siem Reap-Angkor International Airport, da dove partono e arrivano la maggior parte dei voli internazionali. Il secondo aeroporto del paese \u00e8 il Pochentong International Airport, a Phnom Penh. Gli altri scali sono l'aeroporto di Sihanoukville e l'aeroporto di Battambang.\nNatura e ambiente.\nFlora.\nLa flora delle zone pi\u00f9 basse del paese \u00e8 condizionata dall'agricoltura: la caratteristica principale del paesaggio \u00e8 il riso, oltre ad altri cereali come il tabacco e il granturco. Nella parte settentrionale del paese, dominata dai rilievi, si trovano foreste di sempreverdi. Nel sud-ovest del paese si trovano tratti di foresta primaria e tek. Il tek \u00e8 un albero molto comune in Cambogia nonostante non sia nativo della regione, ma sia stato importato nel XVII secolo ed \u00e8 importante e prezioso perch\u00e9 fonte di legno resistente all'acqua. Sempre in questa regione crescono, a temperature pi\u00f9 elevate, pini. Lungo i 440 chilometri di costa si trovano foreste di mangrovie, mentre lungo i fiumi dell'entroterra si trova comunemente il loto della Cambogia, che si trova anche in Cina e in India ed \u00e8 considerato sacro e associato tradizionalmente al Buddha.\nFauna.\nIn Cambogia si possono trovare nelle campagne molte specie di grossa taglia che nel resto del mondo stanno diventando sempre pi\u00f9 rare; non sono insoliti elefanti, leopardi, tigri e buoi selvatici.\nInoltre nelle acque del grande fiume Mekong presso il villaggio di Kampi (provincia di Krati\u00e9) si possono vedere i rari delfini dell'Irrawaddy. La guerra che ebbe inizio nel 1970, i bombardamenti statunitensi e il bracconaggio hanno causato un danno ambientale di vasta scala diminuendo drasticamente la popolazione di animali selvatici. L'animale pi\u00f9 insolito della Cambogia \u00e8 il kouprey, una specie di bue scoperta nel 1937 che \u00e8 diventato l'animale-simbolo del paese, e che \u00e8 adesso quasi estinto. La Cambogia ospita una popolazione di volatili ricca e variegata, che include pellicani, ardeidi, aironi, gru, pappagalli tropicali e martin pescatori. Sono comuni anche cormorani, fagiani, galli cedroni e, specialmente nell'area del Tonl\u00e9 Sap, specie di uccelli pescatori, presenti soprattutto quando le inondazioni portano nel lago una grande quantit\u00e0 di pesce. Anche i serpenti sono molto comuni in Cambogia, e vi si trovano quattro specie particolarmente letali: il cobra, il cobra reale, la vipera di Russell e il bungaro fasciato.\nCultura.\nCultura e arte khmer trovano ispirazione fondamentale nella religione. Nella prima met\u00e0 del primo millennio dell'era volgare nel sud-est asiatico si svolse un processo chiamato dagli studiosi \"indianizzazione\", parallelo e legato a fenomeni di urbanizzazione e al commercio marittimi tra Cina e India, di cui sono evidenti gli esiti, mentre le modalit\u00e0 sono ampiamente dibattute. Si tratt\u00f2 di un processo socioculturale pressoch\u00e9 unico nella storia delle civilt\u00e0 umane, che coinvolse la trasmissione e l'adozione da parte di numerosi regni e culture, tra i quali quella khmer, di religioni, mitologie e forme di espressione artistica estremamente affini a quelle indiane.\nIl periodo classico della cultura khmer coincide con quello storico dell'Impero Khmer e ancora oggi la cultura cambogiana vi trova ispirazione ed elementi fondamentali caratteristici in espressioni artistiche come la danza tradizionale, l'architettura e la scultura. Il tempio di Angkor Wat \u00e8 considerato il manifesto della millenaria cultura khmer. Nel contempo risulta fondamentale anche l'interscambio con i thai e i lao, due popoli che con quello khmer condividono buona parte della propria storia e cultura, nonch\u00e9 l'apporto delle trib\u00f9 delle montagne del nord-est (i \"khmer loeu\", termine coniato da Norodom Sihanouk) e degli elementi cinesi e malesi, coinvolti da secoli nelle attivit\u00e0 commerciali.\nSi assiste cos\u00ec a una peculiare continuit\u00e0 di tradizione e cultura che attraversa cambiamenti continui dovuti alla travagliata storia cambogiana, a partire dalla fine dell'Impero Khmer (in cui la Cambogia si trov\u00f2 contesa tra l'influenza thai e quella viet), per passare al periodo della colonizzazione francese, al travagliato periodo post-coloniale che sfoci\u00f2 nel tragico dominio degli khmer rossi, fino alle accelerazioni del periodo di globalizzazione attuale.\nCon il regime degli Khmer Rossi si ferma ogni tipo di arte, la lettura \u00e8 bandita e punibile con la morte; dopo la dittatura il primo spettacolo a Phnom Penh tenne luogo nel 1980 al Teatro Nazionale con uno spettacolo di danza.\nArte.\nNella sua storia, l'arte in Cambogia \u00e8 stata guidata e ispirata dalla storia e dai fondamenti religiosi del paese, come i culti animistici indigeni, l'induismo e il buddhismo, questi ultimi arrivati dall'India al Sud-est asiatico nei primi secoli dopo Cristo portando con s\u00e9 la scrittura in sanscrito e altri elementi. I traffici commerciali misero in contatto la nascente cultura cambogiana con altre culture facendole assorbire influenze culturali Thai, giavanesi e cinesi. Tra il nono e il XV secolo si forma l'Impero Khmer che si ispira all'India per politica, religione e letteratura; il linguaggio della corte \u00e8 il sanscrito, ma il popolo parla khmer. La capitale del regno \u00e8 ad Angkor e i templi di Angkor Wat e Angkor Thom sono i testimoni della sua grandezza; l'arte, l'architettura, la musica e la danza di questo periodo sarebbero poi stati i modelli per il successivo sviluppo della cultura cambogiana.\nL'arte della Cambogia antica si pu\u00f2 dividere in tre periodi, periodo pre-angkoriano, angkoriano e post-angkoriano; all'interno di questi periodi si possono individuare ulteriori stili (o scuole). Per il periodo pre-angkoriano si possono individuare tre stili per l'architettura, di Sambor Prei Kuk e i posteriori di Prei Kmeng e di Kompong Prah, e ulteriori due per la scultura: le scuole di Prasat And\u00e8t e Phnom D\u00e0. Per il periodo angkoriano si possono individuare gli stili del Kulen, del Bakheng, di Koh Ker, di Pre Rup, di Khleang, del Baphuon, il classicismo khmer (o stile di Angkor Wat), lo stile del Bayon e del post-Bayon.\nQuindi si ha il periodo post-angkoriano, influenzata dall'arte di Ayutthaya e di altre regioni. La citt\u00e0 di Angkor e i suoi templi caddero in rovina inghiottiti dalla giungla dopo lo spostamento della capitale a Phnom Penh e del sempre minor controllo dei monarchi sul territorio a causa degli attacchi dei Thai; tuttavia uno stato cambogiano con capitale Phnom Penh sopravvisse fino al XIX secolo. Dal XIX secolo comincia la dominazione francese; i francesi riscoprono le rovine dei templi di Angkor e intraprendono lavori per preservarle dagli inizi del XX secolo. La cultura tradizionale cambogiana e le rovine dei templi di Angkor rischiarono di essere vittime della guerra civile in Cambogia e del regime dei Khmer rossi, i quali si erano opposti a ogni tipo di religione ed educazione e proibirono tutti i tipi di arte della Cambogia e il suo linguaggio scritto. Dal 1991, quando le fazioni in guerra della Cambogia siglarono un accordo di pace, organizzazioni internazionali hanno aiutato il nuovo governo a restaurare i siti archeologici a far rivivere le arti tradizionali del paese.\nL'arte \u00e8 rimasta in stasi fino ai nostri giorni, ma la situazione \u00e8 difficile: esiste solo un indirizzo scolastico specifico e i materiali artistici non sono disponibili; per un artista \u00e8 praticamente impossibile riuscire a esporre un proprio lavoro. Fra gli artisti serpeggia un senso di frustrazione e precariet\u00e0, giacch\u00e9 le condizioni di vita sono al limite della sopravvivenza; queste problematiche insieme con l'esistenza tormentata da lutti e atrocit\u00e0, come quelle subite sotto il regime dei Khmer Rossi, sono diventate il tema predominante dei loro lavori. Anche gli sforzi legati alla riorganizzazione di una nuova identit\u00e0 dell'istruzione artistica sono promossi e sostenuti solo dall'azione individuale. Inoltre l'isolamento e la conseguente mancanza di informazioni disponibili sulla realt\u00e0 artistica internazionale e sulla relativa storia dell'arte hanno fatto s\u00ec che gli artisti cambogiani non abbiano adottato le tecniche collaudate nel corso di tutto il XX secolo; di conseguenza le uniche forme di arte espressiva praticate attualmente sono derivate dalla debole tradizione francese, ovvero la pittura o la scultura realistica e simbolica.\nLe arti tradizionali della cambogia sono la tessitura, la lavorazione dell'argento, l'arte di intagliare e lavorare il legno, la scultura della pietra e la pittura. Con il cotone si tessono i krama e i sampot, elementi di vestiario tradizionali della Cambogia. I capi pi\u00f9 pregiati possono essere tessuti in seta e avere finiture in oro e argento; i fabbri e gli argentieri riproducono gli oggetti antichi.\nImportante per la cultura tradizionale khmer \u00e8 il poema epico del \"Reamker\"; i maestri musicisti, i coreografi e gli insegnanti di musica che sono sopravvissuti al genocidio dei Khmer rossi continuano ancora a insegnare gruppi designati di studenti le rappresentazioni del Reamker.\nArchitettura.\nIl periodo pre-angkoriano permette la definizione di tre stili architettonici: quello di Sambor Prei Kuk, identificabile nell'omonimo tempio, e quelli posteriori di Prei Kmeng e di Kompong Prah. La successione di stili in questo periodo non si \u00e8 per\u00f2 verificata dappertutto con la stessa cadenza e non \u00e8 difficile imbattersi in un tempio che presenta caratteristiche di pi\u00f9 stili insieme. Sambor Prei Kuk \u00e8 probabilmente il sito con i pi\u00f9 antichi monumenti khmer attualmente conosciuti al giorno d'oggi; con Sambor Prei Kuk si ha una lontana prima configurazione, sia dei canoni di costruzione sia simbolico-religiosi, di quello che sar\u00e0 il tempio-montagna khmer del periodo angkoriano; inoltre, con la costruzione di questo sito, ha inizio l'uso dei materiali che saranno utilizzati dagli architetti delle successive grandi opere khmer: mattone (preferito in et\u00e0 pre-angkoriana e dal XIII secolo) e la pietra; il laterizio \u00e8 usato per le parti del complesso meno nobili e l'arenaria per alcune decorazioni.\nL'architettura khmer del periodo angkoriano si distingue per la sua opulenza e grandezza ed era soggetta a rigidi, ma non paralizzanti, canoni tecnici e simbolici; per quanto riguarda i materiali, a differenza del periodo pre-angkoriano si ha adesso anche un largo uso dell'arenaria. Il classico tempio khmer \u00e8 il tempio-montagna, termine nato nel XIX secolo per indicare i templi con cui si materializzava in terra il monte Meru, la dimora delle divinit\u00e0 e asse dell'universo secondo la cosmologia ind\u00f9; ognuno di questi templi non era uguale all'altro, anche per quanto riguarda il loro valore specificatamente simbolico cui si attribuisce loro Per quanto riguarda le decorazioni, i templi erano decorati con raffigurazioni di divinit\u00e0 induiste e di Buddha; non a caso sono queste due religioni ad aver influenzato maggiormente l'antica cultura khmer. Anche nel periodo angkoriano si possono distinguere vari stili: stile del Phnom Kulen, del Bakheng, di Koh Ker, di Pre Rup, di Khleang, del Baphuon, il classicismo khmer (o stile di Angkor Wat), lo stile del Bayon e del post-Bayon.\nLe sculture mostrano che le costruzioni di tutti i giorni nel periodo angkoriano erano in legno, come quelle della Cambogia odierna; il legno, in generale, \u00e8 stato il materiale pi\u00f9 usato in tutte le epoche, ma il clima tropicale della Cambogia non ha permesso la conservazione di resti lignei.\nDurante il periodo post-angkoriano, caratterizzato per la sua visione severa e rigorosa dell'arte, la quasi totalit\u00e0 degli edifici, sia religiosi sia no, \u00e8 costruita in legno, facendo s\u00ec che le guerre e il clima tropicale non permettessero la conservazione di questo patrimonio architettonico, mentre i \"chedi\" edificati dal XVI al XIX secolo testimoniano un'influenza dell'arte di Ayutthaya.\nMolti edifici pubblici attuali, come il Palazzo Reale di Phnom Penh, sono decorati nello stile di architettura khmer; nel caso del palazzo reale, le decorazioni hanno per tema la figura divina ind\u00f9 Garu\u1e0da.\nAttualmente sono patrimonio dell'umanit\u00e0 il sito di Angkor dal 1992 e il tempio di Preah Vihear dal 2008. Sono candidati a diventare patrimonio dell'umanit\u00e0 i complessi di Banteay Chhmar, Banteay Prei Nokor, Beng Mealea e Preah Khan Kompong Svay, il gruppo di Sambor Prei Kuk, e i siti di Koh Ker, Angkor Borei e Phnom D\u00e0, Oudong e Kulen, tutti candidati dal 1\u00ba settembre 1992.\nScultura.\nPeculiarit\u00e0 generali della scultura antica cambogiana \u00e8 la sua impronta di severit\u00e0, il suo adattamento di volta in volta al contesto politico-religioso del regno. La scultura aveva il compito di narrare storie e miti di viaggi di uomini e gesta eroiche, divine, o del Buddha.\nSono state identificate nel periodo pre-angkoriano cinque scuole di scultura a tutto tondo basandosi sulle modifiche nell'abbigliamento e delle acconciature delle statue nel corso del tempo; le scuole erano: quella di Sambor Prei Kuk (la pi\u00f9 antica), quella di Prei Kmeng (caratterizzata da uno snellimento dei corpi e una semplificazione delle vesti e delle capigliature), la scuola di Prasat And\u00e8t (impressivit\u00e0 dei volti, qualit\u00e0 del modellato e realismo della veste), quella di Kompong Prah (schematizzazione dello stile di Prasat And\u00e8t) e la scuola di Phnom D\u00e0 (isolata dal contesto artistico dell'epoca). Pi\u00f9 nota \u00e8 la statuaria in bronzo di piccole dimensioni, giacch\u00e9 se ne \u00e8 conservato un maggior numero di esemplari, di cui la maggior parte sono immagini buddhiste, soprattutto di bodhisattva. I pochi esemplari di scultura a tutto tondo in legno pre-angkoriana sono invece tutti rappresentanti il Buddha e tutti ritrovati nel sud della regione. Con un'ulteriore considerazione si deve dire che l'arte della regione ebbe rapporti stretti con l'arte delle regioni vicine e che gli sculturi di questo periodo utilizzano sempre sostegni per le loro opere.\nIl periodo angkoriano ha inizio con lo stile del Kulen, che presenta una statuaria omogenea e un abbandono degli archi di sostegno; la plasticit\u00e0 delle opere d\u00e0 sensazione di morbidezza e di agilit\u00e0 nelle prime fasi dello stile, mentre nell'ultima fase si ha un modellato pi\u00f9 turgido. Nello stile di Prah Ko si ha un'evoluzione radicale delle vesti delle statue, sia a tutto tondo sia i rilievi. Della statuaria dello stile del Bakheng, di non minore bellezza dell'architettura, ci sono arrivati pochi esemplari; le caratteristiche principali sono un'accentuazione della geometria del corpo umano; l'abbigliamento, \u00e8 freddo e rigido, tipico dello stile dell'epoca, mentre i diademi cambiano poco rispetto allo stile di Prah Ko. La statuaria dello stile di Koh Ker presenta un'originalit\u00e0 sotto gli aspetti iconografico, tecnico e decorativo, una grande forza di rappresentazione, dinamismo, aspetto colossale, deciso ammorbidimento del modellato; l'abbigliamento invece non presenta significativi cambiamenti. Lo stile di Pre Rup presenta una scultura arcaicizzante e ripropone le formule elaborate degli stili di Bakheng, ma senza la sua rigorosit\u00e0 e grandezza, e di Koh Ker, senza per\u00f2 il dinamismo e la raffinatezza di quest'ultimo. La scuola di Banteay Srei presenta morbidezza del modellato e dolcezza dei volti.\nLa statuaria dello stile di Khleang presenta pochi sviluppi rispetto a quella di Pre Rup; si ha una perdita della vitalit\u00e0: la produzione \u00e8 stereotipata, le statue fredde e i volti delle divinit\u00e0 si addolciscono tanto da divenire insipidi; importante \u00e8 il rinnovamento della produzione buddhista, soprattutto di committenza mahayana. Lo stile del Baphuon si colloca ai margini dell'arte khmer tradizionale: bench\u00e9 l'iconografia induista non cambia e rimane poco variata, quella buddhista presenta rilevanti cambiamenti: il Buddha \u00e8 rappresentato seduto a gambe incrociate in atteggiamento di meditazione. La statuaria durante il classicismo khmer (o stile di Angkor Wat) effettua un ritorno al passato: le vesti delle divinit\u00e0 si rifanno a quelle degli stili di Pre Rup, Koh Ker e Bakheng, anche se lo stile di Angkor Wat mantiene un'impronta peculiare; la statuaria di questa scuola presenta una maggiore ricchezza iconografica, morbidezza e una maggiore arditezza tecnica; la piccola statuaria in bronzo \u00e8 in via di sviluppo. Lo stile del Bayon presenta una rottura totale con gli stili precedenti, un ritorno al naturalismo ed \u00e8 l'unico in cui si pu\u00f2 parlare di ritrattismo; l'eccellenza dei bronzisti khmer continua a essere costante anche durante questo periodo. La statuaria dello stile del post-Bayon presenta originalit\u00e0 nella produzione, ma mancano ancora approfonditi studi stilistici.\nNel periodo post-angkoriano la statuaria \u00e8 principalmente in legno, mentre la pietra \u00e8 utilizzata raramente e le opere in bronzo non si distinguono da quelle thailandesi. Le opere di questo periodo per\u00f2 non perdono il confronto con quelle del periodo angkoriano, da cui si differenziano molto per l'estetica; le pi\u00f9 importanti appartengono al XVI secolo.\nImportante scultore odierno \u00e8 Songnarikum Kim, uno dei pochi in attivit\u00e0 nel paese e uno dei principali artisti attuali; \u00e8 anche uno dei pochi ad aver praticato l'arte del restauro prima e durante il regime dei Khmer Rossi.\nPittura.\nLa pittura \u00e8 l'aspetto della cultura khmer meno conosciuta: infatti la maggior parte delle opere, prevalentemente pitture murali, conservatesi fino a tempi recenti hanno subito negli ultimi decenni cos\u00ec tanti danni che non si pu\u00f2 praticamente farsene un'idea; la composizione e il cromatismo comunque sono affini alle opere ritrovate in Thailandia, meglio conservate. I soggetti erano la vita del Buddha, gli j\u0101taka, il R\u0101m\u0101ya\u1e47a o il Reamker (versione khmer del Ramayana). I principali pittori attuali sono Sothy Hout, Phalleang Yim, Radi Yin, Sothy Chhim, Dara Soun Chan e Monorith Chhea per quanto riguarda la pittura con tema guerra, violenza o Khmer Rossi; Sompear Hong Sot e Narath Tan invece dipingono tele riguardanti la cultura cambogiana che rischia di scomparire.\nPatrimoni dell'umanit\u00e0.\nNel contesto della cultura cambogiana, affermatasi a livello universale, sono stati dichiarati Patrimonio dell'umanit\u00e0 dell'UNESCO:\nLetteratura.\nPer molto tempo in Cambogia le storie sono state tramandate senza aver bisogno di trascriverle: queste venivano scolpite sulle pareti dei templi o dipinte su quelle delle pagode e potevano raccontare avventure di uomini, gesta eroiche o le vicende del Buddha. Esempio di opera letteraria cambogiana dell'antichit\u00e0 \u00e8 il \"Reamker\", versione cambogiana del poema sacro ind\u00f9 del \"R\u0101m\u0101ya\u1e47a\". I testi sacri erano sempre custoditi nei templi.\nAttualmente la Cambogia non ha una letteratura contemporanea: il regime dei Khmer Rossi, che puniva la lettura con la morte, ha ucciso chi sapeva leggere e scrivere. Al giorno d'oggi i libri sono una rarit\u00e0 in Cambogia e non ci sono biblioteche a parte la Biblioteca Nazionale a Phnom Penh, riaperta nel 1980 e che sopravvive solo grazie alle donazioni. Gli ultimi libri cambogiani sono quelli scritti dai sopravvissuti ai massacri degli Khmer Rossi, ma non esiste una letteratura del periodo successivo a Pol Pot tranne che racconti per bambini o libri su Angkor. I cambogiani stessi non si interessano granch\u00e9 alla letteratura a causa della povert\u00e0 e della continua lotta per la sopravvivenza.\nLa stampa fu introdotta in Cambogia con il dominio coloniale francese e fu catalizzatore di nuove forme letterarie. Le usuali forme di scrittura letterarie erano in versi. La prima opera in prosa fu \"Suphat\" di Rim Kin, pubblicato nel 1938.\nTra i grandi scrittori cambogiani in lingua khmer ricordiamo Preah Botumthera Som (1852-1932), noto per l'opera Tum Teav. Da ricordare anche l'importante contributo di Haing Ngor, che fu anche attore.\nMusica.\nAssieme al Laos, la Cambogia \u00e8 il paese musicalmente pi\u00f9 interessante dell'Indocina; la musica cambogiana continua in molti aspetti fondamentali la tradizione iniziatasi durante l'Impero Khmer con una serie di prodotti sonori di grande originalit\u00e0.\nLa musica del Sud-est asiatico \u00e8 il risultato di vari apporti stilistici: un sostrato indigeno, un primo superstrato indiano e un secondo cinese; questi tre elementi hanno diverso peso tra i vari paesi dell'area indocinese. La base della musica cambogiana \u00e8 indiana, ma di carattere antico, non dei modi moderni dell'espressivit\u00e0 indiana: infatti, con la fine dell'Impero Khmer, l'India \u00e8 stata esclusa dai successivi cambiamenti evolutivi della musica; anche la successiva influenza cinese ha avuto meno risultati che negli altri paesi della zona. L'elemento strutturale della musica cambogiana \u00e8 quindi di tipo indiano-khmer di tipo arcaico, con segni di origine cinese, poi giavanese e quindi europea.\nCome in tutto il Sud-est asiatico, la musica \u00e8 considerata un'offerta alle divinit\u00e0 e ha carattere sacro; \u00e8 trasmessa per tradizione orale e segue il principio organizzativo della stratificazione polifonica, ovvero il sovrapporre a una melodia di riferimento comune variazioni improvvisate della stessa melodia da parte degli altri strumentisti. La scala musicale utilizza i 7 suoni della scala diatonale; il ritmo \u00e8 sempre binario e l'accento principale cade sull'ultima pulsazione di ogni unit\u00e0 ritmica.\nLe orchestre possono essere di tre tipi: \"\"pinpeat\", \"mohori\" e \"phleng khmer\". L'orchestra \"pinpeat\" \u00e8 la principale e presenta xilofoni e carillon di gong di registro grave e acuto, oboe (\"sralai\"), flauto (\"khloi\"), tamburo a due membrane (\"samphor\") e cimbali a mano; \u00e8 usata per accompagnare cerimonie o opere teatrali e danzate. La \"mohori\", usata soprattutto per l'intrattenimento, presenta rispetto al \"pinpeat\" l'aggiunta di cordofoni. La \"phleng khmer\" \u00e8 invece l'orchestra di tipo pi\u00f9 arcaico e tradizionale.\nLe composizioni si suddividono in varie sequenze (\"choan\") che vengono di volta in volta rielaborate e sviluppate musicalmente.\nDurante il regime degli Khmer rossi e la soppressione di ogni traccia culturale e artistica del paese tra il 1975 e il 1978, la musica tradizionale \u00e8 forse la branca artistica che ha resistito di pi\u00f9 a questo periodo. Sono poi state istituite alcune istituzioni per salvaguardare e valorizzare il patrimonio musicale della nazione.\nCome negli altri paesi dell'Indocina, anche in Cambogia c'\u00e8 una forte presenza di musica occidentale: in particolare, il jazz si \u00e8 molto affermato nelle citt\u00e0.\nTra i pi\u00f9 importanti cantautori cambogiani spicca Sinn Sisamouth considerato spesso \"the King of Khmer music\".\nTradizioni.\nI capi di vestiario tradizionali tipici della Cambogia, tessuti in cotone, sono il krama, una specie di sciarpa rettangolare a motivi quadrati e a strisce colorata vivacemente, e il sampot, veste femminile, i cui modelli pi\u00f9 pregiati sono tessuti in seta e hanno rifinimenti in oro e argento.\nLe festivit\u00e0 tradizionali principali in Cambogia sono il Songkran, la festa dell'indipendenza, il compleanno del \"re padre\" Norodom Sihanouk, il popolarissimo Water Festival, varie feste religiose, gli anniversari della costituzione e dell'accordo di Parigi pi\u00f9 le feste internazionali. Il saluto cambogiano \u00e8 il \"sampeah\", l'inchino a mani giunte mutuato dalla tradizione indiana e comune con il \"wai\" thailandese, il \"nop\" laotiano e il \"namast\u00e9\" indiano, cingalese e nepalese.\nSport tradizionali sono le arti marziali; tecniche tradizionali del popolo khmer sono il Bokator, da cui deriva la disciplina sportiva Pradal Serey, e il wrestling tradizionale khmer (\"Bok Cham Bad\" in lingua khmer). Gli alimenti principali sono composti da riso e pesce, essendo questi gli alimenti principali della popolazione.\nFestivit\u00e0 varie.\nIn Cambogia si festeggiano, oltre alle feste internazionali, anche molte festivit\u00e0 tradizionali e tipiche del paese.\nIn Cambogia si festeggiano due feste di Capodanno, una il 1\u00ba gennaio ed \u00e8 il Capodanno internazionale, l'altro \u00e8 il Songkran, ovvero il Capodanno solare, che si festeggia il 14 15 e 16 aprile, ed \u00e8 una delle maggiori feste dell'anno durante la quale gli Khmer puliscono e decorano la propria casa, fanno offerte e giocano a giochi tradizionali. Il 13 o 14 aprile si celebra il Choul Chnam Thmey o Cambodian New Year: il Capodanno Khmer o Cambogiano. Il \"Bonn Dak Ben\" e il \"Bonn Pchoum Ben\" sono due parti della stessa festivit\u00e0 che si festeggia in agosto/settembre; la prima consiste nella commemorazione degli spiriti dei morti, l'altra, attuata 15 giorni dopo, consiste nel portare offerte ai templi. Il \"Bonn Kathen\" \u00e8 un'altra festivit\u00e0 religiosa, festeggiata in ottobre, lunga 29 giorni e consiste in un festival religioso e la popolazione marcia in processione verso i templi e i monaci cambiano da loro la loro vecchia roba con della nuova. Il 18 giugno si festeggia il compleanno della regina madre, Norodom Monineath Sihanouk, madre di Norodom Sihanouk. Il 24 settembre si festeggia il giorno della costituzione e il 23 ottobre l'accordo di pace di Parigi. Il 30 e 31 ottobre e il 1\u00ba novembre si festeggia il compleanno del \"re padre\" Norodom Sihanouk. Il Water Festival cambogiano, in lingua khmer chiamato \"Bon Om Touk\"\" o con altre varianti, \u00e8 un'annuale e tradizionale festa cambogiana che si svolge durante la luna piena del mese di Kadeuk del calendario buddhista, si festeggia il 7, l'8 e il 9 novembre, ovvero durante la luna piena del mese Kadeuk del calendario buddhista; in questa occasione si festeggia per tutto il paese con festival, esibizioni e gare navali, fuochi d'artificio e baldoria generale.\nDanza.\nLa danza tipica della Cambogia \u00e8 quella Khmer, tratta dal poema sacro del R\u0101m\u0101ya\u1e47a e riprodotta sulle pareti dei templi. La storia della danza cambogiana si data a circa un migliaio di anni fa: fu frutto dell'influenza indiana sulle corti reali, che incoraggiarono questa forma artistica. Le danzatrici in Cambogia erano mantenute nei ginecei dei templi induisti ed erano equiparate alle Apsaras, ovvero figure minori della mitologia indiana; fu Norodom Sihanouk nei suoi primi anni di regno a permettere alle danzatrici di poter danzare anche per la gente comune. Sotto il regime degli Khmer Rossi la maggior parte delle danzatrici fu uccisa o mutilata; alla fine del regime la danza ha dovuto ripartire da zero, con fretta e fatica; si \u00e8 dovuto ricucire tutti i costumi, ritrovare le danzatrici, gli artigiani che sapessero tessere le stoffe dei costumi e soprattutto le insegnanti e le coreografe. La danza khmer \u00e8 caratterizzata da una dettagliata attenzione per il pi\u00f9 piccolo movimento della danzatrice: negli spettacoli le ragazze cambiano espressione con lo sguardo o con movimenti del collo, i movimenti non sono plateali, ma minimi e aggraziati, i movimenti delle mani sono delicati e complicati; una danzatrice \u00e8 scelta soprattutto per l'aspetto fisico, per l'espressivit\u00e0 del viso e per la lunghezza delle mani.\nGastronomia.\nIl riso, anche sotto forma di tagliolini in zuppa (\"kyteow\"), \u00e8 l'alimento principale della dieta cambogiana e il cibo per antonomasia, tanto che uno dei modi per riferirsi al generico cibarsi lo comprende (\"nyum bai\" o \"nam bai\", alla lettera \"mangiare riso\"). Il pesce, di regola proveniente dalle acque del Tonl\u00e9 Sap e del Mekong, ne \u00e8 un'altra parte importante, spesso sotto forma di zuppa con erbe varie. La dieta comprende anche i molti frutti tropicali locali, anche in insalata: mango (\"svay\", la variet\u00e0 cambogiana \u00e8 assai prelibata), ananas (\"menoa\"), durian, banane (\"chek\"). I turisti apprezzano molto il mangostano e il rambutan.\nLa cucina cambogiana \u00e8 in genere piuttosto povera di grassi. Tra gli ingredienti secondari e gli aromatizzanti pi\u00f9 usati vi sono la combava, la citronella, aglio, salsa di pesce, salsa di soia, curry, tamarindo, zenzero, salsa di ostriche, latte di cocco, pepe nero e diverse erbe utilizzate fresche e tradizionalmente raccolte nelle risaie. Buona parte delle ricette tradizionali richiedono l'utilizzo di materie prime fresche e sono di epoca antica, prima dell'introduzione del peperoncino nella regione da parte dei portoghesi nel 1600. Anche per questo la cucina cambogiana \u00e8 in generale meno piccante e pi\u00f9 equilibrata nei sapori di altre della zona.\nUno dei piatti nazionali khmer \u00e8 l\"amok\", pesce d'acqua dolce cotto in una foglia di banano con latte e polpa verde di cocco e diversi aromatizzanti, tra cui il kroeung, un peculiare impasto speziato, usato in numerosissimi piatti in diverse varianti, in cui \u00e8 comunque presente il galangal (il rizoma della \"Kaempferia galanga\"), spesso servito in un cocco verde scavato.\nProdotto caratteristico \u00e8 il \"prahoc\", una salsa salata di pesce fermentato dal forte odore. \u00c8 un antico sistema per conservare le propriet\u00e0 nutritive del pesce e arricchire cos\u00ec la cucina a base di riso, oggi usato come condimento in molti piatti. Altro piatto diffuso in Cambogia sono delle tagliatelle di riso con salsa di noce di cocco (\"khao phoune\"). Esempio dell'influenza francese nella cucina \u00e8 il consumo di baguette, che vengono tostate, inzuppate nel curry rosso e mangiate. Il curry rosso viene mangiato anche con riso o vermicelli di riso.\nLa bevanda nazionale \u00e8 il t\u00e8 cinese, che viene offerto al cliente all'inizio del pasto in quasi tutti i ristoranti khmer e cinesi del paese. La birra per\u00f2 sta soppiantando il t\u00e8 come bevanda pi\u00f9 bevuta nel paese; \u00e8 possibile trovarla addirittura nei piccoli villaggi rurali venduta in lattina in piccoli chioschi. Il caff\u00e8 \u00e8 servito in quasi tutti i ristoranti. Il vino \u00e8 prodotto soprattutto col riso ed \u00e8 diffuso fra le minoranze nella zona nord-orientali della Cambogia; si trovano poi altri due tipi di vino prodotti rispettivamente con zenzero e foglie di palma da zucchero (quest'ultima d\u00e0 un vino pi\u00f9 leggero). Per quanto riguarda i liquori e i vini di marche straniere, essi si trovano a basso costo nonostante siano prodotti d'importazione. Per quanto riguarda l'acqua, \u00e8 da evitare quella del rubinetto per questioni di igiene, mentre per quanto concerne l'acqua imbottigliata in Cambogia, i Cambogiani tendono a fidarsi solo delle marche migliori. Il ghiaccio viene invece preso dalle locali fabbriche di ghiaccio, residuo del periodo coloniale francese, che sono affidabili poich\u00e9 depurano l'acqua prima della produzione. In Cambogia si trovano anche tutte le marche pi\u00f9 famose di bibite analcoliche. Molto popolari in tutto il paese sono i frullati di frutta, in genere consumati dopo il pasto.\nSport.\nI giochi e sport pi\u00f9 popolari sono le arti marziali, il combattimento fra galli, il calcio e una sottospecie di footbag giocato con un tipo di pallone chiamato \"sey\". Le corse di Dragonboat sono molto diffuse, soprattutto durante il Water Festival. Tra le arti marziali praticate in Cambogia vi \u00e8 il Bokator, tecnica di combattimento a mani nude non praticata a livello agonistico dato che un incontro porterebbe probabilmente alla morte di uno dei partecipanti. Dal Bokator \u00e8 nata una disciplina moderna e praticata a livello di competizione sportiva, il Pradal Serey. Altro stile di combattimento tradizionale khmer \u00e8 il wrestling tradizionale khmer. Nota un tempo come Nazionale di calcio della Repubblica di Khmer la Nazionale di calcio della Cambogia non ha al momento raggiunto importanti risultati in campo internazionale e ha come suo capocannoniere Hok Sochetra con 42 reti. Per quanto concerne le bocce ricordiamo Ke Leng, medaglia d'oro mondiale in Francia nel 2013, in Thailandia nel 2015, in Cina nel 2017 e in Cambogia nel corso del 17\u00b0 Campionato mondiale di bocce giovanili e femminili ."}
{"id": "75352", "revid": "125785107", "url": "https://it.wikipedia.org/wiki?curid=75352", "title": "Prima Categoria 1911-1912", "text": "La Prima Categoria 1911-1912 \u00e8 stata la 15\u00aa edizione del massimo campionato italiano di calcio, disputato tra il 24 settembre 1911 e il 5 maggio 1912 e concluso con la vittoria della , al suo quarto titolo.\nStagione.\nIl torneo fu il quindicesimo campionato italiano di calcio organizzato dalla Federazione Italiana Giuoco Calcio (FIGC).\nNovit\u00e0.\nL'allargamento del campionato.\nIl formato del nuovo campionato ebbe un'unica variazione rispetto al precedente: l'allargamento dei partecipanti al torneo principale da nove squadre a dieci a causa dell'ammissione del Casale, squadra del Monferrato, che in seguito avrebbe vinto l'edizione 1913-1914. Il Casale aveva ottenuto l'ammissione al campionato di Prima Categoria dopo aver vinto un concorso di qualificazione contro il Racing Libertas, ossia l'altro club con le migliori medie di rendimento in Seconda Categoria.\nOnde prevenire il caos nel calendario verificatosi la stagione precedente, la Federazione fece partire il torneo gi\u00e0 ad ottobre, premunendosi cos\u00ec da eventuali interruzioni invernali dovute ad intemperie atmosferiche, che peraltro non si verificarono nella misura paventata.\nFormula.\nDue gironi interregionali diseguali seguiti da una finale nazionale.\nAvvenimenti.\nIl campionato 1911-1912 si concluse con la seconda vittoria consecutiva della Pro Vercelli, all'epoca colonna portante della Nazionale. Al secondo posto si classific\u00f2 il che, approfittando della partita in pi\u00f9 rispetto ai vercellesi, ossia la gara della prima giornata Doria-Pro Vercelli sospesa e rinviata al termine del campionato, comand\u00f2 la classifica per tutto il girone di ritorno con un punto di vantaggio sui vercellesi; questi ultimi tuttavia, come gi\u00e0 detto, avevano una partita in meno, la cui vittoria avrebbe significato il sorpasso e la vittoria del campionato beffando il Milan. I rossoneri, miglior difesa e miglior attacco del torneo, trascinati dal duo Aldo Cevenini-Louis Van Hege, pareggiarono entrambi gli incontri coi futuri campioni, ma persero il punto decisivo a causa di un pareggio casalingo in cui erano incappati alla prima giornata contro il Piemonte, rivelatosi poi fanalino di coda del campionato. Prima della disputa dei recuperi il Milan era in testa con 29 punti, ma con solo una partita da recuperare, contro i 28 della Pro Vercelli, cui mancavano due match; ma i bianchi dapprima operarono il sorpasso il 24 marzo espugnando con qualche difficolt\u00e0 il campo del Casale, e poi vinsero matematicamente il titolo portandosi a +3 dai rossoneri il 21 aprile battendo per 3-0 una Doria demotivata; l'ultima partita del Milan, ormai ininfluente, fu vinta dai rossoneri contro il Genoa il 28 aprile.\nIl girone orientale fu assai equilibrato e vinto sul filo di lana dal Venezia. I vercellesi, gi\u00e0 descritti come campioni dalla stampa, confermarono poi il titolo travolgendo i lagunari con il risultato di 13-0.\nTorneo maggiore.\nClassifica finale.\nLegenda:\nNote:\nStatistiche.\nSquadre.\nPrimati stagionali.\nSquadre\nCampionato emiliano-veneto.\nClassifica finale.\nLegenda:\nNote:"}
{"id": "75355", "revid": "547034", "url": "https://it.wikipedia.org/wiki?curid=75355", "title": "Tiberio Mitri", "text": "Conosciuto come \"La tigre di Trieste\", ha conquistato due volte il titolo europeo dei pesi medi e ha sfidato per il titolo mondiale l'italo-americano Jake LaMotta, uno dei pi\u00f9 forti pesi medi di tutti i tempi. \u00c8 stato sposato con Fulvia Franco, vincitrice del concorso Miss Italia del 1948.\nBiografia.\nTiberio Mitri vive un'infanzia povera e un'adolescenza travagliata. A dieci anni rimane orfano di un padre spesso assente. La madre per lavorare in un'osteria lo lascia spesso con una mendicante che lo punge con uno spillone per farlo piangere e commuovere i passanti. \nCresce frequentando una banda di ladruncoli e, per questo, \u00e8 rinchiuso in un istituto dal quale ben presto evade. Fa un primo ingresso nella palestra di pugilato di Via Rigutti, dove \u00e8 notato dall'allenatore Bruno Fabris. Nel frattempo trova lavori saltuari al porto di Trieste e poi, falsificando la sua et\u00e0, si arruola nella Marina militare. \nCoinvolto in un attacco inglese a Lussinpiccolo riesce a rientrare a Trieste ma poi \u00e8 arrestato dai tedeschi e portato alla Risiera di San Sabba. Per evitare di essere destinato in Germania si arruola nella polizia ferroviaria. \u00c8 salvato dal comandante della milizia che, essendo anche il presidente del comitato pugilistico, lo fa passare per un atleta di interesse nazionale e lo riporta in palestra. A guerra finita si divide tra un impiego comunale e il pugilato dove brucia le tappe e passa ben presto al professionismo. \nCarriera pugilistica.\nEsordisce a torso nudo nel 1946 con una vittoria per KO su Lorenzo Pamio. Dopo 26 match combattuti quasi tutti a Trieste ma anche in Svizzera e uno a Roma, con 23 vittorie, 2 pari e una sola sconfitta, giunge a combattere per il titolo italiano dei pesi medi. Indossa la cintura nazionale a soli ventuno anni sconfiggendo ai punti Michele Marini sul ring casalingo di Trieste. La difende battendo ai punti Giovanni Manca, uno dei due che in precedenza lo avevano costretto al pari, il 9 agosto 1948 a Trieste.\nIl 22 ottobre 1948 batte ai punti, a Parigi, Laurent Dauthuille un pugile in procinto di intraprendere una buona carriera oltreoceano, dove affronter\u00e0 campioni come Kid Gavil\u00e1n (sconfitta ai punti) e Jake LaMotta, che batter\u00e0 in un match non valido per il titolo per poi perdere per KO, a pochi secondi dalla fine e a un passo dal conquistare la cintura mondiale.\nTra la fine del 1948 e l'inizio del 1949, Mitri affronta il britannico originario della Guyana Dick Turpin, in un doppio confronto organizzato per designare il prossimo sfidante al titolo europeo. Pareggia alla Royal Albert Hall di Londra e poi batte ai punti l'avversario nella sua Trieste. \nIl 7 maggio 1949, a Bruxelles, nemmeno ventitreenne, conquista il titolo europeo, battendo il belga Cyriel Delannoit, ai punti in quindici riprese. Il 12 dicembre dello stesso anno, a Parigi, difende la cintura europea dall'assalto del francese Jean Stock, ai punti. \nSuccessivamente rinuncia al titolo europeo per combattere per il titolo mondiale contro Jake LaMotta, l'italoamericano detto \"il Toro del Bronx\", di cui poi diventer\u00e0 amico. Prima per\u00f2 deve affrontare lo statunitense Dick Wagner, che sconfigge ai punti a New York in una sorta di semifinale per il titolo.\nIl 12 luglio 1950, giorno del suo ventiquattresimo compleanno, Tiberio Mitri sale sul ring del Madison Square Garden di New York per contendere la corona mondiale a uno dei pi\u00f9 forti pesi medi di tutti i tempi. Gli spettatori paganti sono 16.369 per un incasso di 99.841 dollari. \nLa prima ripresa \u00e8 favorevole a La Motta, poi il triestino passa al contrattacco e si accende la bagarre. La Motta non cede. Al sesto round colpisce l'italiano all'occhio sinistro. Nella ripresa successiva, Mitri tenta il tutto per tutto e La Motta sembra accusare. Poi reagisce con una serie di colpi alla testa a cui Mitri risponde abbassandosi e rispondendo con dei sinistri allo stomaco. L'italiano si aggiudica l'ottavo round ma poi il Campione del Mondo prende le redini dell'incontro e vince le successive tre riprese. Dalla dodicesima in poi a Mitri, ormai stanco, non rimane altro che resistere stoicamente sino alla fine del match. Il suo ultimo disperato assalto non ha effetto e La Motta si aggiudica anche l'ultima ripresa. Il verdetto in favore del campione \u00e8 netto ma non trascendentale: la terna arbitrale tutta statunitense, infatti, assegna rispettivamente otto, tre e un solo punto di vantaggio per LaMotta. \nTornato in Europa, il 22 ottobre 1951, a Parigi, cede ai punti al campione europeo dei pesi welter, Charles Humez, intenzionato a proseguire la sua carriera nella categoria superiore. Si rifa il 9 ottobre 1952 battendo a Milano il franco algerino Kid Marcel, ai punti.\nTra il 1952 e il 1954, Mitri sembra essere tornato il campione dei primi anni da professionista. Resta imbattuto per tredici combattimenti con undici vittorie e due pari. \nIl 2 maggio 1954, sale su un ring allestito allo Stadio Torino (oggi Flaminio) di Roma, per contendere la cintura europea dei medi al britannico Randy Turpin, fratello minore del pugile affrontato due volte dal triestino tra il 1948 e il 1949. Il suo avversario \u00e8 reduce da due intensi combattimenti con il fuoriclasse statunitense Sugar Ray Robinson al quale ha strappato e poi riconsegnato la cintura mondiale, dopo avergli inflitto la seconda sconfitta in carriera. Mitri si allena scrupolosamente alla guida di Gigi Proietti ed ha come sparring partner l'ex campione europeo dei dilettanti Giacomo Di Segni.\nL'esito \u00e8 clamoroso. Dopo poche fasi di studio, passa appena 1:05 che Mitri fa partire un micidiale gancio sinistro al mento dell'avversario che crolla al tappeto e batte la testa. Turpin tenta di rialzarsi al conto di sette ma, dopo pochi passi, ricade tra la seconda e la terza corda. L'arbitro non pu\u00f2 far altro che assegnare la vittoria alla prima ripresa per knock-out tecnico a Tiberio Mitri, che torna a indossare la cintura di campione europeo dei pesi medi.\nIl 13 novembre dello stesso anno, affronta nuovamente, a Milano, il francese Charles Humez, con titolo in palio. Humez conduce le prime due riprese e alla fine della seconda il triestino tocca per un attimo il tappeto. Alla terza ripresa decide di stringere i tempi. Mitri colpito pi\u00f9 volte, va nuovamente al tappeto, anche se l'arbitro preferisce non contarlo. Dopo una decina di secondi crolla nuovamente colpito da un sinistro micidiale. Si rialza al nove ma, di fronte agli attacchi dell'avversario mette nuovamente il ginocchio a terra e poi viene malamente scaraventato tra le corde. A questo punto il match \u00e8 dichiarato concluso con la vittoria per knock-out tecnico di Humez che conquista per la seconda volta una cintura europea.\nDopo questa sconfitta, Mitri combatte ancora per pi\u00f9 di due anni, con risultati tutto sommato soddisfacenti, per un pugile trentenne a fine carriera. Vince 19 dei suoi ultimi venti combattimenti. Perde soltanto a Salisbury, in Rhodesia, dal pugile locale Jimmy Elliott, con verdetto ai punti. Vince tutti i match in Italia, i due in Tunisia e i tre combattuti in Australia. Termina con una vittoria a Roma, battendo il francese Marius Dori, ai punti in dieci riprese.\nNel 1957, dopo 101 incontri disputati con 88 vittorie, 7 pareggi e 6 sconfitte, Mitri appende i guantoni al chiodo.\nCarriera cinematografica.\nNel 1951, Mitri si trasferisce a Roma con la moglie Fulvia Franco interessata all'ambiente cinematografico di Cinecitt\u00e0. Roma diventa la sua seconda citt\u00e0 e, nel frattempo, trova modo di affiancare alla carriera pugilistica anche quella cinematografica, favorito dal fisico atletico e dalla sua \"Faccia d'angelo\", come era anche soprannominato nell'ambiente della boxe. \nIl suo primo film, \"I tre corsari\", \u00e8 del 1952. Nel 1955 recita la parte del protagonista nel film ambientato nel mondo della boxe \"Il nostro campione\", per la regia di Vittorio Duse, con Luisa Rivelli. In \"Guardia, guardia scelta, brigadiere e maresciallo\" (1956), recita la parte di Sandro, il fidanzato pugile della figlia del brigadiere Aldo Fabrizi. \nNel 1957, Michelangelo Antonioni gli offre la parte del protagonista nel film Il grido. Rifiuta sostenendo che di non essere idoneo a recitare la parte di un \"perdente\". \nNel 1959 \u00e8 presente nel cast del film \"La grande guerra\", al fianco di Vittorio Gassman e Alberto Sordi. \nDopo il 1975 si pu\u00f2 dire terminata anche la carriera cinematografica, a parte, nel 1986, una piccola comparsata in \"La signora della notte\" (nei panni di s\u00e9 stesso) e il cameo del 1995 (ancora nei panni di s\u00e9 stesso) in \"Pugili\". \nSul finire degli anni ottanta torna a recitare a sorpresa nella serie televisiva \"Classe di ferro\" di Bruno Corbucci, nel ruolo del pizzaiolo amico delle reclute. Anche stavolta il richiamo al pugilato \u00e8 presente. Il suo personaggio \u00e8 infatti un ex pugile che non disdegna di raccontare aneddoti della sua vita sul quadrato ai militari e al sergente Scherone (Adriano Pappalardo).\nLa malattia e la fine.\nMitri venne arrestato due volte per possesso di cocaina, nel 1970 e nel 1980. Gli ultimi anni di vita furono segnati da gravi problemi familiari. Nel 1981 perse il primogenito Alessandro, trentenne, a causa della droga. Venne poi a mancare per AIDS anche la seconda figlia Tiberia, avuta dall'ereditiera e cantante lirica americana Helen de Lys Meyer.\nDissipata ogni ricchezza passata e abbandonato anche dalla terza compagna, Mitri viveva con una modesta pensione in Via Luciano Manara, a Trastevere. Fu quindi colpito da un progressivo deterioramento delle facolt\u00e0 mentali, riconducibile sia ai traumi subiti negli incontri sia alla dipendenza dall'alcolismo e dalla cocaina. \nNegli ultimi mesi, affetto dalla malattia di Alzheimer, era assistito dalla vicina Comunit\u00e0 di Sant'Egidio. Spesso, per\u00f2, il pugile usciva di casa e vagava per ore, senza meta.\nMor\u00ec a settantaquattro anni travolto da un treno locale sulla linea Roma-Civitavecchia, mentre camminava lungo i binari, presumibilmente in stato confusionale, nei pressi di Porta Maggiore, due chilometri prima della Stazione Termini.\n\u00c8 sepolto presso il Cimitero di Trieste, sua citt\u00e0 natale.\nCaratteristiche tecniche.\nIl giornalista specializzato Giuliano Orlando cos\u00ec ha descritto le caratteristiche tecniche di Tiberio Mitri: \u00abTiberio Mitri aveva tutto o quasi per essere grande. Ma in quella classe che sembrava sgorgare spontanea nei colpi eleganti, nel fisico perfetto, si accompagnava il fatalismo che l'aveva avvolto nei tempi dell'educatorio, come lo chiamava lui, dove venne rinchiuso da ragazzo\u00bb. La sua principale qualit\u00e0 erano la velocit\u00e0 e il gioco di gambe con il quale stremava gli avversari. Non aveva un pugno di particolare potenza ma era un grande incassatore e boxava con continuit\u00e0.\nTiberio Mitri nella cultura di massa.\nDopo il ritiro, ricordando la sua carriera di pugile, Tiberio Mitri assolver\u00e0 di ci\u00f2 la ex moglie, nell'epilogo del suo libro \"La botta in testa\". In tale passo, sembra addirittura predire la sua fine sui binari di una ferrovia: "}
{"id": "75358", "revid": "47767", "url": "https://it.wikipedia.org/wiki?curid=75358", "title": "Ab\u00edlio", "text": "Origine e diffusione.\nDeriva dal latino \"habilis\", significante \"abile\", \"capace\".\nOnomastico.\nL'onomastico ricorre il 22 febbraio in ricordo di sant'Avilio di Alessandria, detto anche Abilio, terzo vescovo di Alessandria d'Egitto."}
{"id": "75360", "revid": "110157", "url": "https://it.wikipedia.org/wiki?curid=75360", "title": "Provincia di Ciudad Real", "text": "Ciudad Real \u00e8 una provincia della comunit\u00e0 autonoma della Castiglia-La Mancia, nella Spagna centrale.\nConfina con le province di Toledo a nord, di Cuenca a nord-est, di Albacete a est, con l'Andalusia (province di Ja\u00e9n e di Cordova) a sud e con l'Estremadura (provincia di Badajoz) a ovest.\nLa superficie \u00e8 di 19.813 km\u00b2, la popolazione nel 2003 era di 492.914 abitanti.\nIl capoluogo \u00e8 Ciudad Real, altri centri importanti sono Puertollano e Alc\u00e1zar de San Juan."}
{"id": "75364", "revid": "1318658", "url": "https://it.wikipedia.org/wiki?curid=75364", "title": "Chemiotassi", "text": "La chemiotassi (neologismo composto dalle parole greche \u03c7\u03b7\u03bc\u03b5\u03af\u03b1, \"chemeia\" = chimica e \"\u03c4\u03ac\u03be\u03b9\u03c2\", taxis = schieramento), un tipo di tassia, \u00e8 il fenomeno con cui i corpi cellulari, batteri ed altri organismi uni- o multi-cellulari direzionano i loro movimenti a seconda della presenza di alcune sostanze chimiche nel loro ambiente. Questo tipo di tassia \u00e8 molto importante per i batteri al fine di trovare cibo (p.e. glucosio) nuotando verso le concentrazioni massime di molecole di cibo. Negli organismi pluricellulari, la chemiotassi \u00e8 critica nelle prime fasi dello sviluppo (ad esempio il movimento dello spermio verso l'uovo durante la fecondazione) cos\u00ec come nelle fasi successive dello sviluppo (ad esempio la migrazione dei neuroni o dei linfociti), cos\u00ec come nelle normali funzioni vitali. Inoltre, \u00e8 stato riconosciuto che i meccanismi che permettono la chemiotassi negli animali possono essere sovvertiti durante la metastasi di un cancro.\nStoria della ricerca sulla chemiotassi.\nSebbene la migrazione di cellule sia stata osservata fin dai primi tempi dello sviluppo del microscopio (Leeuwenhoek), la prima descrizione erudita della chemiotassi fu fatta da T.W. Engelmann (1881), da Pfeffer (1884) sui batteri e da H.S. Jennings (1906) sui ciliati. Anche il Premio Nobel Metchnikoff contribu\u00ec a questo campo di ricerca con studi sul processo visto come un passo iniziale della fagocitosi. \nIl significato della chemiotassi in biologia e patologia clinica \u00e8 stato ampiamente accettato a partire dagli anni '30. Le definizioni fondamentali che riguardano il fenomeno sono state abbozzate per la prima volta in quegli anni. Gli aspetti pi\u00f9 importanti nel controllo di qualit\u00e0 delle analisi chemiotattiche furono descritti da H. Harris negli anni '50. Negli anni '60 e '70, la rivoluzione delle moderne biologia cellulare e biochimica ha fornito una serie di nuove tecniche disponibili per studiare le cellule migratorie di risposta e le frazioni subcellulari responsabili dell'attivit\u00e0 chemiotattica. Gli studi pionieristici di J. Adler hanno rappresentato un punto significativo di svolta nella comprensione di tutto il processo della trasduzione intracellulare del segnale nei batteri.\nIl 3 novembre 2006 Dennis Bray dell'Universit\u00e0 di Cambridge \u00e8 stato insignito del premio della Microsoft European Science per il suo lavoro di ricerca sulla chemiotassi in E. coli.\nFilogenesi e segnali chemiotattici.\nLa chemiotassi \u00e8 una delle risposte fisiologiche cellulari pi\u00f9 basilari. Lo sviluppo dei sistemi di recezione per il riconoscimento di sostanze nocive o vantaggiose nell'ambiente \u00e8 stato essenziale per gli organismi unicellulari fin dai loro primi stadi di sviluppo. Un'analisi globale dell'attivit\u00e0 chemiotattica del protozoo eucariote Tetrahymena pyriformis e le sequenze consensus di comparsa degli amminoacidi nel brodo primordiale suggeriscono che ci fosse una buona correlazione tra il carattere chemiotattico di queste relativamente semplici molecole organiche ed il loro sviluppo sulla Terra. Perci\u00f2 \u00e8 stato suggerito che le primissime molecole fossero amminoacidi altamente chemioattrattivi (ad esempio Gly, Glu, Pro), mentre le ultime formatesi si \u00e8 pensato che fossero fortemente chemiorepellenti (ad esempio Tyr, Trp, Phe).\nChemiotassi nei Batteri.\nAlcuni batteri, come E. coli, hanno numerosi flagelli per cellula (tipicamente 4-10). Questi possono ruotare in due modi:\nLe direzioni della rotazione si riferiscono ad un osservatore al di fuori della cellula che guarda i flagelli verso la cellula.\nComportamento.\nIl movimento complessivo di un batterio \u00e8 il risultato di fasi di \"tumble\" e nuoto alternate. Se si guarda un batterio che nuota in un ambiente uniforme, il suo movimento apparir\u00e0 simile ad un movimento random, cio\u00e8 casuale, con nuoto relativamente diritto interrotto da \"tumbles\" casuali che riorientano il batterio. Batteri come E. coli sono incapaci di scegliere la direzione in cui nuotare, e sono incapaci di nuotare a diritto per pi\u00f9 di pochi secondi a causa della diffusione rotazionale. In altre parole, i batteri \u201cdimenticano\u201d la direzione in cui stanno andando. Con questi limiti, \u00e8 notevole che i batteri siano in grado di direzionare il loro movimento per trovare posizioni favorevoli con alte concentrazioni di attrattanti (di solito cibo) ed evitare repellenti (di solito veleni).\nIn presenza di un gradiente chimico i batteri faranno chemiotassi, o direzioneranno tutto il loro movimento basato sul gradiente. Se il batterio sente che si sta muovendo nella direzione giusta (verso l'attraente / via dal repellente), continuer\u00e0 a nuotare a diritto per un tempo pi\u00f9 lungo prima di fare \"tumble\". Se si sta muovendo nella direzione sbagliata, far\u00e0 tumble pi\u00f9 presto e cercher\u00e0 una nuova direzione a caso, a random. In altre parole, batteri come E. coli usano la sensazione temporale per decidere se la vita va meglio o peggio. Cos\u00ec facendo, il batterio trova la sua posizione nella massima concentrazione di attrattante (di solito la sorgente). Anche in concentrazioni molto elevate, \u00e8 in grado di distinguere differenze molto piccole di concentrazione. Fuggendo da un repellente lavora con la medesima efficienza.\nSembra notevole che questo significativo \u201crandom walk\u201d sia il risultato di una semplice scelta tra due metodi di movimento random: cio\u00e8 il \u201ctumbling\u201d e il nuoto a diritto. Infatti, le risposte chemiotattiche come dimenticare una direzione e scegliere movimenti assomigliano alle capacit\u00e0 di prendere decisioni di forme di vita superiori con cervelli che processano i dati sensori.\nLa natura elicoidale del singolo filamento flagellare \u00e8 determinante perch\u00e9 avvenga questo movimento e la proteina che forma il filamento flagellare, la flagellina, \u00e8 del tutto simile tra tutti i batteri flagellati. I vertebrati sembrano aver tratto vantaggio da questo fatto, poich\u00e9 possiedono un immunorecettore (TLR5) in grado di riconoscere questa proteina altamente conservativa.\nCome in molti casi in biologia, ci sono batteri che non seguono questa regola. Molti batteri, come Vibrio, sono monoflagellati ed hanno un singolo flagello ad un solo polo della cellula. Il loro modo di fare chemiotassi \u00e8 diverso. Altri possiedono un flagello singolo tenuto all'interno della parete cellulare. Questi batteri si muovono girando l'intera cellula, che assomiglia ad un cavaturaccioli.\nTrasduzione del segnale.\nI gradienti chimici sono sentiti per mezzo di recettori multipli transmembranali, chiamate metil-proteine che fanno chemiotassi (MCPs), che variano nelle molecole che esse distinguono. Questi recettori possono legare attrattanti o repellenti direttamente o indirettamente attraverso interazioni con proteine dello spazio periplasmatico. I segnali da questi recettori sono trasmessi attraverso la membrana plasmatica nel citosol, dove sono attivate proteine chemiotattiche (proteine Che). Queste proteine alterano la frequenza di tumbling e alterano parimenti i recettori.\nRegolazione del flagelli.\nLe proteine CheW e CheA si legano al recettore. L'attivazione del recettore tramite uno stimolo esterno causa l'interruzione della cascata autofosforilativa della chinasi a istidina, CheA, normalmente attiva in assenza di sostanze attraenti. CheA, a sua volta, trasferisce i gruppi fosforilati a residui conservati di aspartato in risposta ai regolatori CheB e CheY [nota: CheA \u00e8 una chinasi istidina e non trasferisce attivamente il gruppo fosforilato. Il regolatore di risposta CheB prende il gruppo fosforilato da CheA]. Questo meccanismo di trasduzione del segnale \u00e8 chiamato \u201cSistema a Due Componenti\u201d ed \u00e8 una forma comune di trasduzione del segnale nei batteri. CheY fosforilata induce \"tumbling\" interagendo con la proteina di innesco flagellare FliM, causando un cambiamento della rotazione del flagello da antioraria ad oraria. Il cambiamento nello stato di rotazione di un singolo flagello pu\u00f2 rompere l'intero fastello dei flagelli e causare un \"tumble\". in presenza di sostanze attraenti, invece,i recettori MCP (Metil-accepting chemotaxis proteins) si trovano ad essere carichi e CheA non interrompe la propria autofosforilazione. In questo modo la proteina CheY non viene fosforilata e non interagisce pi\u00f9 con le proteine del flagello FliM. La mancata interazione tra queste due proteine si traduce in un movimento \"run\" da parte della cellula batterica che continuera a muoversi nella direzione dalla quale ha percepito la sostanza chemoattraente.\nRegolazione del recettore.\nCheB, quando viene attivato da CheA, agisce come una metilesterasi, rimuovendo i gruppi metilici dai residui di glutammato sul lato citosolico del recettore. Lavora in maniera antagonista con CheR, una metiltransferasi, che aggiunge residui metilici ai medesimi residui di glutammato. Tanto pi\u00f9 residui metilici sono attaccati al recettore, tanto pi\u00f9 sensibile \u00e8 il recettore. Mentre il segnale che viene dal recettore induce la demetilazione del recettore in un anello a feedback, il sistema \u00e8 continuamente aggiustato ai livelli chimici ambientali, rimanendo sensibili a piccoli cambiamenti anche in concentrazioni chimiche estreme. Questa regolazione permette al batterio di \u201cricordare\u201d concentrazioni chimiche da un passato recente e compararle a quelle che sta sperimentando al momento, cos\u00ec \u201csa\u201d dove sta andando al di sopra o al di sotto di un gradiente. Tuttavia, il sistema di metilazione da solo non pu\u00f2 rendere conto dell'ampio range di sensitivit\u00e0 che i batteri hanno verso i gradienti chimici. Meccanismi regolatori addizionali come il raggruppamento di recettori e le interazioni recettore-recettore modulano parimenti l'andamento del segnale.\nChemiotassi eucariotica.\nIl meccanismo con cui le cellule eucariotiche fanno chemiotassi \u00e8 del tutto diverso da quello dei batteri; tuttavia, il sentire gradienti chimici \u00e8 sempre un passo cruciale nel processo. A causa delle loro dimensioni, i procarioti non sono in grado di riconoscere gradienti di concentrazione efficaci, pertanto queste cellule controllano e valutano il loro ambiente con un nuoto costante (tratti consecutivi di nuoto a diritto e tumbles). A differenza dei procarioti, le dimensioni delle cellule eucariotiche danno la possibilit\u00e0 di distinguere gradienti e, quindi, si arriva ad una distribuzione dei recettori dinamica e polarizzata. L'induzione di questi recettori da parte di chemioattrattanti o chemiorepellenti porta alla migrazione verso o via dalla sostanza chemiotattica.\nI livelli dei recettori, le modalit\u00e0 di segnale intracellulare e i meccanismi effettori, tutti rappresentano diverse componenti del tipo eucariotico. Negli organismi unicellulari eucariotici, il movimento ameboide e il cilio o il flagello eucariotico sono i principali effettori (p.e. Amoeba o Tetrahymena). Alcune cellule eucariotiche dei vertebrati pi\u00f9 evoluti, come gli immunociti, si muovono verso dove occorrono alla stregua degli organismi unicellulari eucariotici. Oltre a cellule immuno-competenti (granulociti, monociti, linfociti), un vasto gruppo di cellule considerato precedentemente essere fisso nei tessuti, sono pure mobili in particolari condizioni fisiologiche (p.e. mastociti, fibroblasti, cellule endoteliali) o patologiche (p.e. metastasi). La chemiotassi ha un importante significato nelle prime fasi dell'embriogenesi poich\u00e9 lo sviluppo degli strati germinativi \u00e8 guidato dai gradienti delle molecole segnale.\nMotilit\u00e0.\nA differenza della motilit\u00e0 nella chemiotassi batterica, il meccanismo con cui le cellule eucariotiche si muovono fisicamente non \u00e8 chiaro. Sembra che ci siano meccanismi tramite i quali un gradiente esterno chemiotattico viene rilevato e trasformato in un gradiente PIP3 intracellulare, che risulta in un gradiente nell'attivazione della modalit\u00e0 di segnale che culmina nella polimerizzazione dei filamenti di actina. La terminazione di actina che cresce distalmente sviluppa connessioni con la superficie interna della membrana plasmatici attraverso diversi gruppi di peptici e porta alla formazione degli pseudopodi. Anche il cilio della cellula eucariotica pu\u00f2 portare alla chemiotassi, ma in questo caso si tratta principalmente di una induzione dipendente dagli ioni calcio del sistema microtubulare dei corpi basali e del fascio 9 x 2 + 2 dei microtubuli delle cilia. Il battere orchestrato di centinaia di cilia \u00e8 sincronizzata da un sistema sottomembrana costruito tra i corpi basali. I dettagli della modalit\u00e0 di segnale sono ancora non totalmente chiari.\nRisposte migratorie correlate alla chemiotassi.\nSebbene la chemiotassi sia la forma di migrazione studiata pi\u00f9 frequentemente, ci sono diverse altre forme di locomozione a livello cellulare.\nRecettori.\nPer la maggior parte, le cellule eucariotiche sentono la presenza di stimoli chemiotattici per mezzo di recettori accoppiati a G-proteine 7-transmembrana (o serpentine) eterotrimeriche. Questa classe di recettori \u00e8 di grande rilevanza e rappresenta una porzione significativa del genoma. Alcuni membri di questa superfamiglia di geni sono usati nella visione (rodopsine) cos\u00ec come nelle capacit\u00e0 olfattive Le classi principali dei recettori chemiotattici sono triggered da formil peptidi - recettori per il formil peptide (FPR), chemiochine\u00a0\u2013 recettori per la chemiochine (CCR o CXCR) e leucotrieni\u00a0\u2013 recettori per il leucotriene (BLT); tuttavia, anche l'induzione di un ampio gruppo di recettori di membrana (p.e. amminoacidi, insulina, peptidi vasoattivi) permette la migrazione della cellula.\nSelezione chemiotattica.\nAlcuni recettori chemiotattici sono espressi sulla superficie di membrana con caratteristiche di lungo termine cos\u00ec come sono determinati geneticamente, altri invece hanno dinamiche a breve termine dal momento che sono assemblati ad hoc in presenza del ligante. Le diverse caratteristiche dei recettori della chemiotassi e dei liganti d\u00e0 la possibilit\u00e0 di scegliere le cellule di risposta chemiotattica con un semplice assay chemiotattico. Con la selezione chemiotattica possiamo determinare se una molecola non ancora caratterizzata agisce tramite una via del recettore di lungo o di breve termine. Il termine selezione chemiotattica \u00e8 usato anche per designare una tecnica che separa cellule eucariotiche da cellule procariotiche a seconda della loro capacit\u00e0 di risposta ai liganti selettori.\nLiganti chemiotattici.\nIl numero di molecole capaci di esprimere risposte chemiotattiche \u00e8 relativamente alto e possiamo distinguere molecole chemiotattiche primarie e secondarie. I principali gruppi di liganti primari sono i seguenti:\nRicerche sulle strutture tridimensionali delle chemochine hanno dimostrato che una composizione caratteristica di un'elica esprime le sequenze richieste per l'interazione con i recettori delle chemochine. \u00c8 stata dimostrata con la cristallografia di parecchie chemochine (p.e. IL-8) la formazione di dimeri e l'aumento della loro attivit\u00e0 biologica.\nAdattamenti dei raggi d'azione chemiotattici (CRF).\nLe risposte chemiotattiche che si hanno dalle interazioni ligante-recettore generalmente si distinguono dalla concentrazione(i) ottimale efficace del ligante. Tuttavia, la correlazione dell'ampiezza espressa e il rapporto delle cellule di risposta confrontate col numero totale sono pure tratti caratteristici del segnale chemiotattico. Studi sulle famiglie di liganti (p.e. amminoacidi od oligopeptidi hanno dimostrato che c'\u00e8 un adattamento dei raggi d'azione (ampiezze; numero di cellule di risposta) e delle attivit\u00e0 chemiotattiche: il mezzo chemioattrattante \u00e8 accompagnato da ampi raggi d'azione, mentre la qualit\u00e0 chemiorepellenti da raggi d'azione limitati.\nSignificato clinico.\nUn mutato potenziale migratorio delle cellule ha una relativamente grande importanza nello sviluppo di parecchi sintomi e sindromi cliniche. L'attivit\u00e0 chemiotattica alterata di patogeni extracellulari (p.e. \"Escherichia coli\") o intracellulare (p.e. \"Listeria monocytogenes\") rappresenta essa stessa un bersaglio clinico significativo. La modificazione della capacit\u00e0 chemiotattica endogena di questi microrganismi tramite agenti farmaceutici pu\u00f2 diminuire o inibire il rapporto di infezioni o l'espandersi di malattie infettive. A parte le infezioni, ci sono alcune altre malattie in cui una diminuita chemiotassi \u00e8 il fattore eziologico primario, come nella sindrome di Ch\u00e9diak-Higashi in cui vescicole giganti intracellulare inibiscono la normale migrazione delle cellule.\nIn via di pubblicazione.\nLa ricerca sulla migrazione cellulare\u00a0\u2013 cos\u00ec come \u00e8 stata mostrata nel capitolo \u201cStoria della ricerca sulla chemiotassi\u201d \u2013 richiede l'applicazione complementare di tecniche classiche e moderne. L'archivio d\u00e0 la possibilit\u00e0 di presentare nuovi dati valutabili nella ricerca di base cos\u00ec come nelle scienze applicate. Negli ultimi 20-25 anni, a causa dei fattori sopra menzionati, c'\u00e8 stato un aumento nel numero di pubblicazioni che trattano il fenomeno stesso della chemiotassi. Tuttavia, altre pubblicazioni nel campo della genetica, biochimica, fisiologia cellulare, patologia e scienze cliniche potrebbero anche presentare dati sulla migrazione cellulare o in particolare sulla chemiotassi cellulare. Una curiosit\u00e0 sulle ricerche sulla migrazione consiste nel fatto che tra i numerosi lavori riguardanti le tassie (p.e. termotassi, geotassi, fototassi) la ricerca sulla chemiotassi mostra un rapporto significativamente alto, che tende a sottolineare l'importanza della ricerca sulla chemiotassi sia in biologia che in medicina.\nMisura della chemiotassi.\nUn ampio specchio di tecniche \u00e8 oggi disponibile per valutare l'attivit\u00e0 chemiotattica delle cellule o il carattere chemioattrattante e chemiorepellenti dei liganti. Ci\u00f2 che di base serve per fare le misure \u00e8:\nAnche se non \u00e8 ancora disponibile un esperimento chemiotattico ideale, ci sono parecchi protocolli e strumenti che offrono una buona corrispondenza con le condizioni sopra descritte. Quelle pi\u00f9 comunemente usate sono:"}
{"id": "75368", "revid": "1610933", "url": "https://it.wikipedia.org/wiki?curid=75368", "title": "Orca", "text": ""}
{"id": "75373", "revid": "125435719", "url": "https://it.wikipedia.org/wiki?curid=75373", "title": "Prima Categoria 1912-1913", "text": "La Prima Categoria 1912-1913 \u00e8 stata la 16\u00aa edizione della massima serie del campionato italiano di calcio, disputato tra il 20 ottobre 1912 e il 1\u00ba giugno 1913 e concluso con la vittoria della , al suo quinto titolo.\nStagione.\nIl ritorno alle eliminatorie.\nLa disastrosa spedizione in Svezia della giovane Nazionale italiana di calcio alle Olimpiadi di Stoccolma apr\u00ec il dibattito sulla necessit\u00e0 di cambiare la formula di svolgimento del campionato tricolore.\nAll'assemblea del 31 agosto 1912 venne approvato con 27 voti contro 21 il progetto Valvassori-Faroppa, un piano di riforma che a grandi linee prevedeva:\nConseguenza di questo piano di riforma fu che, dopo sole tre stagioni sperimentali, il girone unico fu abolito, spezzato in due tronconi. Con varie argomentazioni si giustific\u00f2 questa scelta. \"In primis\" c'era da due stagioni la presenza del girone orientale che, seppur di irrilevante peso sportivo, costituiva formalmente gi\u00e0 un \"vulnus\" all'unicit\u00e0 del campionato. \"In secundis\" poi, oltre all'aggravio economico costituito dalla lunghezza delle trasferte, i dirigenti federali lamentavano la demotivazione che prendeva ad un certo punto le societ\u00e0 oramai tagliate fuori, per la loro classifica, dalla corsa al titolo, con conseguenti mancate presentazioni, sconfitte a tavolino e compromissione della regolarit\u00e0 del torneo. Ci\u00f2 che cont\u00f2 di pi\u00f9, tuttavia, furono le mire delle societ\u00e0 minori che, nello scorporo del girone unico, vedevano l'occasione per l'aumento del numero dei partecipanti nei numerosi tornei regionali.\nAltra novit\u00e0 fu poi, come detto, l'organizzazione di un torneo calcistico anche nella Penisola italiana, comprendente formazioni toscane, laziali e campane, al cui vincitore fu riconosciuto il privilegio di affrontare i campioni del Nord per il titolo nazionale. Era tuttavia una manifestazione ancor pi\u00f9 raccogliticcia del girone veneto-emiliano, le cui squadre erano descritte dalla stampa come del tutto incapaci di destare preoccupazioni nei grandi club del Nord. Con questi presupposti, la finalissima nazionale era una pura finzione in un calcio che rimaneva saldamente un mondo esclusivamente limitato al Triangolo industriale. Lo sapeva bene anche la stessa Federazione, che da questo torneo meridionale null'altro cercava se non la definitiva patente di nazionalit\u00e0 per il campionato.\nFormula.\nIl vincitore del torneo maggiore veniva individuato nella vincitrice del girone nazionale, composto dalle 2 squadre meglio classificate nei rispettivi gironi regionali o interregionali nei quali, di contro, il peggior club avrebbe dovuto essere retrocesso. L'organico iniziale venne completato a concorso indetto dalla FIGC.\nIl vincitore del torneo centro-meridionale doveva uscire dalla sfida fra la miglior squadra del Sud e la sua corrispondente del Centro Italia. Questa seconda societ\u00e0 doveva essere individuata fra i campioni di Toscana e gli omologhi laziali.\nIl vincitore del torneo maggiore sfidava quello centro-meridionale in una finalissima nazionale.\nAvvenimenti.\nDalle eliminatorie regionali dell'inverno del 1913, arrivarono solo conferme rispetto agli esiti del campionato precedente. Strepitoso il ruolino di marcia dei Campioni in carica vercellesi, praticamente perfetti con una difesa assolutamente imperforabile. In Lombardia gli rispose con autorevolezza ancora il , che mise in riga le sue cinque avversarie. Ancora mediocri i cammini di Inter e Torino, mentre la visse una stagione difficile. Le retrocessioni dei bianconeri, del Racing Libertas e del Modena non vennero concretizzate solo in conseguenza della riforma del campionato.\nIl girone finale si disput\u00f2 tra marzo e aprile e venne vinto agevolmente dalla Pro Vercelli che si qualific\u00f2 cos\u00ec alla finalissima contro la vincente del campionato peninsulare. Non riusc\u00ec ancora a fermare gli invincibili Leoni il Milan, che pag\u00f2 pesantemente la fuga, l'estate precedente, dei fratelli Cevenini trasmigrati all'Inter a causa di contrasti con la societ\u00e0.Nella finalissima, disputata sul campo neutro di Genova, i Leoni bianchi vercellesi affrontarono la Lazio che aveva vinto il campionato centro-meridionale battendo in finale il grazie a un gol segnato allo scadere. I biancocelesti, nonostante in un precedente incontro amichevole a Milano non avessero sfigurato contro l'Inter, non furono mai in gara. Solo nel secondo tempo, sul punteggio di 2-0 per la Pro Vercelli, la Lazio prov\u00f2 la rimonta con continui assalti alla porta avversaria, ma nel finale croll\u00f2 subendo ben quattro reti negli ultimi dodici minuti. La finalissima fin\u00ec sei a zero, e i bianchi leoni vercellesi, che avevano disputato l'ultimo atto privi di ben quattro titolari, vinsero il loro quinto scudetto, il terzo consecutivo, e chiusero la stagione da imbattuti.\nQualificazioni pre-campionato.\nLombardia-Liguria.\nAd eliminazione: le perdenti sono eliminate.\nLazio.\nA qualificazione: le vincenti sono qualificate.\nTorneo Settentrionale.\nSezione piemontese.\nSquadre partecipanti.\nIl girone fu gestito direttamente dalla Federazione, che a Torino aveva sede, e venne completato da una qualificazione fra due emergenti realt\u00e0 calcistiche dell'epoca.\nClassifica finale.\nLegenda:\nRegolamento:\nNote:\nSezione lombardo-ligure.\nSquadre partecipanti.\nIl girone venne gestito dal Comitato Regionale Lombardo, seppur comprendendo per motivi geografici anche le squadre liguri. Anche questo girone venne completato a concorso, dando qui per\u00f2 attenzione all'ex Seconda Categoria.\nClassifica finale.\nLegenda:\nRegolamento:\nNote:\nSezione veneto-emiliana.\nSquadre partecipanti.\nIl girone, gestito dal Comitato Regionale Veneto in quanto all'epoca il Comitato Regionale Emiliano non aveva sufficienti squadre (3) per organizzarlo autonomamente (organizz\u00f2 solo la Terza Categoria), venne completato d'ufficio aggiungendo la pi\u00f9 promettente formazione veneta di Seconda Categoria ed un intraprendente nuovo club emiliano.\nClassifica finale.\nLegenda:\nRegolamento:\nNote:\nGirone finale.\n\"Nota: il regolamento manteneva validi gli incontri gi\u00e0 disputati nel primo girone, onde raggiungere le diciotto giornate complessive di gara del regolamento precedente. Tali incontri vengono qui sotto nuovamente riportati a puro spirito chiarificatore.\"\nTorneo centro-meridionale.\nSezione toscana.\nSquadre partecipanti.\nLe squadre furono individuate d'ufficio dal Comitato Regionale Toscano fra le due migliori partecipanti al campionato toscano 1911-1912, la gi\u00e0 nota squadra della Virtus Juventusque di Livorno e il giovane club rappresentante di Pisa.\nClassifica finale.\nLegenda:\nRegolamento:\nSezione laziale.\nSquadre partecipanti.\nTre squadre vennero individuate d'ufficio dal Comitato Regionale Laziale in quanto ritenute le pi\u00f9 forti della Capitale, mentre altri tre posti furono messi a concorso per riempire la casella della retrocessa Fortitudo.\nClassifica finale.\nLegenda:\nRegolamento:\nNote:\nSezione campana.\nIl Comitato Regionale Campano non pot\u00e9 che prendere atto degli unici due club seriamente in attivit\u00e0 nella citt\u00e0 partenopea."}
{"id": "75374", "revid": "1573940", "url": "https://it.wikipedia.org/wiki?curid=75374", "title": "Abudemio", "text": "Origine e diffusione.\nNome di scarsissima diffusione, ricordato principalmente per un santo cos\u00ec chiamato, di probabile origine orientale. L'etimologia \u00e8 incerta e dibattuta: secondo alcune fonti sarebbe latina, basata sul termine \"abodemus\", con il possibile significato di \"che parla dolcemente\", \"che parla bene\"; altre fonti la riconducono invece al greco \u0391\u03b2\u03c5\u03b4\u03b7\u03bd\u03bf\u03c2 (\"Abydenos\"), un etnonimo riferito alla citt\u00e0 di Abydos (la stessa origine del nome di Abideno). \nOnomastico.\nL'onomastico ricorre il 15 luglio in memoria di sant'Abudemio, martire nel IV secolo a Tenedo sotto Diocleziano (o Giuliano)."}
{"id": "75377", "revid": "47767", "url": "https://it.wikipedia.org/wiki?curid=75377", "title": "Acacio (nome)", "text": "Origine e diffusione.\nDeriva da \"Acacius\", forma latinizzata del nome greco \u0391\u03ba\u03b1\u03ba\u03b9\u03bf\u03c2 (\"Akakios\"), composto da \u03ba\u1fb0\u03ba\u03cc\u03c2 (\"kak\u00f3s\"), o \u03ba\u1fb0\u0301\u03ba\u03b7 (\"k\u00e1k\u0113\"), \"male\", \"malvagit\u00e0\", preceduto da un'alfa privativa; il significato \u00e8 quindi \"innocente\", \"senza malizia\", \"non malvagio\", \"privo del male\".\nIn italiano, il nome \u00e8 leggermente pi\u00f9 diffuso al femminile, probabilmente per associazione con la pianta dell'acacia; inoltre viene a volte confuso con un altro simile, Agazio. Parimenti, in ungherese il nome \"\u00c1kos\" viene talvolta ricollegato ad Acacio, ma l'etimologia \u00e8 in realt\u00e0 differente.\nQuesto nome venne portato da alcuni santi dei primi secoli, nonch\u00e9 da Acacio, vescovo di Cesarea di Palestina (da cui prende il nome la setta degli Acaciani) e da Acacio, patriarca di Costantinopoli, ispiratore dello scisma acaciano\nOnomastico.\nL'onomastico si pu\u00f2 festeggiare in memoria di vari santi, alle date seguenti:"}
{"id": "75378", "revid": "767487", "url": "https://it.wikipedia.org/wiki?curid=75378", "title": "Acario", "text": "Origine e diffusione.\nDeriva dal latino \"Acharius\", di origine greca, formato dal termine \u03c7\u03b1\u03c1\u03b9\u03c2 (\"charis\", \"grazia\", \"amore\") preceduto da un'alfa privativa, col significativo complessivo di \"privo di grazia\", \"poco favorito\".\nLa diffusione in Italia \u00e8 scarsissima.\nOnomastico.\nL'onomastico ricorre il 27 novembre in ricordo di sant'Acario, monaco colombaniano all'abbazia di Luxeuil e poi vescovo di Noyon-Tournai."}
{"id": "75380", "revid": "21880", "url": "https://it.wikipedia.org/wiki?curid=75380", "title": "Poinsettia", "text": ""}
{"id": "75382", "revid": "228587", "url": "https://it.wikipedia.org/wiki?curid=75382", "title": "Metropolis", "text": "Metropolis (dal greco metropolis; \"meter\" (\u03bc\u03ae\u03c4\u03b7\u03c1) = madre e \"polis\" (\u03c0\u03cc\u03bb\u03b9\u03c2) = citt\u00e0) \u00e8 l'appellativo inglese, simile all'italiano metropoli, per una citt\u00e0 di grandi dimensioni e il suo territorio. In tal senso si tratta di un termine proprio dell'urbanistica, ma \u00e8 stato spesso impiegato anche in altri campi assumendo nel tempo significati diversi."}
{"id": "75383", "revid": "125810640", "url": "https://it.wikipedia.org/wiki?curid=75383", "title": "Prima Categoria 1913-1914", "text": "La Prima Categoria 1913-1914 \u00e8 stata la 17\u00aa edizione della massima serie del campionato italiano di calcio, disputato tra il 12 ottobre 1913 e il 12 luglio 1914 e concluso con la vittoria del , al suo primo e finora unico titolo.\nStagione.\nI ripescaggi.\nNel campionato italiano 1912-1913, il primo in cui venne stabilita la retrocessione, si qualificarono all'ultimo posto dei rispettivi gruppi del campionato dell'Italia settentrionale la nel girone piemontese, il Racing Libertas nel girone lombardo-ligure, e il nel girone veneto-emiliano. Queste tre squadre sarebbero dovute retrocedere in Promozione, ma le falle del regolamento diedero fiato alle proteste del Racing e del Modena, che rifiutarono di iscriversi fra i cadetti. Per la Juventus, invece, la situazione era pi\u00f9 complicata: infatti, essendo il Piemonte l'unica regione gi\u00e0 uniformata al regolamento organico, non sussistevano impedimenti per l', vincitrice della locale cadetteria, a ottenere un posto nella massima divisione nazionale a scapito dei bianconeri. Nella societ\u00e0 torinese si indisse al riguardo un'assemblea in cui i toni divennero subito accesissimi, tanto da ventilare lo scioglimento della societ\u00e0 e da rischiare l'intervento dei Regi Carabinieri per mantenere l'ordine.\nAll'Assemblea Federale del 24 agosto 1913 furono proposti due piani di riforma dei campionati: il \"progetto Minoli\" che proponeva l'allargamento di ogni girone eliminatorio da 6 a 8 squadre, e il progetto Baraldi-Baruffini, che invece proponeva un ampliamento a 10 squadre. Neanche questo piano risolveva tuttavia il problema dei bianconeri dato che, unendo il Comitato Regionale Ligure a quello Piemontese si saturava di fatto il girone subalpino, non lasciando spazio per il ripescaggio della Juventus. La soluzione arriv\u00f2 dall'ingegner Malvano, ex giocatore ed ora arbitro e dirigente federale, e dal dirigente nerazzurro Francesco Mauro, fratello del Presidente del Comitato Regionale Lombardo Avvocato Giovanni Mauro, che proposero di togliere il Brescia dal girone lombardo, e di modificare il \"progetto Baraldi-Baruffini\" inserendo la Juventus e il nel girone meneghino in ragione alla ristrutturazione del girone lombardo che port\u00f2 allo spostamento del , settima nel campionato di Promozione 1912-13 ed elevata d'ufficio nella massima categoria, nel raggruppamento veneto.\nFormula.\nIl vincitore del torneo maggiore veniva individuato nella primatista del girone nazionale, composto dalle 2 squadre meglio classificate nei rispettivi gironi regionali o interregionali a dieci squadre.\nIl vincitore del torneo centro-meridionale doveva uscire dalla sfida fra la miglior squadra del Sud e la sua corrispondente del Centro Italia, sortita dalla sfida fra i campioni di Toscana e i loro colleghi laziali.\nIl sistema di retrocessione non fu applicato neanche alla fine di questa stagione, per cui tutte le squadre che dovevano essere retrocesse in Promozione furono ripescate l'annata successiva.\nAvvenimenti.\nNel 1909, all'Istituto Tecnico di Casale Monferrato, si tenne un'infuocata assemblea. Il professor Raffaele Jaffe interpret\u00f2 la rabbia dei casalesi per la seconda vittoria consecutiva che la aveva appena ottenuto in campionato il 28 aprile. Le due citt\u00e0 erano divise da ataviche rivalit\u00e0 di origine medievale, e i casalesi non potevano tollerare di vedere questa continua serie di successi vercellesi. Fu cos\u00ec che si decise di fondare una squadra con l'esplicito intento di fermare i Leoni; la scelta del colore delle maglie fu ovvia: in contrapposizione alle Bianche Casacche della Pro, il neonato sarebbe sceso in campo vestito completamente di nero.\nFinalmente, dopo una continua serie di rafforzamenti, nel 1913 i nerostellati ottennero ci\u00f2 per cui erano sorti. Nel girone ligure-piemontese la lotta fu durissima, complice l'inserimento nella contesa del di George Davidson protagonista dei primi casi clandestini di calciomercato, ma alla fine i casalesi riuscirono per un solo punto a eliminare la Pro, che cos\u00ec perdeva il titolo dopo tre anni di fila di egemonia.\nDato per\u00f2 che l'appetito vien mangiando, i nerostellati a questo punto provarono a dare l'assalto al primato nazionale. Nel girone finale, tolta la solita irrilevante presenza delle compagini venete, ci si trov\u00f2 di fronte anche l' e la rinata , che avevano a loro volta estromesso un colpito dall'ennesima defezione, quella del diciannovenne Renzo De Vecchi verso Genova per uno stipendio faraonico da 24.000 lire. Erano tuttavia due formazioni ancora convalescenti dopo gli insuccessi degli ultimi anni, le quali non poterono dare fastidio al Casale che, con due vittorie contro i genoani usciti societariamente malconci dal processo conseguente alla denuncia subita dai cugini doriani cui avevano ingaggiato ben tre giocatori, riusc\u00ec a ottenere uno storico, incredibile titolo italiano, confermato contro la sempre malcapitata , che pur aveva dominato il torneo centro-meridionale, imponendosi in tutte le 14 partite segnando in totale ben 65 reti e subendone solo 5. I biancocelesti capitolini, pur risultando nettamente la miglior formazione centro-meridionale, non erano ancora, infatti, in grado di competere con le maggiori squadre settentrionali. Il Casale ebbe cos\u00ec gioco facile ad imporsi sulla Lazio vincendo in casa la partita d'andata per 7-1, e imponendosi anche al ritorno per 2-0. Casale Monferrato divenne cos\u00ec \u2013 a esclusione delle intricate vicende del 1922 \u2013 la pi\u00f9 piccola citt\u00e0 del Bel Paese a vincere un regolare campionato di calcio.\nTorneo maggiore.\nSezione piemontese-ligure.\nSquadre partecipanti.\nGestita dal \"Comitato Regionale Piemontese-ligure\" avente sede a Torino.\nClassifica finale.\nLegenda:\nRegolamento:\nNote:\nSezione lombarda.\nSquadre partecipanti.\nGestita dal \"Comitato Regionale Lombardo\" avente sede a Milano.\nClassifica finale.\nLegenda:\nRegolamento:\nNote:\nSezione veneto-emiliana.\nSquadre partecipanti.\nGestito dal \"Comitato Regionale Veneto-emiliano\" avente sede a Venezia.\nClassifica finale.\nLegenda:\nRegolamento:\nNote:\nGirone nazionale.\nClassifica finale.\nLegenda:\nRegolamento:\nTorneo centro-meridionale.\nSezione toscana.\nClassifica finale.\nLegenda:\nRegolamento:\nSezione laziale.\nClassifica finale.\nLegenda:\nRegolamento:\nSezione campana.\nLe due squadre sono ammesse direttamente alle semifinali dell'Italia meridionale"}
{"id": "75398", "revid": "2127271", "url": "https://it.wikipedia.org/wiki?curid=75398", "title": "Prima Categoria 1914-1915", "text": "La Prima Categoria 1914-1915 \u00e8 stata la 18\u00aa edizione della massima serie del campionato italiano di calcio, disputato tra il 4 ottobre 1914 e il 23 maggio 1915.\nIl campionato fu sospeso a causa dell'ingresso dell'Italia nella prima guerra mondiale e mai pi\u00f9 terminato; la vittoria del torneo fu assegnata al , al suo settimo titolo, per una decisione presa dalla FIGC nel periodo postbellico (ancorch\u00e9 le modalit\u00e0 e le tempistiche del provvedimento di attribuzione del titolo siano oggetto di dibattito storiografico).\nStagione.\nNovit\u00e0.\nSempre pi\u00f9 condizionata dalle piccole societ\u00e0, la Federazione ripesc\u00f2 le retrocesse continuando a inflazionare il campionato. La concessione che venne accordata alle grandi squadre all'assemblea federale del 2 agosto 1914 fu un nuovo \"format\" con minor spazio alle eliminatorie locali e maggiore per gli scontri a livello nazionale. Questa riforma non risolse tuttavia il problema, anzi lo aggrav\u00f2, perch\u00e9 la fase regionale divenne un incomodo, con tante gare squilibrate atte solo a procurare infortuni ai giocatori, taluni oramai ingaggiati dalle grandi societ\u00e0 con l'esborso di migliaia di lire. La soluzione della vertenza venne rinviata al 1915-1916, allorquando la Prima Categoria dell'Alta Italia sarebbe stata suddivisa in due tornei, una \"Categoria A\" e una \"Categoria B\" ciascuna di 18 squadre, sostanzialmente riportando il massimo campionato a una versione revisionata del progetto Valvassori-Faroppa, e istituendo una seconda categoria nazionale.\nAll'assemblea presero parte anche i delegati delle societ\u00e0 romane, che protestarono per la negligenza della Federazione nei confronti del calcio centro-meridionale, ma senza risultati. Nel regolamento dei campionati 1914-15 gli articoli dal 5 al 13 (relativi ai campionati di Prima Categoria, Riserve, Promozione e Terza Categoria) riguardano implicitamente solo i gironi settentrionali, relegando agli articoli successivi (dal 14 al 16) il regolamento dei tornei di ogni categoria disputati nell'Italia Centrale, Meridionale e Insulare, a conferma di come la Federazione mettesse in secondo piano il movimento calcistico del Centro-Sud rispetto a quello del Nord; il Comitato Regionale Lazio, inoltre, chiese invano che i due campionati potessero concludersi a breve distanza l'uno dall'altro, onde evitare che la finalista peninsulare arrivasse a disputare la finalissima nazionale dopo uno stop di alcuni mesi e un inevitabile scadimento di forma, com'era accaduto nel biennio precedente.\nLa riunione, tenutasi la stessa domenica della dichiarazione di guerra della Germania alla Russia, si svolse tuttavia all'ombra delle ben pi\u00f9 rilevanti notizie di politica internazionale, e gi\u00e0 allora il completamento di quella stagione venne messo esplicitamente in dubbio. In particolare, i dubbi sull'opportunit\u00e0 di far disputare il campionato partirono proprio dal presidente federale Carlo Mont\u00f9, il quale, in qualit\u00e0 di massimo dirigente del Rowing Club Italiano, sanc\u00ec nella stessa estate la sospensione dell'attivit\u00e0 canoistica nazionale; nel febbraio 1915 Mont\u00f9 giunse persino a rassegnare le dimissioni dalla carica presidenziale, salvo ritirarle subito dopo.\nLa mobilitazione preventiva dell'esercito, decisa da Vittorio Emanuele III, mise in seria difficolt\u00e0 i numerosi club gi\u00e0 penalizzati dalla partenza della classe 1894 per la leva obbligatoria, avvenuta tra il settembre e l'ottobre del 1914. Il Savoia di Milano rinunci\u00f2 gi\u00e0 dalla prima gara, e l'Itala Firenze addirittura prima della redazione dei calendari, mentre un mese di gioco bast\u00f2 per stroncare l'esistenza del Piemonte. La situazione divenne ancor pi\u00f9 grave nella primavera 1915, quando furono precettati i nati nel primo semestre della classe 1895, e ci\u00f2 ben prima della mobilitazione generale stabilita dal Ministero della Guerra.\nFormula.\nIl torneo settentrionale era strutturato in sei gironi locali (gestiti dai Comitati Regionali) composti da sei squadre ciascuno: alla fase nazionale accedevano le prime due classificate oltre alle quattro migliori terze. Tutti i club del Nord piazzatisi oltre il terzo posto sarebbero dovuti retrocedere. La fase nazionale si articolava su gironi di semifinale di quattro squadre ciascuno, le cui vincitrici accedevano al girone finale per l'assegnazione del titolo settentrionale: il campione del Nord si contendeva il titolo nazionale in una finalissima contro la squadra vincitrice del torneo centro-meridionale.\nIl torneo peninsulare, secondo le previsioni originarie, era stato diviso in tre Sezioni su base geografica: Centrale (Marche, Toscana, Umbria, Lazio e Abruzzi), Meridionale (Campania, Calabria, Basilicata e Puglie) e Insulare (Sicilia e Sardegna). A loro volta, le Sezioni erano state organizzate in gironi regionali, le cui squadre prime classificate avrebbero avuto accesso ai gironi interregionali atti a determinare le vincitrici di zona. La primatista insulare avrebbe dovuto sfidare in gara doppia la primatista meridionale e la vincente di tale incontro, sempre in gara doppia, avrebbe dovuto disputare contro la primatista centrale la finale per il titolo di \"Campione dell'Italia centro-meridionale\". Alla competizione, tuttavia, parteciparono solo club di Toscana, Lazio e Campania, e la FIGC cambi\u00f2 in corsa le regole ammettendo al girone finale dell'Italia Centrale le prime due classificate dei campionati di Lazio e Toscana.\nAvvenimenti.\nIl campionato.\nLa nuova formula aveva reso le eliminatorie regionali del Nord Italia un fastidioso incomodo dall'esito scontato; tutte le principali societ\u00e0 non ebbero difficolt\u00e0 a superarle. Gli unici fatti di rilievo avvennero fuori dal campo: il fu punito per l'irregolarit\u00e0 del tesseramento ai fini militari di Alessandro Bollani dall', tuttavia la retrocessione in Categoria B delle \"Rondinelle\" fu prima congelata e poi annullata per i successivi eventi extrasportivi; il , invece, fu accusato di corruzione per il tentato tesseramento professionistico di Angelo Mattea dal e sub\u00ec una multa e la squalifica del Campo di Via del Piano per due partite (disputate nel vicino Stadium di Piazza Verdi), pur avendo rischiato conseguenze ben peggiori essendo stata riscontrata l'aggravante della recidivit\u00e0 a causa di precedenti scandali analoghi (per esempio, i casi di Enrico Sardi e Aristodemo Santamaria nella stagione 1913-1914).\nIl gioco si fece interessante solo dopo le vacanze natalizie, quando iniziarono i quattro gironi di semifinale: i due gruppi pi\u00f9 interessanti furono l'A e il C, in cui il Genoa riusc\u00ec a eliminare i casalesi campioni in carica che non furono in grado di ripetere l'impresa dell'anno precedente, e il Torino a sua volta ebbe la meglio su un'ormai vecchia Pro Vercelli; decisamente pi\u00f9 agevoli furono, viceversa, i percorsi delle due grandi milanesi nei rispettivi raggruppamenti. A livello organizzativo, le semifinali del Nord Italia furono assai perturbate dalle abbondanti nevicate invernali e subirono diversi rinvii: conscia della possibilit\u00e0 che il torneo venisse interrotto a causa della Grande Guerra, \"La Gazzetta dello Sport\" propose di dare la vittoria a tavolino al Torino nell'ultima ininfluente partita col Como del girone C e di iniziare con una giornata di anticipo il girone finale del Settentrione; il Consiglio Federale si oppose e calendarizz\u00f2 il \"match\", ma i comaschi diedero comunque \"forfait\".\nNel frattempo le eliminatorie toscane e laziali, che qualificarono al girone finale Centro il Pisa, il Lucca, il Roman e la Lazio, furono caratterizzate da una modifica regolamentare \"in itinere\" nonch\u00e9 dal cosiddetto \"caso Lissone\". A inizio stagione, il portiere del Roman Pasquale Lissone aveva effettuato, all'insaputa di tutti, un secondo tesseramento col Genoa; nel gennaio 1915 il portiere si trasfer\u00ec alla corte dei rossobl\u00f9, ma in precedenza era stato schierato irregolarmente dai giallorossi in alcune partite. Come da regolamento, il Roman rischiava di subire una decurtazione di punti e conseguentemente la perdita dell'accesso alle finali interregionali, previsto in origine solo per le capoliste dei gironi regionali; la sentenza in merito del dicembre 1914, per\u00f2, grazi\u00f2 i capitolini da eventuali penalizzazioni (si vocifer\u00f2 a causa del presunto intervento di Luigi Millo, capo del Comitato Regionale Laziale nonch\u00e9 presidente del Roman). Il 4 febbraio 1915, inoltre, la Federazione stabil\u00ec, a fronte di una delibera della Commissione Tecnica datata 7 novembre 1914, di ammettere al girone finale Centro anche le seconde classificate delle eliminatorie regionali. L'allargamento dei quadri, auspicato dai \"club\" romani fin da luglio 1914 ma contestato dal Pisa, venne implementato con la motivazione ufficiale di far terminare il torneo centro-meridionale a breve distanza temporale da quello settentrionale, affinch\u00e9 il campione del Centrosud potesse disputare la finalissima in condizioni fisiche ottimali; c'\u00e8 chi ha ipotizzato, comunque, che possa aver influito sulla decisione anche la mancata condanna del Roman o, in generale, l'\u00abintromissione di qualche membro interessato dei due Comitati regionali\u00bb.\nL'inizio delle finali Nord slitt\u00f2 dopo Pasqua, e l'andamento del torneo fu alquanto equilibrato. Clamorosa fu la rotta in cui il Genoa incapp\u00f2 a Torino incassando sei gol, eppure i grifoni si dimostrarono la squadra pi\u00f9 regolare e si apprestavano ad accogliere i granata a Marassi il 23 maggio, giorno di Pentecoste, per la gara decisiva: un pareggio e sarebbe stato accesso alla finalissima nazionale. Questa gara, per\u00f2, non si sarebbe mai pi\u00f9 disputata a causa dell'insorgenza bellica. Nel girone finale Centro la Lazio, piazzatasi al secondo posto nelle eliminatorie regionali, si prese la sua rivincita contro il Roman battendolo sia all'andata che al ritorno, laureandosi campione dell'Italia centrale e ottenendo l'accesso alla finale per il titolo di campione dell'Italia centro-meridionale. Intanto le finali meridionali fra le campane Internazionale Napoli e Naples (uniche iscritte per le sezioni meridionali e insulari), inizialmente previste nel mese di marzo, erano state rinviate al mese successivo per problemi logistici dell'Internazionale: le partite del 18 e del 25 aprile che videro l'Internazionale passare il turno, per\u00f2, furono annullate e fatte ripetere dalla FIGC per irregolarit\u00e0 nel tesseramento dei giocatori \"interisti\" Pellizzoni e Steiger. I nuovi \"match\" erano fissati per il 16 e il 23 maggio, ma solo la sfida di andata, in cui prevalse l'Internazionale, venne regolarmente omologata: la sospensione bellica si abbatt\u00e9 anche su questa sezione del campionato.\nLa sospensione bellica.\nIl 23 maggio avrebbe dovuto svolgersi l'ultima giornata del girone finale Nord, con in programma i decisivi match Genoa-Torino e Milan-Inter. Eventi politici di ben pi\u00f9 alta levatura investirono, per\u00f2, la settimana precedente le gare: il Parlamento italiano aveva votato gioved\u00ec 20 i pieni poteri al governo, al fine dell'ingresso nella prima guerra mondiale. Sabato 22 venne annunciata la mobilitazione generale, e domenica 23 la Commissione Tecnica della FIGC, presieduta da Antonio Scamoni, decise l'immediata sospensione del campionato senza curarsi di consultare con un \"referendum\" le societ\u00e0 interessate. Nella stessa domenica l'Italia dichiar\u00f2 guerra all'Impero austro-ungarico.\nLa decisione assunta da Scamoni ebbe tratti ambigui: in apparenza il presidente federale Mont\u00f9 non era stato coinvolto nell'emanazione del provvedimento, e la sospensione, pur essendo formalmente applicata a tutto il campionato, sembrava essere rivolta di fatto solo alle squadre del Nord Italia. Il 24 maggio 1915 \"La Gazzetta dello Sport\", \"La Stampa\" e \"Il Messaggero\" annunciarono infatti:\nIn precedenza la FIGC, per evitare la possibilit\u00e0 che il campionato venisse sospeso per la guerra, aveva proposto al Genoa, primatista del girone finale Nord, di giocare la penultima giornata il 13 maggio, come turno infrasettimanale, in modo da anticipare l'ultima giornata al 16 maggio, ma il club rossobl\u00f9 aveva rifiutato, presumibilmente per impedimenti organizzativi. Ci\u00f2 nonostante, l'interruzione del torneo fu criticata con un comunicato ufficiale dallo stesso club genoano. Il provvedimento federale fu ampiamente contestato anche da diverse testate giornalistiche: la rivista \"Il Football\", ad esempio, fece presente che si tennero regolarmente altre manifestazioni sportive, e sottoline\u00f2 che, su 44 giocatori partecipanti al girone finale, solo la met\u00e0 rischiava di essere soggetta a precetto militare immediato. Di fronte alle proteste subite, Scamoni diede come motivazione ufficiosa del rinvio di Genoa-Torino l'impossibilit\u00e0 logistica da parte del club granata di raggiungere il capoluogo della Liguria; a tal proposito, il quotidiano genovese \"Il Lavoro\" avall\u00f2 la decisione, in controtendenza con gli altri organi di stampa, sostenendo che la sfida del 23 maggio non si sarebbe comunque potuta svolgere a causa di un forte temporale.\nUn ulteriore elemento che pu\u00f2 far apparire eccessiva la delibera della FIGC \u00e8 il fatto che il 23 maggio, in contemporanea con il rinvio a data da destinarsi della Prima Categoria, vennero disputate regolarmente alcune partite di Promozione e Terza Categoria, fra societ\u00e0 con sedi territorialmente vicine, e anche una sfida tra sodalizi di regioni differenti (Unione Sportiva Vercellese-Unione Sportiva Genovese 3-0). La contiguit\u00e0 geografica, in teoria, avrebbe consentito anche lo svolgimento dei \"derby\" di massima serie Naples-Internazionale Napoli e Inter-Milan: la gara di ritorno del campionato meridionale effettivamente si gioc\u00f2 (il risultato fu 4-1), ma fin\u00ec per non essere omologata; di converso la stracittadina milanese, valevole per l'ultima giornata del girone finale Nord, dovette essere necessariamente posticipata assieme a Genoa-Torino poich\u00e9 gli esiti dei due \"match\" erano strettamente vincolati.\nL'interruzione definitiva.\nQuando avvenne l'interruzione del campionato il suo esito era ancora incerto. Il Genoa era la compagine del Nord favorita per l'accesso alla finalissima nazionale, in virt\u00f9 del fatto che gli bastava un punto in una partita casalinga per raggiungere l'obiettivo e che aveva tenuto un ruolino di marcia perfetto nelle mura amiche, collezionando dieci vittorie su dieci. Nonostante ci\u00f2, in caso di vittoria in trasferta del Torino sui genoani e di mancato successo dell'Inter nella stracittadina milanese, si sarebbe dovuto disputare uno spareggio tra la compagine piemontese e quella ligure per stabilire il club campione settentrionale; nel caso in cui, inoltre, l'Inter fosse riuscita a battere il Milan all'ultima giornata con contemporanea vittoria del Torino, i nerazzurri avrebbero raggiunto i granata e i rossobl\u00f9 in vetta, rendendo necessario addirittura un triangolare di spareggi. Restava, infine, ancora da disputare la succitata finale con il club campione centro-meridionale, anche se il divario tecnico fra i sodalizi delle due parti della penisola, emerso nelle due sfide delle stagioni precedenti, rendeva pi\u00f9 probabile la vittoria del club campione dell'Alta Italia.\nLe testate giornalistiche del Settentrione si chiesero se il titolo sarebbe stato assegnato al Genoa, in vetta alla classifica settentrionale al momento della sospensione, e vi fu chi auspic\u00f2 una decisione in tal senso. Tale opinione, tuttavia, non era unanime: su sette pronostici relativi al vincitore del torneo espressi da altrettanti critici sul \"Bollettino Ufficiale della FIGC\", quattro vedevano il Torino favorito e solo tre il \"club\" genoano; anche in questo caso, peraltro, bisogna constatare che erano prese in considerazione come \u00absquadre finaliste\u00bb del campionato solo le quattro compagini in lizza nel Nord Italia, ignorando quelle del Centrosud che erano formalmente ancora in corsa per la vittoria.\nAd ogni modo, i dirigenti della FIGC, essendo convinti che il conflitto si sarebbe concluso vittoriosamente nel giro di poche settimane o mesi, stabilirono che la manifestazione sarebbe stata ultimata alla cessazione delle ostilit\u00e0; nella stagione successiva, pertanto, fu organizzata una manifestazione sostitutiva del regolare campionato, la Coppa Federale 1915-1916. Contrariamente a quanto auspicato, la prima guerra mondiale termin\u00f2 sul fronte italiano soltanto il 4 novembre 1918: il Consiglio Federale, nuovamente presieduto da Carlo Mont\u00f9, torn\u00f2 a riunirsi l'anno dopo per organizzare il campionato 1919-1920, col titolo rimasto vacante da quattro anni e non avendo pi\u00f9 senso far giocare le gare restanti del torneo.\nLa disputa sull'assegnazione del titolo.\nLa vittoria postuma del Genoa.\nSecondo due articoli del quotidiano \"La Stampa\" e un articolo della \"Gazzetta del Popolo\", la Federazione decise nel maggio 1919 di attribuire la vittoria del campionato italiano al Genoa, in quanto primo in classifica nel Girone Finale Nord al momento della sospensione bellica e pertanto pi\u00f9 prossimo alla vittoria del torneo; la \"ratio\" del provvedimento non manc\u00f2 di suscitare la critica ironica del celebre giornalista sportivo, nonch\u00e9 simpatizzante genoano, Gianni Brera. Furono venticinque i tesserati del Genoa, fra calciatori e membri della societ\u00e0, che non appresero mai di aver vinto il campionato \"a tavolino\", poich\u00e9 scomparsi durante la guerra. Anche in tale circostanza furono totalmente trascurati i pari diritti delle squadre centro-meridionali, ritenute \"a priori\" meno competitive: per quanto concerne Internazionale Napoli e Lazio, \"La Gazzetta dello Sport\" riport\u00f2 nel 1919 che i partenopei erano vincitori della Prima Categoria Campana (unica regione partecipante alla sezione del Sud Italia), mentre il giornale romano \"L'Italia Sportiva\" rifer\u00ec nel 1920 che i capitolini, ai quali era stato conferito gi\u00e0 nel 1915 il titolo dell'Italia centrale, erano campioni di tutto il Centrosud; quest'ultima asserzione fu sostenuta \"a posteriori\" da storici del calcio italiano quali Antonio Ghirelli e Giorgio Tosatti.\nLa ricostruzione storiografica della \"Fondazione Genoa 1893\" (ente deputato allo studio della storia rossobl\u00f9) e di Carlo Felice Chiesa, sostiene, per\u00f2, che l'assegnazione del titolo nazionale ai genoani si protrasse per le lunghe, causa i reclami di e . La vicenda si sarebbe chiusa solo nel 1921: \"Genoa Club\", rivista ufficiale del Grifone, annunci\u00f2 nel mese di settembre la definitiva concessione della vittoria, e l'11 dicembre, ossia nella fase di risoluzione dello scisma in corso tra la FIGC e la Confederazione Calcistica Italiana (CCI), avrebbe avuto luogo la cerimonia di premiazione. A riprova dell'attribuzione del titolo vi sarebbero resoconti e statistiche pubblicati dagli organi di stampa negli anni seguenti, fra cui alcune testimonianze di Vittorio Pozzo, all'epoca dei fatti allenatore torinista, e un almanacco redatto nel 1925 dall'allora presidente di Lega Nord Giuseppe Cavazzana. Sull'intera vicenda, comunque, grava l'ombra di presunti conflitti di interessi in FIGC e CCI fra i dirigenti istituzionali Carlo Mont\u00f9 e Luigi Bozino e i \"manager\" genoani Edoardo Pasteur e George Davidson.\nLa retrospettiva della Fondazione Genoa, tuttavia, non \u00e8 materia condivisa: la ricerca condotta dall'avvocato Gian Luca Mignogna e dal \"Centro Studi Nove Gennaio Millenovecento\" (ente deputato allo studio della storia della Lazio) ha messo in discussione l'ufficialit\u00e0 del titolo tricolore genoano, affermando che il Genoa sarebbe stato dichiarato unicamente campione del Nord Italia. A sostegno di tale tesi, si fa presente che il provvedimento di concessione alla compagine ligure del titolo italiano risulta assente negli archivi istituzionali e che il primo documento federale che attesta i rossobl\u00f9 quali vincitori nazionali fu l'albo d'oro pubblicato nel secondo volume dell\"Annuario Italiano Giuoco del Calcio\", edito dalla FIGC nel 1930, nel quale per\u00f2 non vengono menzionate n\u00e9 la delibera n\u00e9 le motivazioni per cui il titolo sarebbe stato \u00abaggiudicato al Genoa Club\u00bb. Oltre a ci\u00f2, nel primo volume del suddetto annuario, edito nel 1928, il campionato 1914-1915 risultava ancora \u00absospeso\u00bb e, sebbene nel riassunto degli eventi della stagione si citi una non meglio precisata \u00abattribuzione\u00bb ai liguri dopo la guerra, vengono nominate solo le squadre e le partite del torneo settentrionale. Infine, sempre nel 1928, la pubblicazione \"Internazionale \u2013 Venti anni di football\" spieg\u00f2 che \u00abla Federazione assegn\u00f2 ai giocatori del Genoa una speciale medaglia\u00bb, il che lascerebbe il dubbio che il valore del riconoscimento fosse prettamente onorifico.\nLa petizione della Lazio.\nIl 24 maggio 2015, in occasione del centenario dall'entrata dell'Italia nella Grande Guerra, il gi\u00e0 citato avvocato Mignogna lanci\u00f2 l'idea dell'assegnazione \"ex aequo\" del titolo a Genoa e , in quanto la squadra romana fu l'unica a qualificarsi alla finale centro-meridionale prima della sospensione del torneo, risultando consequenzialmente la compagine del Centrosud pi\u00f9 vicina al raggiungimento della finalissima nazionale; oltre che su ragioni giuridiche e sportive, l'istanza \u00e8 stata fondata sull'argomentazione etico-morale di rendere onore all'importante contributo, in termini di vite umane e opere sociali, prestato dal \"club\" capitolino nel corso della prima guerra mondiale, a cui segu\u00ec la nomina del sodalizio a ente morale con Regio Decreto del 2 giugno 1921.\nNel dicembre 2015 Mignogna, avvalendosi di una petizione online sottoscritta dalla tifoseria laziale, della collaborazione di Nove Gennaio Millenovecento e di un dossier emerotecario a supporto della propria tesi, ha avanzato una richiesta ufficiale alla FIGC di attribuzione del titolo ai biancazzurri, a pari merito coi rossobl\u00f9: Il 20 luglio 2016 la Commissione di Saggi nominata dal presidente della FIGC, Carlo Tavecchio, per analizzare il caso, dopo aver esaminato la documentazione al riguardo e constatato che negli archivi federali e in quelli pubblici non vi \u00e8 traccia della delibera di attribuzione dello scudetto al Genoa, ha espresso parere favorevole all'assegnazione congiunta del campionato a genoani e laziali.\nL'iniziativa \u00e8 stata avversata dalla Fondazione Genoa, la quale nel giugno 2017 ha risposto al dossier in favore della Lazio sia sul piano giuridico, trasmettendo alla FIGC la propria documentazione onde contrastare le argomentazioni propugnate da Mignogna, sia su quello sportivo, sottolineando come \u00abil risultato della finale nazionale era, all'epoca, considerato pressoch\u00e9 scontato\u00bb data la superiorit\u00e0 che nel periodo delle finalissime fu solitamente palesata dai club settentrionali rispetto ai meno quotati centro-meridionali. La \"querelle\" \u00e8 proseguita nel corso degli anni seguenti: Mignogna ha continuato a depositare presso la Federazione ulteriore documentazione a supporto della propria tesi, fra cui un \u00abDossier Integrativo\u00bb e una \u00abSuper Perizia\u00bb, volta a dimostrare come la Lazio sarebbe da considerare la vincitrice del Campionato dell'Italia centro-meridionale, con conseguente qualificazione alla finalissima, e che l'attribuzione dello scudetto al Genoa nel 1921 sarebbe da ritenere un \u00abfalso storico\u00bb confermato dai regolamenti e dagli annuari FIGC; di converso, la Fondazione, pur non osteggiando la possibilit\u00e0 di un titolo \"ex aequo\", ha pubblicato nuovi comunicati ufficiali di obiezione alle affermazioni dell'avvocato romano.\nDopo che l\"iter\" ha subito una battuta d'arresto durante il commissariamento della Federazione, avvenuto dal febbraio all'ottobre del 2018, in occasione del Consiglio Federale del 30 gennaio 2019 il neopresidente Gabriele Gravina ha proposto la creazione di una commissione \"ad hoc\" per analizzare, con approccio storico-scientifico, sia la richiesta del titolo 1915 della Lazio, sia le petizioni di Genoa, Bologna e Torino relative ai campionati 1924-1925 e 1926-1927. L'organo collegiale \u00e8 stato istituito il successivo 30 maggio, incaricando il vicepresidente della \"Fondazione Museo del Calcio\", Matteo Marani, di coordinare i docenti universitari che lo compongono.\nTorneo maggiore.\nSquadre partecipanti.\nSezione piemontese-ligure.\nGestita dal Comitato Regionale Piemontese-Ligure - sede: Torino presso Ristorante Fiorina, Via Pietro Micca. Il C.R.P.L. gest\u00ec le qualificazioni dei soli gironi A e B. Le squadre piemontesi inserite nel girone C furono gestite dal Comitato Regionale Lombardo.\nSezione lombardo-emiliana.\nGestita dal Comitato Regionale Lombardo - sede: Milano presso \"Ristorante Orologio\" - Piazza del Duomo. Il C.R.L. gest\u00ec le qualificazioni dei gironi C, D e E. Su delega della Presidenza Federale ai suoi gironi furono aggregate le piemontesi Casale e Pro Vercelli, e tutte le emiliane.\nSezione veneta.\nGestita dal Comitato Regionale Veneto-Emiliano - sede: Venezia, presso Hotel Cavalletto - San Marco.\nTorneo centro-meridionale.\nSezione toscana.\nClassifica finale.\nVerdetti.\nNota\nSezione laziale.\nClassifica finale.\nVerdetti.\nNota\nSemifinali dell'Italia centrale.\nRisultati.\nNota\nSemifinali dell'Italia meridionale.\nRisultati.\nNota\nFinali dell'Italia centro-meridionale.\nNon disputate per la sospensione bellica, che imped\u00ec il completamento delle finali meridionali fra e e la stessa disputa della finale tra il campione meridionale e la Lazio.\nNota"}
{"id": "75401", "revid": "110157", "url": "https://it.wikipedia.org/wiki?curid=75401", "title": "Provincia di Albacete", "text": "Albacete \u00e8 una provincia della comunit\u00e0 autonoma della Castiglia-La Mancia, nella Spagna centrale.\nConfina con le province di Ciudad Real a ovest, di Cuenca a nord, con la Comunit\u00e0 Valenzana (provincia di Valencia) a est, con la comunit\u00e0 autonoma di Murcia a sud e con l'Andalusia (province di Granada e di Ja\u00e9n) a sud-ovest.\nLa superficie \u00e8 di 14.924 km\u00b2, la popolazione nel 2006 era di 387.658 abitanti.\nIl capoluogo \u00e8 Albacete, altri centri importanti sono Almansa, Hell\u00edn e Villarrobledo.\nPatti d'amicizia e gemellaggi.\nLa Provincia di Albacete ha un patto d'amicizia con:"}
{"id": "75403", "revid": "339392", "url": "https://it.wikipedia.org/wiki?curid=75403", "title": "Efreeti", "text": ""}
{"id": "75404", "revid": "991694", "url": "https://it.wikipedia.org/wiki?curid=75404", "title": "Djinn", "text": ""}
{"id": "75414", "revid": "110157", "url": "https://it.wikipedia.org/wiki?curid=75414", "title": "Provincia di C\u00e1ceres", "text": "C\u00e1ceres \u00e8 una provincia della comunit\u00e0 autonoma dell'Estremadura, nella Spagna occidentale.\nConfina con la Castiglia e Le\u00f3n (province di Salamanca e di \u00c1vila) a nord, con la Castiglia-La Mancia (provincia di Toledo) a est, con la provincia di Badajoz a sud e il Portogallo (distretti di Portalegre, di Castelo Branco e di Guarda) a ovest.\nLa superficie \u00e8 di 19.868 km\u00b2, la popolazione nel 2003 era di 411.390 abitanti.\nIl capoluogo \u00e8 C\u00e1ceres, altri centri importanti sono Plasencia, Navalmoral de la Mata, Coria e Trujillo."}
{"id": "75418", "revid": "18397", "url": "https://it.wikipedia.org/wiki?curid=75418", "title": "Rettili", "text": ""}
{"id": "75422", "revid": "110157", "url": "https://it.wikipedia.org/wiki?curid=75422", "title": "Provincia di Badajoz", "text": "Badajoz \u00e8 una provincia della comunit\u00e0 autonoma dell'Estremadura, nella Spagna occidentale.\nConfina con la provincia di C\u00e1ceres a nord, con la Castiglia-La Mancia (province di Toledo e di Ciudad Real) a nord-est, con l'Andalusia (province di Cordova, di Siviglia e di Huelva) a sud e il Portogallo (distretti di Beja, di \u00c9vora e di Portalegre) a ovest.\nCon una superficie di 21.766 km\u00b2, \u00e8 la provincia pi\u00f9 grande della Spagna. La popolazione nel 2003 era di 663.896 abitanti.\nIl capoluogo \u00e8 Badajoz, altri centri importanti sono M\u00e9rida (capoluogo dell'Estremadura) e Don Benito."}
{"id": "75423", "revid": "104458", "url": "https://it.wikipedia.org/wiki?curid=75423", "title": "Bode Miller", "text": "Campione polivalente, \u00e8 uno dei cinque uomini che hanno vinto almeno una volta in ognuna delle cinque specialit\u00e0 dello sci alpino. Nel suo palmar\u00e8s vanta tra l'altro un titolo olimpico, quattro iridati, due Coppe del Mondo generali e quattro di specialit\u00e0.\nBiografia.\nBode Miller \u00e8 cresciuto nelle foreste presso Franconia. I genitori, una coppia di hippy, hanno allevato i quattro figli in una casa isolata, senza elettricit\u00e0 n\u00e9 acqua corrente. I bambini non frequentavano la scuola, ed era la madre ad occuparsi direttamente della loro istruzione.\n, svilupp\u00f2 ben presto un suo stile di sciata personale. . Contemporaneamente praticava anche altri sport, tra cui il tennis .\nHa sette figli: Neesyn Dacey, nata nel 2008 da Chanel Johnson; Samuel Nathaniel, nato nel 2013 da Sara McKenna; Edward Nash Skan Miller e Emeline Grier Miller, nati rispettivamente nel 2015 e nel 2016, avuti dalla modella e giocatrice di beach volley Morgan Beck, con cui si \u00e8 sposato il 7 ottobre 2012. Il 10 giugno 2018, a soli 19 mesi, Emeline muore annegata nella piscina dei vicini.\nIl 5 ottobre 2018, lui e la moglie hanno il loro terzo figlio, un maschio di nome Easton Vaughn Rek, mentre il 12 novembre 2019, nascono due gemelli.\nStagioni 1995-1998.\nBode Miller esord\u00ec in gare FIS il 17 dicembre 1994 a Burke Mountain, classificandosi 17\u00ba in slalom speciale, e in Nor-Am Cup il 5 gennaio 1995 a Sugarloaf, arrivando 57\u00ba in supergigante. , utilizzati fino ad allora solo per lo sci ricreativo e non agonistico. Ai Campionati statunitensi juniores 1996 vinse slalom gigante e supergigante con ampio margine (rispettivamente con 2 secondi e 21 centesimi e 2 secondi e 2 centesimi sul secondo), e si guadagn\u00f2 cos\u00ec la convocazione per la nazionale statunitense.\nNella stagione 1997-1998 esord\u00ec in Coppa del Mondo, il 20 novembre a Park City (11\u00ba in slalom gigante) e in Coppa Europa, l'8 dicembre a Valloire, senza completare lo slalom gigante in programma. In seguito a Sunday River colse in slalom gigante il primo podio (3\u00ba il 21 dicembre) e la prima vittoria (il giorno successivo) in Nor-Am Cup. Ai XVIII Giochi olimpici invernali di , suo debutto olimpico, non concluse le due gare cui prese parte, lo slalom gigante e lo slalom speciale.\nStagioni 1999-2002.\nDebutt\u00f2 ai Campionati mondiali a Vail/Beaver Creek 1999, dove fu 26\u00ba nel supergigante, 18\u00ba nello slalom gigante e 8\u00ba nello slalom speciale. Ottenne il primo podio in Coppa del Mondo, un 3\u00ba posto, nello slalom gigante di Val-d'Is\u00e8re del 17 dicembre 2000, mentre nella successiva rassegna iridata di Sankt Anton 2001 non concluse la prova di supergigante.\nMiller vinse la sua prima gara di Coppa del Mondo a Val-d'Is\u00e8re, in slalom gigante, il 9 dicembre 2001. Il giorno dopo si impose sul Canalone Miramonti di Madonna di Campiglio in slalom speciale; nella medesima specialit\u00e0 il 6 gennaio 2002 riusc\u00ec a imporsi anche sulla Chuenisb\u00e4rgli di Adelboden e il 22 gennaio nello slalom speciale notturno sulla Planai di Schladming. Vinse due medaglie d'argento ai XIX Giochi olimpici invernali di , nello slalom gigante e nella combinata; nello slalom speciale invece fu 24\u00ba. . A fine anno, dopo aver ottenuto 9 podi in Coppa del Mondo, si piazz\u00f2 al 4\u00ba posto nella classifica generale con 952 punti.\nStagioni 2003-2004.\nAi Mondiali di Sankt Moritz 2003 vinse due medaglie d'oro (nello slalom gigante e nella combinata), una medaglia d'argento (nel supergigante) e si classific\u00f2 16\u00ba nella discesa libera e 6\u00ba nello slalom speciale. Durante quella stagione di Coppa del Mondo fu a lungo in corsa per la vittoria della Coppa generale, ma alla fine arriv\u00f2 2\u00ba dietro all'austriaco Stephan Eberharter, con 1 100 punti, 6 podi e 2 vittorie all'attivo, conquistate nei prestigiosi slalom giganti della Gran Risa dell'Alta Badia il 22 dicembre e della Podkoren di Kranjska Gora il 4 gennaio (due giorni dopo, il 6 gennaio, sempre a Kranjska Gora aveva conquistato anche la sua prima vittoria in Coppa Europa, in slalom speciale). Vinse inoltre la classifica di combinata, che quell'anno non prevedeva l'assegnazione di alcun trofeo.\nNella stagione 2003-2004 Miller vinse la Coppa del Mondo di slalom gigante, si classific\u00f2 nuovamente al primo posto nella classifica di combinata e si piazz\u00f2 4\u00ba nella classifica generale, con 9 podi e 6 vittorie tra le quali la combinata dell'Hahnenkamm di Kitzb\u00fchel e lo slalom gigante di Kranjska Gora.\nStagioni 2005-2006.\nNella stagione 2004-2005 Miller entr\u00f2 nel ristretto circolo degli sciatori polivalenti capaci di vincere almeno una volta in quattro specialit\u00e0 dello sci alpino: discesa libera, supergigante, slalom gigante e slalom speciale. Prima di lui, soltanto altri quattro uomini erano riusciti a vincere in tutte e quattro le specialit\u00e0: lo svizzero Pirmin Zurbriggen, l'austro-lussemburghese Marc Girardelli, l'austriaco G\u00fcnther Mader e il norvegese Kjetil Andr\u00e9 Aamodt. Tra loro, soltanto Marc Girardelli era riuscito a vincere nelle quattro specialit\u00e0 in una stagione sola (1988-1989), mentre gli altri avevano vinto nelle varie specialit\u00e0 in stagioni diverse nel corso della loro carriera. Miller, come Girardelli, riusc\u00ec a vincere in quattro specialit\u00e0 diverse nella stessa stagione. Mentre Girardelli comp\u00ec l'impresa in un arco di tempo di quasi tre mesi, a Miller bastarono appena sedici giorni: il 28 novembre vinse in supergigante a Lake Louise, il 3 dicembre in discesa libera a Beaver Creek (sulla Birds of Prey), il 12 dicembre in slalom gigante a Val-d'Is\u00e8re e il 13 dicembre in slalom speciale a Sestriere. Ai Mondiali del 2005, sulla pista Stelvio di Bormio, vinse due medaglie d'oro, nella discesa libera e nel supergigante; non complet\u00f2 invece lo slalom gigante, lo slalom speciale e la combinata. Concluse la stagione con la vittoria nella Coppa del Mondo assoluta con 1 648 punti, 14 podi e 7 vittorie, pi\u00f9 il trofeo di specialit\u00e0 del supergigante.\nAi XX Giochi olimpici invernali di non vinse alcuna medaglia: 5\u00ba nella discesa libera e 6\u00ba nello slalom gigante, non port\u00f2 a termine il supergigante, lo slalom speciale e la combinata. A fine anno in Coppa del Mondo, con 8 podi e 2 vittorie, fu 3\u00ba nella classifica generale con 928 punti.\nStagioni 2007-2008.\nAi Mondiali di \u00c5re 2007 non ottenne medaglie: si classific\u00f2 7\u00ba nella discesa libera, 24\u00ba nel supergigante, 15\u00ba nello slalom gigante, 6\u00ba nella supercombinata e non concluse lo slalom speciale. In quella stagione in Coppa del Mondo Miller colse 6 podi con 4 vittorie (tra le quali alcune classiche: la discesa libera della Birs of Prey di Beaver Creek, il supergigante della Saslong della Val Gardena e la discesa libera della Lauberhorn di Wengen) e ottenne la sua seconda Coppa del Mondo di supergigante; in classifica generale si piazz\u00f2 al 4\u00ba posto con 882 punti.\nNella stagione 2007-2008, , dato che torn\u00f2 competitivo e vincente fino a fine stagione, arrivando a conquistare la sua seconda Coppa del Mondo assoluta con 1 409 punti e la Coppa del Mondo di combinata, perdendo () per soli 5 punti quella di discesa libera. Con le 6 vittorie stagionali (su 11 podi), tra le quali spiccavano quelle nelle discese libere di Bormio e di Wengen, si port\u00f2 a 31 vittorie in Coppa del Mondo.\nStagioni 2009-2010.\nNella stagione 2008-2009, dopo un inizio promettente (dopo anni torn\u00f2 al podio in slalom speciale), . Ai Mondiali di Val-d'Is\u00e8re non ottenne alcuna medaglia (fu 8\u00ba nella discesa libera, 12\u00ba nel supergigante e non concluse slalom gigante, slalom speciale e supercombinata) , che si protrasse fino al termine della stagione. Miller fin\u00ec cos\u00ec l'annata con 517 punti, la peggiore della sua carriera dal 2001; per la prima volta da allora non ottenne vittorie, ma solo tre secondi posti.\n, Miller torn\u00f2 alle gare anche nella stagione 2009-2010. Inizialmente non prese parte a diverse prove ; tuttavia il 15 gennaio 2010 riusc\u00ec a tornare alla vittoria, precedendo nella supercombinata di Wengen gli svizzeri Carlo Janka e Silvan Zurbriggen. In febbraio si present\u00f2 ai XXI Giochi olimpici invernali di in ottima condizione, vincendo tre medaglie in tre gare. La prima fu il bronzo nella discesa libera, alle spalle di Didier D\u00e9fago e Aksel Lund Svindal. A questa fecero seguito l'argento nel supergigante di quattro giorni dopo, battuto ancora una volta da Svindal, e infine il suo primo oro olimpico, ottenuto nella supercombinata vinta davanti a Ivica Kosteli\u0107 e a Zurbriggen, rispettivamente argento e bronzo. Non concluse invece lo slalom gigante e lo slalom speciale e non prese pi\u00f9 parte a gare di Coppa dopo le Olimpiadi, chiudendo la stagione al 20\u00ba posto con 361 punti.\nStagioni 2011-2012.\nNella prima parte della stagione 2010-2011 ottiene diversi piazzamenti tra i primi dieci, con un 3\u00ba posto nello slalom parallelo di Monaco di Baviera, un 2\u00ba sulla prestigiosa pista Streif di Kitzb\u00fchel e un terzo posto a Hinterstoder in supergigante, ma ai Mondiali di Garmisch-Partenkirchen non ottenne medaglie: fu 15\u00ba nella discesa libera, 12\u00ba nel supergigante, 12\u00ba nello slalom gigante e non concluse la supercombinata. Nella classifica generale di Coppa del Mondo si classific\u00f2 14\u00ba\nIl 2 dicembre 2011 torn\u00f2 alla vittoria nella discesa libera di Beaver Creek; l'ultimo suo successo in questa specialit\u00e0 risaliva al 1\u00ba marzo 2008, nella discesa di Lillehammer Kvitfjell. Alla fine della stagione 2011-2012 risult\u00f2 15\u00ba nella classifica generale, con 4 podi e una vittoria.\nStagioni 2013-2015.\nDopo aver saltato completamente la stagione 2012-2013, l'8 dicembre 2013 Miller torn\u00f2 sul podio in Coppa del Mondo arrivando 2\u00ba nello slalom gigante di Beaver Creek alle spalle del connazionale Ted Ligety; in quella specialit\u00e0 non arrivava tra i primi tre dal 17 marzo 2007, quando era stato terzo a Lenzerheide. Dopo due podi (un 3\u00ba e un 2\u00ba posto rispettivamente nella discesa libera e nel supergigante di Kitzb\u00fchel), ai XXII Giochi olimpici invernali di conquist\u00f2 la sua sesta medaglia olimpica giungendo 3\u00ba, a pari merito con il canadese Jan Hudec, nel supergigante vinto dal norvegese Kjetil Jansrud: con questo bronzo Miller conquist\u00f2 un altro record diventando, a 36 anni e 127 giorni, il pi\u00f9 vecchio medagliato olimpico nella storia dello sci alpino. Nelle altre gare olimpiche fu 8\u00b0 nella discesa libera, 20\u00b0 nello slalom gigante e 6\u00b0 nella supercombinata. Chiuse la stagione di Coppa all'8\u00ba posto in classifica generale; era dal 2008, l'anno della sua seconda coppa di cristallo assoluta, che non si classificava tra i primi dieci.\nNel 2014-2015 non prese parte alla stagione di Coppa del Mondo ma solo ai Mondiali di Vail/Beaver Creek 2015, dove tuttavia non concluse il supergigante poich\u00e9 cadde, riportando un infortunio al polpaccio che richiese un centinaio di punti di sutura. Quella dei Mondiali 2015 fu la sua ultima gara, anche se annunci\u00f2 ufficialmente il ritiro solo il 31 ottobre 2017.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nSC = supercombinata\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am cup - vittorie.\nLegenda:\nGS = slalom gigante\nSL = slalom speciale"}
{"id": "75424", "revid": "834", "url": "https://it.wikipedia.org/wiki?curid=75424", "title": "Samuel Bode Miller", "text": ""}
{"id": "75425", "revid": "125415205", "url": "https://it.wikipedia.org/wiki?curid=75425", "title": "Piero Bianucci", "text": "Biografia.\nLaureato in filosofia nel 1967 all'Universit\u00e0 di Torino con una tesi di filosofia estetica alla scuola di Luigi Pareyson, giornalista professionista, dal 1969 al 1981 dirige il settore culturale della \"Gazzetta del Popolo\", dove si occupa in particolare di critica letteraria. \nCome redattore capo de \"La Stampa\", di cui \u00e8 attualmente editorialista scientifico, fonda nel 1981 il supplemento \"Tuttoscienze\" e lo dirige fino al 2005. Dal 2006 al 2011 \u00e8 stato docente di Linguaggio giornalistico scientifico presso la Facolt\u00e0 di Lettere e Filosofia dell'Universit\u00e0 degli Studi di Torino. Ora insegna al Master di Comunicazione scientifica all'Universit\u00e0 di Padova.\nAutore di una trentina di libri, prevalentemente di divulgazione scientifica, molti dei quali tradotti in francese e in spagnolo. Oltre alle opere di saggistica, pubblica un romanzo (\"Benvenuti a bordo\", Rusconi, 1995), vincitore del \"Premio Pirandello Opera Prima\", e un'antologia (\"L'uovo del futuro\", Simonelli, 1996), contenente venti racconti scientifico-satirici e un inedito scritto a quattro mani con Primo Levi. Un suo racconto si trova inoltre nella raccolta \"Tutti i numeri sono uguali a cinque\", Springer, 2007.\nTra gli ultimi titoli, \"Vedere, guardare\" (UTET, 2015), \"Storia sentimentale dell'astronomia\" (Longanesi, 2012), \"Le macchine invisibili. Scienza e tecnica in tre camere e cucina\" (Longanesi, 2009), \"Il piccolo cielo. Astronomia da camera per notti serene\", (Simonelli, 2003), \"Atlante della Terra\" (UTET, 1999), \"La Luna, dallo sbarco alla colonizzazione\" (Giunti, 1999).\nAutore per la RAI di numerose trasmissioni radiofoniche e televisive, dal 1982 \u00e8 collaboratore di Piero Angela (in particolare per \"Superquark\" e \"Viaggio nel Cosmo\", di cui ha curato la consulenza). Collabora inoltre con la radio e la tv della Svizzera Italiana.\nPresidente del comitato scientifico della mostra \"Experimenta\" e socio fondatore di \"CentroScienza\", associazione che promuove a Torino il ciclo annuale di conferenze \"Giovediscienza\", che conduce dal 1987. Ha cercato di promuovere a Torino uno \"science center\" permanente e ne ha realizzato una parte: \"XK\u00e9? - Laboratorio della curiosit\u00e0\", progettato per la fascia di et\u00e0 5-12 anni. Gi\u00e0 consigliere della Fondazione per la Scuola della Compagnia di San Paolo (2003-2009), \u00e8 insegnante presso il master di comunicazione scientifica de \"il rasoio di Occam\". Per un decennio \u00e8 stato nel Consiglio di Indirizzo della Fiera internazionale del libro. Organizza mostre scientifiche e collabora con enti e associazioni di educazione scientifica. Dal febbraio 2008 al luglio 2010 \u00e8 stato presidente del Planetario di Torino Infini.To. Dal 2010 al gennaio 2018 ha diretto la rivista mensile \"le Stelle\", fondata da Margherita Hack e Corrado Lamberti, che ha lasciato per incompatibilit\u00e0 con il nuovo editore. Per due anni ha curato con Alberto Agliotti \"BBC Scienze\", edizione italiana del mensile inglese.\nRiconoscimenti.\nPer la sua attivit\u00e0 divulgativa gli sono stati assegnati:"}
{"id": "75432", "revid": "107831", "url": "https://it.wikipedia.org/wiki?curid=75432", "title": "Foci del Rodano", "text": ""}
{"id": "75434", "revid": "303257", "url": "https://it.wikipedia.org/wiki?curid=75434", "title": "Termoluminescenza", "text": "La termoluminescenza \u00e8 un fenomeno fisico di emissione di luce da parte di alcuni cristalli.\nMeccanismo.\nGli elettroni in seguito all'irraggiamento naturale di radiazioni alfa, beta e gamma, rimangono stabilmente \"intrappolati\". In seguito al riscaldamento il materiale riceve energia che consente la \"liberazione\" degli elettroni: l'energia accumulata viene emessa sotto forma di fotoni (luce).\nApplicazioni.\nLa tecnica viene utilizzata in archeologia per la datazione della ceramica, molti dei cui componenti, quali quarzi e feldspati sono termoluminescenti. La cottura del manufatto elimina ogni termoluminescenza presente nei materiali che fanno parte dell'impasto, ma l'irraggiamento ambientale porta con il passare del tempo ad un nuovo accumulo di energia.\nRiscaldando nuovamente il materiale ad una temperatura di qualche centinaio di gradi, si pu\u00f2 rilevare la quantit\u00e0 di termoluminescenza per mezzo di fotomoltiplicatori. Questa quantit\u00e0 dipende dal tempo trascorso dalla cottura, oltre che dalla quantit\u00e0 di irraggiamento subito (per cui i parametri di riferimento possono variare da luogo a luogo) e dal tipo di materiale presente nell'impasto. Va inoltre tenuto conto di altri eventuali riscaldamenti subiti dal manufatto (per esempio per un incendio). I campioni non vanno inoltre sottoposti a sorgenti di radioattivit\u00e0 artificiale.\nLa tecnica \u00e8 applicabile, oltre che alla ceramica, alla terra o alle pietre di un focolare, alle terre di fusione dei bronzi, alle sculture o decorazioni architettoniche in terracotta, ai mattoni, oppure ancora alla lava solidificata di un'antica eruzione. Per i forni da vasaio consente la datazione solo dell'ultimo utilizzo.\nL'analisi viene eseguita su circa 10 grammi di ceramica prelevati dall'oggetto e viene ripetuta su altrettanti grammi di terreno di scavo, e consente di ottenere datazioni con un'accuratezza del 5-10% (sale al 20% per gli oggetti fuori contesto), nel periodo tra 100-200 e 200.000 anni fa circa (ma il limite teorico, corrispondente al limite delle capacit\u00e0 di immagazzinamento di energia da parte dei cristalli, arriverebbe a circa 700.000 anni fa)."}
{"id": "75451", "revid": "287204", "url": "https://it.wikipedia.org/wiki?curid=75451", "title": "Deucalione", "text": ""}
{"id": "75454", "revid": "46291", "url": "https://it.wikipedia.org/wiki?curid=75454", "title": "Calathea", "text": "Calathea \u00e8 un genere di piante erbacee perenni della famiglia Marantaceae, originarie dell'America tropicale. Il genere comprende oltre 280 specie di piante sempreverdi con radici rizomatose o tuberose.\nDescrizione.\nLe \"Calathea\" sono apprezzate per il bel fogliame di dimensioni e tonalit\u00e0 variabili.\nLa \"C. makoyana\" che pu\u00f2 arrivare fino 1\u00a0m di altezza e 60\u00a0cm di diametro, con radici tuberiformi, bellissime foglie con disegni verde scuro argentato lungo le nervature, la pagina inferiore ha macchie color porpora e margini rossi.\nColtivazione.\nLe \"Calathea\" si possono coltivare in serra, vasi o terrari, richiedono ambienti caldi, ombreggiati ad elevata umidit\u00e0, annaffiature regolari per mantenere umido il terriccio, se coltivate in vaso somministrare fertilizzanti liquidi due volte al mese, diradando le somministrazioni d'inverno. Normalmente si rinvasano in primavera con terriccio di brughiera con sabbia e sfagno, per le piante con vasi di diametro superiore a 15\u00a0cm ci si limita a rinterrare, prestare particolare cura al drenaggio dei contenitori ponendo ciottoli o argilla espansa sul fondo del vaso.\nLa moltiplicazione avviene in primavera con la divisione dei rizomi.\nAvversit\u00e0.\nTeme il freddo (non scendere sotto i 18\u00b0 per troppo tempo), le foglie colpite presentano zone decolorate che si accartocciano, in caso di ristagno d'acqua per cattivo drenaggio o eccessive innaffiature le foglie si afflosciano con i bordi macchiati e raggrinziti, al contrario una bassa umidit\u00e0 ambientale o innaffiature troppo rade seccano la punta e i margini delle foglie. Pu\u00f2 inoltre essere attaccata sia dal ragnetto rosso che dalle cocciniglie."}
{"id": "75462", "revid": "1297", "url": "https://it.wikipedia.org/wiki?curid=75462", "title": "Calatea", "text": ""}
{"id": "75465", "revid": "124144362", "url": "https://it.wikipedia.org/wiki?curid=75465", "title": "Modello a cascata", "text": "In ingegneria del software, il modello a cascata (\"waterfall model\" in inglese) o ciclo di vita a cascata (\"waterfall lifecycle\") \u00e8 il pi\u00f9 tradizionale modello di ciclo di vita del software. Secondo questo modello, il processo di realizzazione del software \u00e8 strutturato in una sequenza lineare di fasi o passi, che comprende:\nQuesto modello riprende la sequenza di passi tipica della produzione manifatturiera, e fu il primo a essere applicato quando lo sviluppo del software cominci\u00f2 a essere concepito come attivit\u00e0 industriale. Il modello \u00e8 stato progressivamente abbandonato dall'industria del software, ma rimane un importante riferimento storico.\nStoria.\nIl ciclo di vita a cascata fu il primo modello di ciclo di vita del software, sviluppato a seguito della software crisis. La sua teorizzazione rappresenta innanzitutto un importante mutamento di prospettiva nella pratica dello sviluppo del software, che viene per la prima volta concepita come processo industriale, cio\u00e8 come una sequenza di sottoattivit\u00e0 (tutte con relative documentazioni e controllo), anzich\u00e9 come attivit\u00e0 \"artigianale\" (il cosiddetto approccio \"code and fix\", che si potrebbe tradurre in italiano come \"programmazione per tentativi ed errori\"). Il ciclo di vita a cascata ebbe un enorme successo negli anni settanta ed \u00e8 quello che ancora oggi viene pi\u00f9 spesso associato alla programmazione procedurale e strutturata.\nA partire almeno dagli anni ottanta il modello \u00e8 stato soggetto a profonde critiche e revisioni, soprattutto dovute all'evoluzione del software stesso e dei linguaggi di programmazione. Bench\u00e9 gran parte delle critiche a questo modello siano oggi universalmente accettate, il ciclo di vita a cascata continua a rimanere un punto di riferimento importante, in sostanza un modello \"canonico\" rispetto al quale vengono spesso descritte le \"variazioni\" moderne; ed \u00e8 spesso il primo modello di sviluppo software che si insegna agli studenti. Tra le nuove metodologie di sviluppo del software ci sono il modello a spirale e le metodologie agili.\nDefinizione.\nI capisaldi sono:\nIl modello a cascata tradizionale prevede le seguenti fasi:\nNel contesto di una specifica organizzazione, il modello a cascata pu\u00f2 essere ridefinito con varianti specifiche. Inoltre, un'organizzazione pu\u00f2 formalizzare ulteriormente il processo definendo standard e imponendo vincoli per quanto riguarda la natura, il formato, la struttura e/o i contenuti dei documenti prodotti nelle varie fasi (i cosiddetti \"deliverable\", \"consegnabili\"), tipicamente allo scopo di consentire un controllo pi\u00f9 rigoroso sullo stato di avanzamento del progetto e sulla qualit\u00e0 del lavoro svolto.\nStudio di fattibilit\u00e0.\n\u00c8 la prima fase.\nScopo\nAttori coinvolti\nOutput\nSvolgimento\nProblemi principali\nAnalisi dei requisiti.\nInput\nScopo\nAttori coinvolti\nOutput\nSvolgimento\nProblemi principali\nProgettazione.\nInput\nScopo\nAttori\nOutput\nSvolgimento\nProblemi\nCodifica e test di modulo.\nInput\nScopo\nAttori\nOutput\nSvolgimento\nProblemi\nIntegrazione e test di sistema.\nInput \nScopo\nAttori\nOutput\nProblemi\nManutenzione.\nCos\u00ec semplificato, il ciclo di vita classico pu\u00f2 essere rappresentato come:\nda cui il richiamo alla cascata che si trova nel nome.\nEsempio.\nA titolo di esempio, si considera il ciclo di vita definito con le MIL-STD-2167 da parte dell'United States Department of Defense (DoD, il Ministero della Difesa statunitense) per il linguaggio Ada (altro prodotto del DoD).\nLe MIL-STD-2167 dividono il ciclo di vita del software nelle seguenti 6 macro attivit\u00e0:\nPregi.\nIl modello ha giocato un ruolo importante nello sviluppo del software per superare i limiti del processo del \u201ccode and fix\u201d e infine ha fissato due concetti:\nIl maggior pregio di questo metodo di lavoro \u00e8 certamente la semplificazione del controllo dell'andamento del progetto tramite la suddivisione del ciclo di vita in fasi successive ben definite. Le diverse metodologie che adottano questo ciclo di vita si distinguono essenzialmente per la suddivisione e specificazione delle fasi in sottofasi pi\u00f9 elementari, nella definizione di standard di documentazione e nella individuazione di momenti di verifica al termine di ciascuna attivit\u00e0 (milestone).\nPer ottimizzare il ciclo di vita, la scomposizione delle fasi in sottofasi persegue due obiettivi:\nDifetti.\nBench\u00e9 l'adozione di questi principi appaia estremamente produttiva, la loro applicazione pratica ha come effetto collaterale, soprattutto per i progetti di grandi dimensioni, un pericoloso scollamento fra le diverse attivit\u00e0, sia per le difficolt\u00e0 di coordinamento che per la difformit\u00e0 delle metodologie e dei formalismi specialistici adottati.\nAd esempio, normalmente l'individuazione delle strutture dati e delle funzionalit\u00e0 del sistema sono affrontate con metodologie diverse e, soprattutto per i progetti di grandi dimensioni, contemporaneamente e separatamente da gruppi di lavoro differenti. Nel primo caso i risultati sono formalizzati con uno Schema Entit\u00e0-Associazione (ER o Entity-Relationship diagram nella dizione anglosassone) nel secondo con un metodo di scomposizione funzionale. Solo quando queste due attivit\u00e0 terminano viene avviata un'ulteriore attivit\u00e0 di armonizzazione dei rispettivi risultati.\nUn ulteriore problema di questa impostazione deriva dalla necessit\u00e0 di terminare completamente tutta la fase di analisi dei requisiti e progetto dell'applicazione per cominciare la programmazione e quindi verificarne sul campo le conclusioni.\nIl modello, quindi, \u00e8 una semplificazione della realt\u00e0 che non trova piena applicazione in quanto vanno rispettati tre principi:\nI maggiori problemi sono i seguenti:\nSi comprende come gli alti costi del software siano spesso dovuti al modello a cascata, proprio a causa delle specifiche poco complete e ai molti interventi successivi per introdurre funzionalit\u00e0 non previste in partenza. Capita, quindi, che le pecche del modello vadano a ricadere sulla manutenzione, causandone costi crescenti, o che, al contrario, si operi con una manutenzione sommaria producendo un software con un'implementazione che diverge dalle specifiche dei requisiti."}
{"id": "75468", "revid": "110157", "url": "https://it.wikipedia.org/wiki?curid=75468", "title": "Provincia di Huelva", "text": "Huelva \u00e8 una provincia della comunit\u00e0 autonoma dell'Andalusia, nella Spagna sud-occidentale.\nGeografia.\nConfina con il Portogallo (distretti di Faro e di Beja) a ovest, con l'Estremadura (provincia di Badajoz) a nord, con le province di Siviglia a est, di Cadice a sud-est e con l'Oceano Atlantico a sud.\nLa superficie \u00e8 di 10.128 km\u00b2, la popolazione nel 2003 era di 476.707 abitanti.\nLocalit\u00e0.\nIl capoluogo \u00e8 Huelva, altri centri importanti sono Lepe e Isla Cristina. La provincia comprende anche Palos de la Frontera, da dove Cristoforo Colombo salp\u00f2 nel suo primo viaggio del 1492."}
{"id": "75470", "revid": "110157", "url": "https://it.wikipedia.org/wiki?curid=75470", "title": "Provincia di Siviglia", "text": "Siviglia (\"Sevilla\" in spagnolo) \u00e8 una provincia della comunit\u00e0 autonoma dell'Andalusia, nella Spagna meridionale. Confina con l'Estremadura (provincia di Badajoz) a nord e con le province di Cordova a est, di M\u00e1laga a sud-est, di Cadice a sud e di Huelva a ovest.La superficie \u00e8 di 14.036 km\u00b2, la popolazione nel 2008 era di 1.871.399 abitanti.Il capoluogo \u00e8 Siviglia (699.759 ab.), altri centri importanti sono Dos Hermanas (120.323 ab.) e Alcal\u00e1 de Guada\u00edra (68.452 ab.)."}
{"id": "75484", "revid": "2039709", "url": "https://it.wikipedia.org/wiki?curid=75484", "title": "Provincia di Cadice", "text": "La provincia di Cadice (in spagnolo: \"Provincia de C\u00e1diz\") \u00e8 una delle otto province della comunit\u00e0 autonoma dell'Andalusia, nella Spagna meridionale; il suo capoluogo \u00e8 Cadice.\nGeografia fisica.\nLa provincia di Cadice \u00e8 situata sul versante atlantico dell'Andalusia e comprende la punta pi\u00f9 meridionale della Spagna continentale con la Costa de la Luz. Confina con le province di Huelva a nord-ovest, di Siviglia a nord e di M\u00e1laga a est, con il Mar Mediterraneo, Gibilterra e l'Oceano Atlantico a sud. Pur essendo rimasto il capoluogo, Cadice ha perso il primato di citt\u00e0 pi\u00f9 popolosa della provincia, in quanto \u00e8 stata superata da Jerez de la Frontera. Un'altra citt\u00e0 importante \u00e8 Algeciras, famosa per il suo porto.\nIn febbraio si svolge il famoso carnevale di Cadice, durante il quale nel teatro Falla si organizza un concorso di canti tradizionali (chirigota, coros, comparsas, cuartetos). Famosa \u00e8 anche la festa che ne segue per le vie del centro, e che richiama gente da tutta la Spagna.\nAll'interno del territorio si trova la colonia inglese di Gibilterra.\nGeografia antropica.\nSuddivisioni amministrative.\nLa provincia di Cadice \u00e8 suddivisa in 6 comarche: Bah\u00eda de C\u00e1diz, Campi\u00f1a de Jerez, Campo de Gibraltar, Costa Noroeste, Janda, Sierra.\nComuni della provincia di Cadice: Alcal\u00e1 de los Gazules, Alcal\u00e1 del Valle, Algar, Algeciras, Algodonales, Arcos de la Frontera, Barbate, Benalup-Casas Viejas, Benaocaz, Bornos, Castellar de la Frontera, Chiclana de la Frontera, Chipiona, Conil de la Frontera, Cadice, El Bosque, El Gastor, El Puerto de Santa Mar\u00eda, Espera, Grazalema, Jerez de la Frontera, Jimena de la Frontera, La L\u00ednea de la Concepci\u00f3n, Los Barrios, Medina-Sidonia, Olvera, Paterna de Rivera, Prado del Rey, Puerto Real, Puerto Serrano, Rota, San Fernando, San Jos\u00e9 del Valle, San Roque, Sanl\u00facar de Barrameda, Setenil de las Bodegas, Tarifa, Torre Alh\u00e1quime, Trebujena, Ubrique, Vejer de la Frontera, Villaluenga del Rosario, Villamart\u00edn, Zahara.\nLa provincia \u00e8 altres\u00ec divisa in due diocesi, separate dal rio Guadalete: rispettivamente la diocesi di Asidonia-Jerez al Nord e quella di Cadice-Ceuta al Sud."}
{"id": "75511", "revid": "110157", "url": "https://it.wikipedia.org/wiki?curid=75511", "title": "Provincia di Malaga", "text": "La provincia di Malaga () \u00e8 una provincia della comunit\u00e0 autonoma dell'Andalusia, nella Spagna meridionale.\nConfina con le province di Cadice a ovest, di Siviglia a nord-ovest, di Cordova a nord, di Granada a est e con il Mar Mediterraneo a sud. La superficie \u00e8 di , la popolazione nel 2003 era di abitanti. Il capoluogo \u00e8 Malaga, altri centri importanti sono Marbella e V\u00e9lez-M\u00e1laga. Fino al 1995 ne faceva parte Melilla."}
{"id": "75529", "revid": "1005847", "url": "https://it.wikipedia.org/wiki?curid=75529", "title": "Provincia di Cordova", "text": "Cordova (\"C\u00f3rdoba\" in spagnolo) \u00e8 una provincia della comunit\u00e0 autonoma dell'Andalusia, nella Spagna meridionale.\nConfina con l'Estremadura (provincia di Badajoz) a nord-ovest, con la Castiglia-La Mancia (provincia di Ciudad Real) a nord-est e con le province di Ja\u00e9n a est, di Granada a sud-est, di Malaga a sud e di Siviglia a ovest.\nLa superficie \u00e8 di 13.771 km\u00b2, la popolazione nel 2019 era di 782.979 abitanti.\nIl capoluogo \u00e8 Cordova, altri centri importanti sono Lucena e Puente Genil.\nGeografia antropica.\nSuddivisioni amministrative.\nLa provincia, formata da 75 comuni, \u00e8 divisa in 7 comarche e giudiziariamente in 10 partidos judiciales.\nComarche.\nIl capoluogo forma una comarca autonoma.\nPartidos judiciales.\nNella provincia ci sono 12 \"partidos judiciales\":\nInfrastrutture e trasporti.\nLa citt\u00e0 \u00e8 servita dall'Aeroporto di Cordova."}
{"id": "75550", "revid": "1305772", "url": "https://it.wikipedia.org/wiki?curid=75550", "title": "Provincia di Ja\u00e9n", "text": "Ja\u00e9n \u00e8 una provincia della comunit\u00e0 autonoma dell'Andalusia, nella Spagna meridionale.\nConfina con la Castiglia-La Mancia (province di Ciudad Real a nord e di Albacete a est) e con le province di Granada a sud e di Cordova a ovest.\nLa superficie \u00e8 di 13.496 km\u00b2, la popolazione nel 2014 era di 659.033 abitanti.\nIl capoluogo \u00e8 Ja\u00e9n, altri centri importanti sono Linares, And\u00fajar, \u00dabeda, Martos e Alcal\u00e1 La Real.\nLa provincia di Ja\u00e9n \u00e8 famosa per essere la prima produttrice di olio d'oliva del mondo, producendo il 20% del totale mondiale. Inoltre la provincia di Ja\u00e9n dispone della maggior concentrazione di castelli e fortezze dell'Europa intera."}
{"id": "75555", "revid": "712828", "url": "https://it.wikipedia.org/wiki?curid=75555", "title": "Junnin", "text": "Il suo nome di nascita fu Principe Oi e fino a met\u00e0 del XIX secolo non venne considerato come un imperatore legittimo sebbene sia asceso al trono anche se con poteri pressoch\u00e9 nulli, in alcuni documenti antichi ci si riferisce a lui come Haitei l\"'Imperatore senza trono\".\nJunnin era nipote dell'Imperatore Tenmu. Settimo figlio di Toneri e della principessa Niitabe il quale padre era l'imperatore Tenji, del casato dei Toma.\nNel 757 l'imperatrice K\u014dken, che non si era sposata e non aveva avuto figli, disered\u00f2 Funado quale principe ereditario e nomin\u00f2 Oi nuovo principe ereditario, su pressione di Fujiwara no Nakamaro, uomo potente a corte e zio dell'imperatrice. Peraltro Oi abitava in casa di Nakamaro ed era sposato con Awata no Morone, il quale primo marito defunto era Fujirawa no Mayori, primogenito di Nakamaro.\nNel 758 l'imperatrice cedette il trono a Junnin ma conserv\u00f2 un vasto potere, riassunto nella sua frase \"l'imperatore attuale decida gli affari minori ed il culto liturgico; io decido affari maggiori di stato, premi e punizioni\".\nSuccessivamente Junnin e Nakamaro si opposero alla nomina del monaco Dokyo ad alto funzionario di corte, questo fatto mise i due contro l'ex imperatrice, tanto che nel 764 Nakamaro si ribell\u00f2 apertamente a K\u014dken, l'esito fu sfavorevole all'imperatore ed a Nakamaro, cosicch\u00e9 K\u014dken costrinse Junnin ad abdicare al trono, riprendendoselo per s\u00e9. L'imperatrice mand\u00f2 Junnin in esilio nella provincia isolana d'Awaji da dove tent\u00f2 la fuga l'anno successivo (765), poco dopo fu dichiarato morto, ufficialmente per malattia.\nSolo nel 1870 il governo giapponese gli riconobbe il titolo di Imperatore Junnin."}
{"id": "75556", "revid": "110157", "url": "https://it.wikipedia.org/wiki?curid=75556", "title": "Provincia di Granada", "text": "Granada \u00e8 una provincia della comunit\u00e0 autonoma dell'Andalusia, nella Spagna meridionale.\nGeografia.\nConfina con le province di Malaga a ovest, di Cordova a nord-ovest, di Ja\u00e9n a nord, con la Castiglia-La Mancia (provincia di Albacete) e la comunit\u00e0 autonoma di Murcia a nord-est, con la provincia di Almer\u00eda a est e con il Mar Mediterraneo a sud (Costa Tropical).\nLa superficie \u00e8 di 12.647 km\u00b2, la popolazione nel 2009 era di 905.285 abitanti.\nIl capoluogo \u00e8 Granada, altri centri importanti sono Motril, Almu\u00f1\u00e9car, Guadix, Loja, Baza."}
{"id": "75557", "revid": "6923", "url": "https://it.wikipedia.org/wiki?curid=75557", "title": "Provincia di Almer\u00eda", "text": "Almer\u00eda \u00e8 una provincia della comunit\u00e0 autonoma dell'Andalusia nella Spagna meridionale.\nConfina con la provincia di Granada a ovest, con la comunit\u00e0 autonoma di Murcia a nord-est e con il Mar Mediterraneo a sud.\nLa superficie \u00e8 di 8.775 km\u00b2, la popolazione nel 2003 era di 583.752 abitanti.\nIl capoluogo \u00e8 Almer\u00eda, altri centri importanti sono El Ejido e Roquetas de Mar.\nLa provincia \u00e8 divisa nelle comarche di:\nAlmeria, Alpujarra Almeriense, Los Filabres - Tabernas, Levante Almeriense, Los V\u00e9lez, Poniente Almeriense, Valle del Almanzora.\nL'Indalo \u00e8 stato adottato come simbolo ufficiale nella provincia di Almer\u00eda."}
{"id": "75560", "revid": "2519", "url": "https://it.wikipedia.org/wiki?curid=75560", "title": "Provincia di Las Palmas", "text": "Las Palmas \u00e8 una provincia della comunit\u00e0 autonoma delle Isole Canarie, nella Spagna meridionale, che \u00e8 costituita solo da uffici statali, dato che nelle Canarie ogni isola ha un Consiglio insulare a s\u00e9. Comprende le isole di Gran Canaria, Fuerteventura e Lanzarote.\nLa superficie \u00e8 di , la popolazione nel 2003 era di 987.128 abitanti.\nIl capoluogo \u00e8 Las Palmas de Gran Canaria (la pi\u00f9 grande citt\u00e0 e area urbana delle Isole Canarie); altri centri importanti sono Telde, Santa Luc\u00eda de Tirajana, San Bartolom\u00e9 de Tirajana e Mog\u00e1n su Gran Canaria, Arrecife su Lanzarote e Puerto del Rosario su Fuerteventura."}
{"id": "75562", "revid": "92723", "url": "https://it.wikipedia.org/wiki?curid=75562", "title": "Provincia di Santa Cruz de Tenerife", "text": "Santa Cruz de Tenerife (in italiano: \"Santa Croce di Tenerife\") \u00e8 una provincia della comunit\u00e0 autonoma delle Isole Canarie, nella Spagna meridionale, che possiede solo uffici statali, dato che nelle Canarie ogni isola ha un Consiglio insulare a s\u00e9. Comprende le isole di Tenerife, La Gomera, El Hierro e La Palma.\nLa superficie \u00e8 di , la popolazione nel 2006 era di 971.647 abitanti.\nIl capoluogo \u00e8 Santa Cruz de Tenerife, altri centri importanti sono San Crist\u00f3bal de La Laguna e Arona su Tenerife, Santa Cruz de la Palma su La Palma, San Sebasti\u00e1n de la Gomera su La Gomera e Valverde su El Hierro."}
{"id": "75565", "revid": "125933686", "url": "https://it.wikipedia.org/wiki?curid=75565", "title": "Modello evolutivo", "text": "Il modello evolutivo \u00e8 uno dei modelli del ciclo di vita del software che cerca di superare i limiti principali del modello a cascata. Si basa sulla prototipizzazione che consiste nell'uso di specifici strumenti software per la realizzazione rapida di una versione semplificata del sistema informativo, con la quale sperimentare le sue funzionalit\u00e0. La verifica del prototipo pu\u00f2 portare a una modifica dei requisiti e una eventuale revisione del progetto.\nDescrizione.\nCon il fallimento della prima versione software, infatti, occorre rifare buona parte dell'applicazione. In tal modo conviene considerare la prima versione di una \"unica funzionalit\u00e0\" del progetto ( abbassando i costi) come un \"throw-away\" (un prototipo \"cestinabile\") che \u00e8 valido finch\u00e9 non fornisce al progettista un feed-back sufficiente alle richieste del cliente.\nLa versione iniziale o prototipo viene utilizzata temporaneamente dopo di che viene cestinata e si procede a produrre l'applicazione vera e propria.\nLa seconda versione pu\u00f2 essere sviluppata seguendo il modello cascata.\n\u00c8 un modello costituito, quindi, da poche fasi che si ripetono (quindi introduco il ciclo che non esiste nel waterfall)\ndi solito si seguono 2 approcci , o lo sviluppo dei soli \"mock up\" cio\u00e8 le sole interfacce per capire cosa si aspetta il cliente, o \"breadboard\" cio\u00e8 sviluppo di sole funzionalit\u00e0 critiche del modulo per valutazioni e validazioni prestazionali .Questo approccio fornisce solo una soluzione parziale ai problemi del modello a cascata per cui elimina gli errori nei requisiti ma non riduce la distanza temporale per il completamento del ciclo di sviluppo.\nPer tale motivo il modello si \u00e8 evoluto nel modello incrementale perch\u00e9 alcune fasi possono essere rimandate in modo da produrre comunque un insieme utile di funzionalit\u00e0. In tal modo si forniscono al cliente una serie di prototipi successivi funzionanti e si integrano i feedback in maniera incrementale.\nQuesta fase viene detta modello di sviluppo e rilascio incrementale.cio\u00e8 si hanno contemporaneamente 2 versioni una in utilizzo e una in prova.\nIl modello si pu\u00f2 complicare ulteriormente per cui le fasi possono anche essere concorrenti, ad esempio mentre si integra una versione, gi\u00e0 si lavora sul design di quella successiva. I tempi si riducono di parecchio ma i rischi sono tantissimi.\nIl problema maggiore di questo modello \u00e8 che si rischia di essere indisciplinati. \u00c8 necessario far uso di standard di processo e non perdere i punti migliori del modello a cascata.\nIn tal modo scompare la fase di manutenzione e si parla di evoluzione continua.\nA volte il modello throw-away si pu\u00f2 sostituire con un prototipo evolutivo che poco per volta si trasforma nell'applicazione finale.\nIl modello comunque \u00e8 molto utile per verificare alcune componenti del software come le interfacce, infatti in questo modo si possono creare interfacce adatte all'utente e ben testate."}
{"id": "75566", "revid": "5148", "url": "https://it.wikipedia.org/wiki?curid=75566", "title": "Niccol\u00f2 Ugo Foscolo", "text": ""}
{"id": "75568", "revid": "226458", "url": "https://it.wikipedia.org/wiki?curid=75568", "title": "Modello trasformazionale", "text": "Il modello trasformazionale \u00e8 un modello del ciclo di vita del software nato da lavori teorici condotti a partire dagli anni '70.\nDescrizione.\nIl processo di sviluppo viene visto come una trasformazione graduale di una specifica in un'implementazione. Attraverso maggiori approfondimenti le specifiche si chiariscono e migliorano per diventare esse stesse prototipo evolutivo.\nLe fasi, quindi, sono due:\nLe trasformazioni possono essere effettuate manualmente o automaticamente mediante l'uso di un ambiente di sviluppo software che potrebbe offrire ausili importanti come la convalida dei requisiti o una cronologia.\nIl problema \u00e8 che i requisiti rischiano di non essere allineati con il sistema.\nIl modello, tuttavia, resta solo teorico e trova difficile applicazione pratica."}
{"id": "75570", "revid": "119159", "url": "https://it.wikipedia.org/wiki?curid=75570", "title": "Zanne", "text": "Il termine zanna, nella lingua italiana, ha una duplice accezione.\nIn un senso, indica dei denti lunghi e acuminati, che nei mammiferi sono i Canini (soprattutto quelli dei carnivori, come il leone, la tigre, il leopardo, il lupo, l'orso, la iena ecc.). Il loro scopo \u00e8 quello di afferrare e dilaniare le prede, o anche solo stringerle in una presa mortale a seconda della tecnica di caccia impiegata. Nel celebre libro Zanna Bianca, il riferimento \u00e8 ai denti del lupo. In alcuni serpenti, possono iniettare veleno poich\u00e9 collegate a ghiandole velenifere. Anche nei ragni per analogia si parla di \"zanne\", ma non si tratta di veri denti bens\u00ec di due cheliceri formati da due segmenti ciascuno: la \"zanna\" per l'appunto (o \"aculeo\") e il \"segmento basale\". La zanna dei ragni \u00e8 l'equivalente organico dell'ago ipodermico che pu\u00f2 penetrare in profondit\u00e0 nella pelle, nella pelliccia o nell'esoscheletro della preda.\nIn un altro senso, utilizzato solitamente al plurale, indica una coppia di denti ingranditi oltremisura a causa della funzione acquisita, che sporge dalla bocca di alcuni mammiferi in maniera molto vistosa come per esempio nel caso dell'elefante. In questo caso sono usate per difendersi ma anche per offendere e per lottare e le zanne, un tempo denti normali, con l'evoluzione si sono sviluppate divenendo un segno distintivo per gli animali che le posseggono. Tra gli animali dotati di zanne vi sono l'elefante, il cinghiale, il facocero, il tricheco tra gli individui delle specie viventi, il mammut, la tigre con i denti a sciabola e l'odobenocetops per le razze estinte. I denti che col tempo sono divenuti zanne non sono gli stessi in tutte le specie di animali che ne sono dotati: nell'elefante si tratta di due incisivi superiori, nel cinghiale dei canini superiori, che sono pi\u00f9 sviluppati nei maschi adulti, nell'ippopotamo, infine, dei canini inferiori.\nLe zanne dell'elefante sono particolarmente pregiate perch\u00e9 la sostanza che le costituisce e che va sotto il nome di avorio \u00e8 considerata di grande valore e da essa si ottengono ancora oggetti preziosi come collane, bracciali, pettini ed altre suppellettili, nonostante la Convenzione di Washington che dovrebbe impedirne il commercio. I mammut avevano zanne lunghissime e ritorte verso l'alto come gli elefanti, le tigri con i denti a sciabola zanne ritorte verso il basso.\nQuesta duplice accezione non sempre esiste in altri linguaggi. In inglese, per esempio, le zanne intese come denti affilati vengono definite \"fangs\", mentre le zanne intese come denti eccezionalmente cresciuti vengono chiamate \"tusks\"."}
{"id": "75575", "revid": "124271009", "url": "https://it.wikipedia.org/wiki?curid=75575", "title": "Microtubulo", "text": "I microtubuli sono strutture intracellulari costituite da una classe di proteine chiamate tubuline. Sono complessi rigidi, labili e polari, formati da eterodimeri allineati in tubuli cavi con un diametro apparente di circa 25 nm.\nI microtubuli costituiscono assieme ai microfilamenti e ai filamenti intermedi il citoscheletro.\nLa loro funzione principale \u00e8 l'organizzazione e trasporto intracellulare, assicurano anche una certa stabilit\u00e0 meccanica alla cellula e giocano un ruolo fondamentale nella divisione cellulare.\nStoria.\nLe prime osservazioni dei microtubuli risalgono agli inizi del XX secolo, quando furono osservate strutture filamentose, chiamate col termine generico di \"fibrillae\" nei flagelli e nei fusi mitotici; bisogner\u00e0 attendere per\u00f2 fino al 1953 perch\u00e9 due ricercatori, Eduardo De Robertis e C.Franchi, tramite l'uso dei primi microscopi elettronici, osservino distintamente nell'assonema di fibre mieliniche tali filamenti e, nel 1963, Myron C.Ledbetter e Keith R.Porter approfondirono gli studi affermando l'ubiquit\u00e0 e dando una descrizione accurata dei microtubuli, nonch\u00e9 il nome attuale.\nStruttura.\nI microtubuli sono costituiti da eterodimeri di due polipeptidi globulari di dimensioni 4\u00a0nm\u00d75\u00a0nm\u00d78\u00a0nm e 55.000 Da di peso molecolare; le due subunit\u00e0 fanno parte entrambe della famiglia delle tubuline e sono l\"'\u03b1-tubulina \"e\" \u03b2-tubulina\".\nI dimeri polimerizzano in tredici protofilamenti affiancati, sfasati a spirale, formando un cilindro cavo con diametro esterno di 25\u00a0nm e diametro interno di 15\u00a0nm circa. La polimerizzazione segue uno schema secondo polarit\u00e0, orientandosi testa-coda con la subunit\u00e0 \u03b1 verso un'estremit\u00e0, il terminale -, la subunit\u00e0 \u03b2 verso l'opposto terminale +, determinando una diversit\u00e0 strutturale e chimica tra le due estremit\u00e0.\nTale disposizione \u00e8 dovuta ad una terza proteina, la \"\u03b3-tubulina\": l'interazione fra le subunit\u00e0 \u03b3 e \"\u03b1\", chiamata \"nucleazione\" produce una reazione di polimerizzazione. La nucleazione avviene nei \"\"MicroTubules Organization Center\" (MTOC), cio\u00e8 principalmente i centrosomi e i fusi mitotici, dove la \u03b3-tubulina \u00e8 presente in strutture circolari chiamate \"\u03b3-tubulin ring complex\" (\u03b3TuRC). \nI microtubuli si polimerizzano e depolimerizzano in continuazione all'interno della cellula, determinando la capacit\u00e0 cinetica di tali strutture. Quest'evento avviene quasi continuamente, tramite l'aggiunta di tubulina all'estremit\u00e0 + e sottrazione dall'estremit\u00e0 -, producendo un fenomeno di rinnovamento centripeto continuo chiamato \"Treadmilling\" o \"Mulinello\"\". Il treadmilling \u00e8 un evento autonomo, causato dall'affinit\u00e0 dei microtubuli per la tubulina libera nel citoplasma, legata all'associazione della tubulina polimerizzata ad un ribonucleotide guaninico: avanzando verso il terminale -, le molecole di tubulina idrolizzano la molecola di GTP (che crea maggior affinit\u00e0) in GDP, a minor affinit\u00e0; l'equilibrio tra le due estremit\u00e0 provoca la velocit\u00e0 di crescita o decrescita. \nSebbene l'evento sia autonomo, diversi fattori posso influenzare la polimerizzazione o depolimerizzazione: la maggior concentrazione di Ca2+, le basse temperature o alcuni composti favoriscono uno sfaldamento dei microtubuli. Esistono inoltre altri composti capaci di stabilizzare i microtubuli.\nFunzioni.\nI microtubuli hanno una serie di funzioni di natura trofica e meccanica: costituiscono l'impalcatura interna di flagelli e ciglia e sono i responsabili del transito di organuli e vescicole all'interno della cellula. Durante la divisione cellulare i microtubuli presiedono la costituzione del fuso dove saranno distribuiti i cromosomi, durante la citocinesi e il trasporto delle vescicole. Svolgono un ruolo importante nella secrezione degli ormoni della tiroide e del pancreas.\nClassificazione.\nEsistono diversi isotipi di tubulina con diverse funzioni; le isoforme umane della tubulina sono 6 per \u03b1-tubulina e 7 per \u03b2-tubulina, espresse da altrettanti geni a vari livelli in differenti tessuti e cellule.\nIn base al ruolo si possono identificare quattro tipi di microtubuli: \nProteine associate.\nLe diversit\u00e0 funzionali dei microtubuli sono dovute a diverse caratteristiche, fra le quali la presenza di proteine associate ai microtubuli (MAPs), che convertono la rete instabile di microtubuli in una ossatura relativamente permanente con proteine che incapsulano l'estremit\u00e0 crescente della tubulina impedendone la depolimerizzazione,\nVi sono molti MAPs, come pure diverse proteine che regolano i microtubuli come ad es. la dineina, che permette il moto lungo i microtubuli verso il centro della cellula, e la chinesina, che promuove il movimento ameboide lungo il microtubuli verso la periferia cellulare. Alcune di queste differenze predominano in certe cellule tumorali ed alcune sono associate allo sviluppo della resistenza al farmaco.\nAzione di farmaci.\nAlcuni farmaci agiscono alterando la dinamica dei microtubuli; essi comprendono i farmaci della classe del taxolo usati nella lotta contro il cancro, quali ad esempio il paclitaxel.\nIl mebendazolo danneggia e impedisce lo sviluppo dei microtubili in alcune famiglie di vermi; per questo appartiene ai farmaci antielmintici. Il mebendazolo \u00e8 stato sperimentato anche nella lotta contro il carcinoma del polmone e il carcinoma adrenocorticale (tumore delle ghiandole surrenali)."}
{"id": "75577", "revid": "124080451", "url": "https://it.wikipedia.org/wiki?curid=75577", "title": "Acer campestre", "text": "L'acero campestre (\"Acer campestre\" L.) \u00e8 un albero diffuso in Europa e Asia. In Italiano viene anche chiamato loppio o testucchio.\nIn Italia \u00e8 molto comune nei boschi di latifoglie mesofile, insieme alle querce caducifoglie dal livello del mare fino all'inizio della faggeta.\nSistematica.\nDa alcuni autori vengono riconosciute due variet\u00e0:\nMorfologia.\nChioma e fusto.\n\u00c8 un albero caducifoglio di modeste dimensioni (pu\u00f2 raggiungere i 18-20 metri di altezza come massimo), il fusto non molto alto, con tronco spesso contorto e ramificato; chioma rotondeggiante lassa. La corteccia \u00e8 bruna e fessurata in placche rettangolari. I rami sono sottili e ricoperti da una peluria a differenza di quanto accade negli altri Aceri italiani.\nFoglia.\nFoglie semplici, a margine intero e ondulato, larghe circa 5\u20138\u00a0cm, a lamina espansa con 5 o 3 lobi ottusi, picciolate, di colore verde scuro. Sono ottime e nutrienti per gli animali.\nFiore.\nPiccoli fiori verdi, riuniti in infiorescenze. Il calice ed il peduncolo dei fiori sono pubescenti. Fiorisce in aprile-maggio in contemporanea all'emissione delle foglie. Le infiorescenze possono essere formate sia da fiori unisessuali che ermafroditi.\nFrutto.\nI frutti sono degli acheni o pi\u00f9 precisamente delle disamare alate. Le singole samare sono portate in modo orizzontale (carattere distintivo).\nUsi.\nL'acero \u00e8 una pianta mellifera, molto visitata dalle api per il polline ed il nettare, ma il miele monoflorale d'acero \u00e8 raro.\nLe sue foglie vengono utilizzate come foraggio.\nIl legno \u00e8 chiaro, duro e pesante e tende a deformarsi: viene quindi usato solo per la fabbricazione di piccoli oggetti. \nEssendo un albero di modeste dimensioni e sopportando bene il taglio, \u00e8 stato ampiamente utilizzato come tutore per la vite. \n\u00c8 inoltre un ottimo combustibile.\nAttualmente trova impiego come albero ornamentale e da siepe, per via della sua efficacia nel consolidamento dei terreni franosi.\n\u00c8 indicato nell'arredo urbano anche a contrasto dell'inquinamento, per l'alta capacit\u00e0 di assorbimento dell'anidride carbonica e delle polveri sottili.\nPossiede propriet\u00e0 lievemente anticoagulanti, aiuta nella prevenzione delle calcolosi e nelle cure successive alle manifestazioni di \"Herpes zoster\"; il decotto di corteccia \u00e8 usato anche come rinfrescante intestinale.\nAntiche credenze popolari conferivano all'acero propriet\u00e0 magiche contro le streghe, i pipistrelli, e la sfortuna.\nIl decotto di corteccia \u00e8 utilizzato negli eritemi della pelle; alcune persone usano aggiungere all'acqua del bagno, un pugno di corteccia tritata per rinfrescare la pelle."}
{"id": "75579", "revid": "104485", "url": "https://it.wikipedia.org/wiki?curid=75579", "title": "Figlio di Dio", "text": "L'espressione Figlio di Dio si trova prevalentemente nelle religioni ebraica e cristiana.\nBibbia.\nIl titolo \u00abfiglio di Dio\u00bb nella tradizione ebraica ha diverse valenze. Viene attribuito al popolo di Dio: \"\"Israele \u00e8 il mio figlio primogenito\" (Es 4,22), \"Dall'Egitto ho chiamato mio figlio\" (Os 11,1). In forma indiretta viene espresso in Dt 14,1; 32,6.18; Is 43,6. Questo titolo \u00e8 attribuito a Israele costantemente nella tradizione biblico-giudaica.\nNell'orizzonte della ideologia regale il Messia, discendente del re Davide, assume un rapporto filiale con Yvhw, che viene celebrato nel Sl 2:7:\"Tu sei mio figlio, oggi ti ho generato\".\nIl titolo \u00abfiglio di Dio\u00bb \u00e8 attribuito anche agli angeli caduti: Sl 29,1; Sl 89,6-7 e Gn 6,2 \"i figli di Dio videro che le figlie degli uomini erano belle e ne presero per mogli quante ne vollero..\"\"\nVangeli.\nNei Vangeli diventa un termine pi\u00f9 specifico per indicare il Messia, inviato da Dio per portare a termine l'opera di salvezza del suo popolo.\nIl vangelo secondo Marco in particolare \u00e8 orientato, secondo l'opinione comune degli studiosi, alla \"dimostrazione\" che Ges\u00f9 \u00e8 il \"Figlio di Dio\", mediante il compimento delle profezie dell'Antico Testamento.\nNei Vangeli (Nuovo Testamento) Ges\u00f9 si riferisce a se stesso come\" il figlio\" in quattro occorrenze: tre in Mc ed una in Mt; in Mc 12,1-12 con un discorso parabolico, in Mc13,32 ed in Mt 11,27 in maniera implicita.\nGli Evangelisti chiamano Ges\u00f9 con il titolo \u00abFiglio di Dio\u00bb numerose volte: 13 in Matteo, 6 in Marco, 8 in Luca, 33 in Giovanni. Nella lettere di s.Paolo il titolo ricorre 17 volte..\nIn Matteo sono chiamati figli di Dio \"\"gli operatori di pace\" \"Mt 5,9\nVari sono i passi in cui appare l'espressione\n, tra cui:\nSoprattutto quest'ultima professione di fede, pronunciata dal centurione romano (pagano), \u00e8 un evidente indizio dell'intenzione dell'evangelista.\nIslam.\nNell'islam si nega perentoriamente che Dio possa avere un Figlio. Si afferma che Dio \u00e8 uno solo e l'idea che possa generare un Figlio \u00e8 considerata una bestemmia e totalmente contraria al monoteismo. \n116. Dicono: \u201cAllah si \u00e8 preso un figlio\u201d. Gloria a Lui! Egli possiede tutto quello che \u00e8 nei cieli e sulla terra. Tutti Gli sono sottomessi.\nGes\u00f9 Cristo \u00e8 considerato un profeta. Per l'islam, tutti i profeti sono esseri umani e non hanno qualit\u00e0 divine.\n79. Non si addice ad un uomo al quale Allah ha dato la Scrittura e la saggezza e la dignit\u00e0 di profeta, dire alle genti: \u201cAdorate me all'infuori di Allah\u201d, ma piuttosto: \u201cSiate veri devoti del Signore, voi che insegnate il Libro e lo avete studiato\u201d.\nRifer\u00ec Ab\u016b Hur\u00e0yrah (che Allah si compiaccia di lui), che il Profeta (pace e benedizione su di lui), disse:\nAll\u00e0h l\u2019Altissimo dice: \n\u00ab Il figlio di Adamo, a torto, Mi accusa di mentire e a torto Mi offende. \nEgli Mi accusa, infatti, di mentire, quando asserisce: \u201cEgli non mi far\u00e0 tornare cos\u00ec come mi ha creato!\u201d. Invece, Io attesto che per Me il creare una seconda volta non presenta alcuna difficolt\u00e0 come non l\u2019ha presentata il creare la prima volta.\nEgli, poi, Mi offende quando afferma: \u201cAll\u00e0h ha preso un figlio\u201d, mentre Io sono Allah, l'Unico, l'Assoluto, non Ho generato, non Sono stato generato e nessuno \u00e8 eguale a Me \u00bb.\n[Trasmesso da Al-Bukhari (4974)]\nAltre religioni.\nL'espressione \u00e8 anche presente, ma con significati completamente diversi, in varie forme di religione politeista. Nell'antica religione greca e latina, infatti, gli d\u00e8i erano concepiti in forma antropomorfa, e per questo si univano con uomini e donne mortali generando da loro dei figli, che sono indicati come semidei o eroi. Alcuni esempi:"}
{"id": "75580", "revid": "7", "url": "https://it.wikipedia.org/wiki?curid=75580", "title": "Zanna", "text": ""}
{"id": "75582", "revid": "4566", "url": "https://it.wikipedia.org/wiki?curid=75582", "title": "Acero campestre", "text": ""}
{"id": "75587", "revid": "2912", "url": "https://it.wikipedia.org/wiki?curid=75587", "title": "Vinci per me", "text": ""}
{"id": "75588", "revid": "767487", "url": "https://it.wikipedia.org/wiki?curid=75588", "title": "The Mountain Eagle", "text": "The Mountain Eagle \u00e8 un film muto prodotto e diretto nel 1926 da Alfred Hitchcock. \u00c8 l'unico film di Hitchcock, oltre all'incompiuto \"Number 13\", di cui non sia rimasta neppure una copia, ne esistono solo alcuni fotogrammi sparsi.\nTrama.\nIn un villaggio del Kentucky una giovane insegnante, Beatrice, \u00e8 infastidita dalle attenzioni troppo insistenti di Pettigrew, direttore di un negozio. Rifiutato, egli l'accusa di fronte alla popolazione di insidiare il proprio figlio Edward, un invalido che frequenta i corsi serali. Beatrice fugge in montagna. Trova la protezione di un eremita, Fear O' God, il quale, innamoratosi di lei, le propone di sposarlo e mettere cos\u00ec a tacere le insinuazioni. Celebra il matrimonio Pettigrew che \u00e8 anche giudice di pace. Per vendicarsi, escogita un piano diabolico: accusa Fear O' God del rapimento e dell'uccisione di Edward, scomparso da casa. L'eremita \u00e8 processato e condannato. Dopo un anno di prigione riesce ad evadere e si nasconde sulle montagne. Sar\u00e0 costretto a ritornare in paese per curare la malattia del piccolo figlio. Edward fortunatamente torna a casa e l'innocenza di Fear O' God \u00e8 cos\u00ec dimostrata.\nProduzione.\n\u00c8 il secondo film di produzione anglo-tedesca affidato da Michael Balcon a Hitchcock per la Gainsborough-Emelka, subito dopo \"Il giardino del piacere\".\nSoggetto.\nIl soggetto era stato scritto da Charles Lapworth, un collaboratore di Balcon.\nRiprese.\nLe riprese furono effettuate nell'autunno del 1925: gli interni negli studi Emelka di Monaco di Baviera e gli esterni in Tirolo, nel piccolo villaggio di Obergurgl, nell'\u00d6tztal sulle Alpi Venoste.\nLuoghi memorabili.\nJohn Russell Taylor racconta che avendo scelto come paesaggio il Tirolo per rappresentare il Kentucky, Hitchcock cercava i luoghi adatti e un giorno vide in una vetrina un dipinto che rappresentava proprio il tipo di villaggio che desiderava. I coproduttori tedeschi rintracciarono l'autore del quadro e individuarono la localit\u00e0 ma non gli dissero che per raggiungerlo ci volevano due ore di treno, cinque ore di strada malagevole in automobile e, con condizioni meteorologiche avverse, l'ultimo tratto, dal villaggio di Zweizimmern a Obergurgl, si doveva fare a piedi!\nPrima.\nLa prima si tenne Londra il 23 maggio 1927.\nAccoglienza.\nIl film usc\u00ec nelle sale solo dopo \"Il giardino del piacere\", girato prima, e dopo \"Il pensionante\", girato successivamente.\n\"L'insuccesso commerciale e critico del film non stup\u00ec nessuno. Il suo autore dichiara spesso che la scomparsa delle copie di questa operetta \u00e8 una delle cose pi\u00f9 soddisfacenti che gli sia capitata nella sua lunga carriera.\"\nCritica.\nHitchcock stesso dichiara a Fran\u00e7ois Truffaut \"\u00c8 un brutto film\" e altrove lo definisce \"una fantasia grottesca e bavarese\"\nPellicola perduta.\n\u00c8 l'unica opera completata di Hitchcock di cui non sia rimasta neppure una copia: solo alcuni fotogrammi, sei sono riportati nella prima edizione parigina (1966) del libro di Truffaut gi\u00e0 citato. L'originale era stato girato su pellicola al nitrato che non ha resistito all'usura. La trama \u00e8 stata ricostruita dagli storici grazie ad alcune scritture ritrovate.\nJohn Russell Taylor si dice convinto che \"\u00e8 difficile pensare che una copia prima o poi non salti fuori da qualche parte, magari archiviata con un altro titolo in una collezione privata o in qualche cineteca dell'Europa orientale.\""}
{"id": "75589", "revid": "767487", "url": "https://it.wikipedia.org/wiki?curid=75589", "title": "Il labirinto delle passioni", "text": "Il labirinto delle passioni (\"The Pleasure Garden\"), conosciuto in Italia anche con il titolo Il giardino del piacere, \u00e8 un film muto del 1925 diretto da Alfred Hitchcock.\nTrama.\nLondra. Music-hall \"Pleasure Garden\", (\"Giardino del Piacere\").\nLa narrazione comincia in un ambiente teatrale. La prima immagine del film \u00e8 una scala a chiocciola che un gruppo di ballerine scende per accedere al palcoscenico.\nUomini ricchi e maturi in prima fila guardano compiaciuti. In soggettiva, dalla visione sfuocata di uno di questi spettatori, con l'aiuto di un binocolo, si passa all'inquadratura perfetta delle gambe delle ragazze danzanti.\nUna di esse, Patsy, bionda per lavoro, \u00e8 la protagonista. All'uscita dal teatro incontra una giovane aspirante ballerina, Jill, disperata perch\u00e9 \u00e8 appena stata derubata del portafoglio contenente i soldi e una lettera di raccomandazione al direttore del teatro. \nGenerosamente Patsy le offre ospitalit\u00e0 per la notte nella sua stanza in affitto e le promette di presentarla l'indomani al direttore. I coniugi affittacamere accolgono con cordialit\u00e0 le due ragazze e Jill fa la conoscenza anche di Cuddles, il simpatico cane, curioso e combinaguai, che le va a leccare i piedi, quando prima di dormire si inginocchia a recitare le preghiere.\nIl giorno dopo Jill, in teatro, al rifiuto iniziale del direttore reagisce con astuzia: lo convince a vederla ballare promettendogli di mostrare una danza nuova e audace. Non solo si fa assumere ma riesce, con sicuro senso degli affari, ad ottenere anche un ottimo contratto di lavoro. Patsy si congratula con lei, senza gelosia.\nMentre Jill \u00e8 assente, arriva il suo fidanzato Hugh, che la vuole salutare prima di partire per le piantagioni nelle colonie inglesi ai Tropici, in cui si dovr\u00e0 trattenere per due anni. Trova ad accoglierlo l'imbarazzata Patsy, per giunta senza le calze da indossare, sottratte dal burlone Cuttles. Mentre il cane fa le feste al nuovo arrivato, Patsy entra all'improvviso nel salotto e inciampa nei due sdraiati a terra e cade rovinosamente. La buffa situazione predispone i due giovani a una reciproca simpatia.\nJill nel frattempo sta provando un nuovo costume di scena nell'appartamento lussuoso dell'impresario, di cui accetta volentieri la corte.\nPatsy e Hugh pranzano insieme e sono raggiunti da un amico di lui, Levet, prossimo a partire come Hugh per le colonie. Insieme vanno ad assistere allo spettacolo di cui \u00e8 protagonista Jill. Da un palco due eleganti ammiratori osservano compiaciuti la prima ballerina. In camerino uno di essi presenta i suoi omaggi e rivela di essere un principe russo. Jill \u00e8 lusingata e trascura Hugh.\nPatsy intanto \u00e8 corteggiata da Levet e malgrado sia turbata da alcuni sinistri avvertimenti (l'abbaiare ostile di Cuddles, le ombre inquietanti che accompagnano il suo apparire, il cappello portasfortuna sul letto, la furia con cui cerca di strapparle un bacio) cede alle sue insistenze e accetta la proposta di matrimonio. Levet la bacia impetuosamente.\nIl montaggio parallelo mostra intanto la carriera fortunata e i successi mondani di Jill: cena in un lussuoso ristorante con il principe, ritorna nella sua elegante casa e astutamente riesce a congedarlo senza concedergli niente, \u00e8 libera cos\u00ec di ricevere subito dopo l'impresario Hamilton con cui ha gi\u00e0 da tempo una relazione.\nIl giorno del matrimonio di Levet e Patsy la pioggia scende a catinelle e la coppia \u00e8 costretta, insieme ai testimoni, gli affettuosi affittacamere, ad avviarsi alla cerimonia tristemente con gli ombrelli.\nTrascorrono una romantica luna di miele sul Lago di Como.\nTutto appare perfetto, solo qualche dettaglio rabbuia la fronte di Patsy: la rosa, sgraziatamente gettata nelle acque del lago, la bambina ruvidamente allontanata, l'impazienza nervosa con cui Levet l'attende mentre prega la Madonna per la loro futura vita insieme, nella piazza del borgo pittoresco.\nPatsy accompagna il marito ad imbarcarsi sulla nave diretta in Africa e si separa da lui.\nLa mano di Patsy ignara, che sventola il fazzoletto in segno di addio, diventa la mano della moglie indigena che altrettanto ignara accoglie con ingenua gioia il ritorno del suo uomo.\nNella capanna in cui convive con l'indigena Levet beve smodatamente e non risponde alle numerose lettere di Patsy; Hugh non ha notizie da Jill e casualmente vede su un giornale la fotografia di lei e del principe russo dei quali si annuncia l'imminente matrimonio.\nQuando finalmente Patsy riceve una lettera dal marito, apprende che \u00e8 malato. Decide perci\u00f2 di raggiungerlo per prendersi cura di lui, ma non ha il denaro necessario. Chiede un prestito a Jill che glielo nega, accampando il pretesto delle spese per il matrimonio. In realt\u00e0 ha il cassetto del \"secr\u00e9taire\" pieno di banconote che esibisce quando paga il sarto. Saranno i padroni di casa a privarsi dei loro risparmi per permetterle di pagare le spese per il viaggio.\nPatsy si imbarca. Purtroppo l'incontro con il marito le riserva la pi\u00f9 amara disillusione: nella capanna Levet ubriaco fradicio \u00e8 in intimit\u00e0 con l'indigena. Ella disperata fugge da Hugh e lo trova gravemente malato.\nDurante la sua assenza Levet approfitta del fatto che l'indigena si \u00e8 tuffata in mare; la raggiunge e l'annega trattenendole con violenza la testa sott'acqua. Ancora il regista collega l'inquadratura della mano di Levet che d\u00e0 la morte all'indigena a quella della mano soccorrevole di Patsy che accarezza la fronte di Hugh febbricitante.\nLevet, perseguitato dal senso di colpa e dalle visioni allucinatorie della indigena che continuamente gli compare davanti agli occhi, roso dalla gelosia vedendo l'intesa fra Patsy e Hugh, vuole uccidere con una scimitarra Patsy ma \u00e8 inaspettatamente fermato da un colpo di pistola. Il medico del villaggio, avvisato da Hugh, \u00e8 provvidenzialmente intervenuto a salvarla.\nOrmai non ci sono pi\u00f9 ostacoli all'amore fra Patsy e Hugh.\nIl loro ritorno a casa \u00e8 festeggiato da Cuddles, a cui Hugh era sempre stato simpatico, e dai padroni di casa.\nIl film si conclude con l'ultima birichinata di Cuddles: gioca con il filo elettrico aggrovigliandolo e impedisce al padrone di sentire la musica alla radio.\nProduzione.\nSi tratta del primo film diretto da Hitchcock.\nMichael Balcon in co-produzione con Erich Pommer voleva produrre due film anglo-tedeschi per la Gainsborough-Emelka e decise di affidare al giovane Hitchcock la regia di uno di essi. Il cinema muto inglese stava attraversando una fase critica, il pubblico preferiva i film americani e gli studi cinematografici avevano bisogno di nuovi talenti. Hitchcock aveva fatto un buon apprendistato come aiuto di Graham Cutts e, malgrado ci fossero rischi, valeva la pena puntare sul giovane assistente.\nSoggetto.\nIl soggetto \u00e8 tratto da un romanzo di Oliver Sandys, pseudonimo della scrittrice Marguerite Florence Laura Jervis.\nRiprese.\nNel giugno del 1925 Hitchcock con la fidanzata Alma Reville, aiutoregista e segretaria di edizione e il barone Giovanni Ventimiglia, direttore della fotografia, partirono per Monaco, diretti agli Emelka Studios per girare gli interni. Si sarebbero poi spostati a Genova per girare al porto la partenza di una nave, ad Alassio il bagno in mare dell'indigena e sul Lago di Como, nel fronte lago di Coatesa, presso Nesso, la luna di miele e le scene d'amore.\nAlla fine dell'estate del 1925 le riprese del film erano ultimate.\nCast.\nBalcon aveva ingaggiato, nel ruolo dei protagonisti, dei divi americani: Miles Mander, il marito traditore, Virginia Valli, la bruna Patsy, e Carmelita Geaghty, la bionda Jill. Nella parte dell'indigena recit\u00f2 un'altra diva americana, Nita Naldi, amica della Valli, scritturata nel corso delle riprese, per abbandono dell'attrice a cui era stata destinata la parte. A lei la produzione promise la parte della protagonista nel film successivo di Hitchcock \"L'aquila della montagna\".\nPrima.\nIl film usc\u00ec in Germania il 3 novembre 1925.\nLa prima a Londra si ebbe soltanto il 14 gennaio 1927, dopo un mese dall'uscita di \"Il pensionante\".\nPellicola restaurata.\nDopo tre anni di restauro ad opera del \"British Film Institute (BFI)\", il festival Lumi\u00e8re ha mostrato nell'ottobre 2012, una versione completa di \"The pleasure garden\". Il film esisteva in due diverse versioni; questa nuova versione porta la durata della pellicola da 1h15 a 1h30.\nAccoglienza.\nQuando fu proiettato a Balcon egli dichiar\u00f2 che gli sembrava un film americano e dunque lo considerava facilmente commerciabile. Affid\u00f2 ad Hitchcock la regia anche del secondo film anglo-tedesco \"L'aquila della montagna\" per l'autunno 1925.\nBalcon organizz\u00f2 una proiezione del film per la stampa e gli esercenti nel marzo 1926 e i commenti furono del tutto favorevoli. Hitchcock con orgoglio ricorda che il \"London Daily Express\" usc\u00ec con un titolo che lo definiva \"Un giovane con l'intelligenza di un maestro\".\nIl film tuttavia non piacque al finanziatore della casa produttrice C.M.Woolf che ne blocc\u00f2 la distribuzione.\nAnalisi Critica.\nIl melodramma.\nLa storia presentata ha tutte le caratteristiche del \"feuilleton\" ma l'abilit\u00e0 del giovanissimo Hitchcock (all'epoca aveva venticinque anni) nobilita il melodramma.\nApprezzate dai critici furono le scene romantiche della luna di miele di Patsy sul Lago di Como e i momenti esotici della parte finale.\nTecnica cinematografica.\nDai registi tedeschi aveva imparato a creare un'atmosfera con le luci e le ombre utilizzando un'illuminazione fortemente contrastata, angolature e ombreggiature particolari.\nI critici notano influssi da Fritz Lang e da David Wark Griffith\nTemi.\nLa prima inquadratura del film si apre sul boccascena del \"teatro\", una \"scala a chiocciola\" \u00e8 ripresa dall'alto comunicando un senso di \"vertigine\". Contemporaneamente sono inquadrate dal basso le gambe delle ballerine che stanno scendendo. \nUno degli uomini che assiste allo spettacolo osserva con il \"binocolo\" e lo spettatore guarda in \"soggettiva\" attraverso la lente che da sfuocata va facendosi nitida.\nIl tocco personale del regista appare subito dalla sequenza iniziale. Ci sono gi\u00e0 le tematiche che renderanno Hitchcock inconfondibile: il teatro e il tema della visione.\nImmediatamente successivo appare il tema della \"finzione\", elemento essenziale dello spettacolo. Il gentiluomo-spettatore chiede di conoscere la ballerina, catturato dalla \"bionda\" capigliatura. Lei abilmente si sottrae al corteggiamento: sfila la parrucca mostrando i neri capelli naturali, e, con una battuta canzonatoria \"Sono certa che voi due starete molto bene insieme\", gliela consegna.\nUmorismo.\nOnnipresente \u00e8 l'umorismo che aiuta a stemperare la seriet\u00e0 melodrammatica dell'opera, carattere distintivo della produzione migliore del maestro.\nEpisodi divertenti hanno per protagonista il cagnolino degli affittacamere.\nEdizioni Home Video.\nDopo una prima uscita dvd a cura di PuntoZero/Koch Media, dal 2021 esiste una nuova versione italiana Home-Video del film, edita da DNA Srl, inclusa come Extra nel DVD \"STAGE FRIGHT\". Il film \u00e8 stato editato con il contributo dello studioso di Storia del Cinema Riccardo Cusin."}
{"id": "75590", "revid": "486946", "url": "https://it.wikipedia.org/wiki?curid=75590", "title": "Il labirinto della passione", "text": ""}
{"id": "75591", "revid": "363629", "url": "https://it.wikipedia.org/wiki?curid=75591", "title": "Gastrospasmo", "text": "Il gastrospasmo \u00e8 una contrazione spastica della tonaca muscolare dello stomaco.\nIl gastrospasmo \u00e8 totale quando interessa tutto lo stomaco, mentre \u00e8 regionale se interessa una sola regione gastrica.\nUn gastrospasmo pu\u00f2 essere provocato da:"}
{"id": "75594", "revid": "1833487", "url": "https://it.wikipedia.org/wiki?curid=75594", "title": "Gastrorragia", "text": "La gastrorragia \u00e8 un fenomeno emorragico che si verifica all'interno dello stomaco.\nPu\u00f2 essere causata da lesioni dello stomaco (ulcere o carcinomi) o da malattie generali (febbre gialla, scorbuto).\nSi manifesta con vomito di sangue, con ematemesi o con melena."}
{"id": "75600", "revid": "6923", "url": "https://it.wikipedia.org/wiki?curid=75600", "title": "Gastroenterite emorragica del cane", "text": "La gastroenterite emorragica del cane \u00e8 una malattia che coinvolge il cane.\nEziologia.\nSi verifica nelle infezioni tossiche alimentari, nelle enterotossiemie da \"Clostridium perfringens\" e nella leptospirosi.\nClinica.\n\u00c8 una malattia che porta prostrazione, vomito e diarrea sanguinolenta e nerastra."}
{"id": "75608", "revid": "78273", "url": "https://it.wikipedia.org/wiki?curid=75608", "title": "Campo Morosini", "text": ""}
{"id": "75615", "revid": "709565", "url": "https://it.wikipedia.org/wiki?curid=75615", "title": "Reticolo endoplasmatico", "text": "Il reticolo endoplasmatico \u00e8 un sistema di endomembrane tipico delle cellule eucariote. Rappresenta il compartimento pi\u00f9 esteso e adattabile delle cellule eucariote. Esso consiste in un sistema tridimensionale di membrane unite topologicamente tra loro, situato nel citoplasma. Questi compartimenti di membrana assumono varie forme, tra cui cisterne (sacchi appiattiti), tubuli e vescicole e sono estremamente mobili e dinamici modificando la loro forma ed estensione durante le varie fasi del ciclo cellulare.\nIl reticolo endoplasmatico adempie alle funzioni di:\nOrigine del nome e scoperta del reticolo ectoplasmatico.\nIl termine \"reticolo\" nasce dall'aspetto che assume questo organello al microscopio ottico, in seguito alla colorazione del tessuto tramite impregnazione argentica (Metodo di Golgi). In questa metodica la precipitazione dell'argento mette in evidenza una trama reticolare sita in posizione perinucleare.\nIl termine \"endoplasmatico\" \u00e8 legato all'avvento della microscopia elettronica: solo nel 1945 grazie a Keith R. Porter, Albert Claude, Brody Meskers e Ernest F. Fullam fu possibile visualizzare il reticolo endoplasmatico al microscopio elettronico. A quei tempi si pensava che il reticolo fosse confinato alla zona centrale della cellula (dove di solito - nelle cellule a crescita non polarizzata - \u00e8 sito il nucleo), un tempo denominata \"endoplasma\". In realt\u00e0 con lo svilupparsi delle tecniche di microscopia elettronica fu possibile osservare il reticolo endoplasmatico anche nella zona un tempo denominata \"ectoplasma\" (una zona di protoplasma periferica alla cellula). Dopo che venne osservato che le due strutture (un tempo denominate \"reticolo endoplasmatico\" e \"reticolo ectoplasmatico\") erano continue tra loro, per abitudine venne preferito il primo nome per denominare l'organello.\nTopologia del reticolo endoplasmatico.\nLe membrane dividono il citoplasma in due compartimenti principali:\nTipi di reticolo endoplasmatico.\nDal punto di vista strutturale, il sistema di canali pu\u00f2 essere suddiviso in reticolo endoplasmatico rugoso o ruvido (\"RER\"), che presenta ribosomi attaccati sulla sua superficie esterna, e il reticolo endoplasmatico liscio (\"REL\") o agranulare, che \u00e8 privo di ribosomi. Dal punto di vista funzionale il reticolo endoplasmatico \u00e8 compartimentalizzato in regioni specializzate, ognuna delle quali svolge un'unica funzione, .\nReticolo endoplasmatico rugoso.\nIl reticolo endoplasmatico rugoso, ricoperto di ribosomi ancorati alle membrane tramite proteine dette riboforine, \u00e8 una sede della sintesi proteica. La maggior parte delle proteine passa attraverso le sue membrane per poi passare attraverso il reticolo endoplasmatico di transizione che le inserisce in vescicole indirizzate alle cisterne (cossar) dell'apparato di Golgi dove avverr\u00e0 la sintesi finale.\nDopo il passaggio attraverso tali strutture, le proteine possono: rimanere all'interno degli organelli citoplasmatici circondati da membrana come i lisosomi, venire incorporate in una nuova membrana plasmatica o essere espulse dalla cellula. Anche alcuni carboidrati sono sintetizzati da enzimi presenti nelle cavit\u00e0 del reticolo endoplasmatico rugoso e possono essere uniti alle proteine neoformate (si ha la cosiddetta glicosilazione). Le vescicole gemmano dal reticolo endoplasmatico rugoso per essere trasportate nell'apparato del Golgi in una fase del processo cellulare di \"targeting\" delle proteine.\nReticolo endoplasmatico liscio.\nFa parte dello stesso sistema del RER, ma ultra-strutturalmente \u00e8 organizzato in modo totalmente diverso rispetto all'altro. Non solo sulle membrane del REL non ci sono i ribosomi, ma tendenzialmente questo non forma cisterne, bens\u00ec una serie di tubuli di membrana ramificati e collegati reciprocamente. Il reticolo endoplasmatico liscio \u00e8 molto sviluppato nelle cellule che producono ormoni steroidei, e conferisce loro un aspetto quasi labirintico. Svolge un ruolo fondamentale nel metabolismo dei carboidrati e in molti altri processi metabolici, tra cui la detossicazione e la sintesi di lipidi, tra cui colesterolo e altri steroidi.\nLe membrane del reticolo endoplasmatico liscio funzionano come superfici per l'adesione di numerosi sistemi enzimatici, ad esempio il citocromo P450, che \u00e8 coinvolto in importanti meccanismi di detossificazione ed \u00e8 in questo modo accessibile ai suoi substrati, che generalmente sono lipofili. Queste membrane collaborano inoltre con il reticolo endoplasmatico rugoso e con l'apparato del Golgi per sintetizzare nuove membrane; le componenti proteiche, glucidiche e lipidiche vengono aggiunte a livello di compartimenti strutturali diversi. In alcune cellule sono presenti tipi di reticolo endoplasmatico altamente specializzati. Ad esempio, nelle cellule del muscolo scheletrico il reticolo endoplasmatico liscio (che qui \u00e8 detto reticolo sarcoplasmatico) immagazzina ioni calcio che vengono rilasciati nel citosol per avviare la contrazione dopo lo stimolo di un motoneurone alla giunzione neuromuscolare.\nAspetto al microscopio.\nConsiderata l'architettura complessa dell'organello ed i molteplici ripiegamenti che assume la membrana plasmatica, al TEM il RE appare come una struttura estremamente eterogenea. Tuttavia esso \u00e8 facilmente riconoscibile per:"}
{"id": "75621", "revid": "122880", "url": "https://it.wikipedia.org/wiki?curid=75621", "title": "Alimentazione artificiale", "text": ""}
{"id": "75625", "revid": "292162", "url": "https://it.wikipedia.org/wiki?curid=75625", "title": "Dialetto napoletano", "text": "Il dialetto napoletano (\"napulitano\") \u00e8 una variante diatopica del gruppo italiano meridionale delle lingue romanze parlata a Napoli e in aree della Campania non molto distanti dal capoluogo, corrispondenti approssimativamente all'attuale citt\u00e0 metropolitana di Napoli e ai contigui agro aversano e agro nocerino-sarnese, rispettivamente parte delle province di Caserta e di Salerno.\nIl termine \"dialetto napoletano\" non \u00e8 sinonimo di lingua napoletana (individuata dalla classificazione ISO 639-3 attraverso il codice \"nap\" e che Ethnologue definisce \"lingua napoletano-calabrese\"), la quale costituisce invece uno storico idioma sovraregionale basato essenzialmente sull'antica forma vernacolare napoletana (o, pi\u00f9 in generale, meridionale) in uso all'interno del regno di Napoli, ove peraltro non aveva formalmente valore ufficiale.\nComunque il \"volgare pugliese\", altro nome con cui sono storicamente conosciuti il napoletano e i dialetti meridionali, nella sua forma letteraria (e alternandosi in tale ruolo con l'italiano), fin\u00ec col sostituire parzialmente il latino\nnei documenti ufficiali e nelle assemblee di corte a Napoli, dall'unificazione delle Due Sicilie, per decreto di Alfonso I, nel 1442. Al principio del XVI secolo, re Ferdinando il Cattolico, aggiunse alla suddetta variante italoromanza-meridionale autoctona gi\u00e0 presente, anche il castigliano, ma solamente come nuova lingua di corte non amministrativa; mentre, il napoletano (o volgare pugliese), veniva parlato dalla popolazione, usato nelle udienze regie, nelle scuole, negli uffici della diplomazia e dei funzionari pubblici. \nNel medesimo periodo per\u00f2, gi\u00e0 a partire dal 1501, per volere degli stessi letterati locali dell'Accademia Pontaniana, quest'ultimo idioma cominciava ad essere, in ambiti amministrativi, progressivamente sostituito \u2014 e dal 1554, per volont\u00e0 del cardinale Girolamo Seripando, lo fu in maniera definitiva \u2014 dal \"volgare toscano\", ossia, dall'italiano standard (presente gi\u00e0 da tempo in contesti letterari, di studio e relativi alla cancelleria, insieme al latino), il quale, dalla met\u00e0 del XVI secolo, \u00e8 usato come lingua ufficiale e amministrativa di tutti i Regni e gli Stati italiani preunitari (con l'unica eccezione del Regno di Sardegna insulare, dove l'italiano standard assunse tale posizione a partire dal XVIII secolo), fino ai giorni nostri.\nIl volgare napoletano, nella sua forma letteraria (intesa come variet\u00e0 colta ed esclusivamente scritta, ad esempio, quella utilizzata da Giambattista Basile ne \"Lo cunto de li cunti, overo lo trattenemiento de peccerille\", da non confondersi dunque con il dialetto napoletano) ha, in alcune epoche, fatto da ponte fra il pensiero dell'antichit\u00e0 classica e quello moderno, rinascimentale e barocco, fra le culture dell'Europa meridionale e dell'oriente bizantino e quelle dell'Europa settentrionale, spaziando dall'\u00abamor cortese\u00bb \u2014 che con la Scuola siciliana diffuse il platonismo nella poesia occidentale \u2014 al tragicomico (Vaiasseide, Pulcinella) e alla tradizione popolare; in napoletano sono state raccolte, per la prima volta, le fiabe pi\u00f9 celebri della cultura europea moderna, da Cenerentola alla Bella addormentata, nonch\u00e9 storie in cui compare la figura del Gatto Mammone.\nOrigini e storia.\nIl napoletano, come l'italiano, \u00e8 un idioma derivato dal latino. \u00c8 stato ipotizzato quale possibile substrato, al pari della altre varianti dell'omonima lingua, l'antica lingua osca, un idioma italico facente parte del ramo osco-umbro, parlato da tempo immemore dalle popolazioni autoctone dell'Italia centro-meridionale e meridionale (iscrizioni in osco rinvenute a Pompei indicano che la lingua fosse ancora ampiamente parlata nel 79 d.C., a romanizzazione della regione pienamente avvenuta), sebbene chiare ed inequivoche prove di carattere linguistico non siano facilmente formulabili.\nIl napoletano, come qualsiasi altro idioma, ha inoltre assorbito, nel corso della sua storia, influenze e \"prestiti\" di adstrato dai vari popoli che hanno governato la Campania e l'Italia centro-meridionale a partire dal Medioevo: dai funzionari e i mercanti bizantini nell'epoca del Ducato di Napoli, passando per i duchi e i principi longobardi di Benevento, giungendo infine ai sovrani normanni, francesi e spagnoli.\nTuttavia, per quanto riguarda lo spagnolo, \u00e8 errato attribuire all'influenza spagnola (Napoli e tutto il Mezzogiorno d'Italia furono governati per oltre due secoli, dal 1503 al 1707, da vicer\u00e9 spagnoli) qualsiasi somiglianza tra il napoletano e quest'idioma: essendo ambedue lingue romanze o neolatine, la maggior parte degli elementi comuni o somiglianti vanno infatti fatti risalire esclusivamente al latino volgare (in particolare la costruzione dell'accusativo personale indiretto e l'uso di \"tenere\" e di \"stare\" in luogo di \"avere\" ed \"essere\", e cos\u00ec via).\nSotto gli Aragona si propose che il napoletano continuasse a persistere come lingua dell'amministrazione, senza mai imporre l'aragonese o il catalano, ma il tentativo abort\u00ec con la deposizione di Federico e l'inizio del viceregno spagnolo, agli inizi XVI secolo, quando venne sostituito (per volere degli stessi letterati napoletani) dall'italiano, come in tutti gli altri Stati e regni dell'Italia di quell'epoca. Nella prima met\u00e0 dell'Ottocento, il Regno delle Due Sicilie, allo stesso modo dell'anteriore Regno di Napoli, usava, \"de iure\", come lingua amministrativa e letteraria solo l'italiano (cos\u00ec come oggi) e, quindi, il napoletano non ebbe mai condizione di lingua ufficiale, se non per un breve periodo, dal 1442 al 1501.\nFonetica e sintassi.\nSpesso le vocali non toniche (su cui cio\u00e8 non cade l'accento) e quelle poste in fine di parola, non vengono articolate in modo distinto tra loro, e sono tutte pronunciate con un suono centrale indistinto che i linguisti chiamano scev\u00e0 e che nell'alfabeto fonetico internazionale \u00e8 trascritto col simbolo // (in francese lo ritroviamo, ad esempio, nella pronuncia della \"e\" semimuta di \"petit\").\nNonostante la pronuncia (e in mancanza di convenzioni ortografiche accettate da tutti) spesso queste vocali, nei solchi della tradizione letteraria in lingua, sono trascritte sulla base del modello della lingua italiana, e ci\u00f2, pur migliorando la leggibilit\u00e0 del testo e rendendo graficamente un suono debole ma esistente, favorisce l'insorgere di errori da parte di coloro che, non conoscendo la lingua, sono portati a leggere le suddette vocali come in italiano. In altri casi si preferisce trascrivere le vocali con una dieresi. Nell'uso scritto spontaneo dei giovani (SMS, graffiti, ecc.), come ha documentato Pietro Maturi, prevale invece l'omissione completa di tale fono, con il risultato di grafie quasi-fonetiche a volte poco riconoscibili ma marcatamente distanti dalla forma italiana (p.es. \"tliefn\" per \"t\u0259lief\u0259n\u0259\", ovvero \"telefona\").\nAltri errori comuni, dovuti a somiglianze solo apparenti con l'italiano, riguardano l'uso errato del rafforzamento sintattico, che segue, rispetto all'italiano, regole proprie e molto diverse, e la pronuncia di vocali chiuse invece che aperte, o viceversa, l'arbitraria interpretazione di alcuni suoni.\nAlcune ulteriori differenze di pronuncia con l'italiano sono:\nLetteratura in napoletano.\nPrime testimonianze.\nIl napoletano (come il siciliano e altre variet\u00e0 italoromanze) possiede una ricchissima tradizione letteraria. Si hanno testimonianze scritte di napoletano gi\u00e0 nel 960 con il famoso Placito di Capua (considerato spesso il primo documento in lingua italiana, ma trattandosi pi\u00f9 precisamente del primo documento in un volgare italo-romanzo di cui si ha testimonianza, corrispondente, per l'appunto, al volgare italo-romanzo utilizzato in Campania e conosciuto come \"volgare pugliese\") e poi all'inizio del Trecento, con una \"volgarizzazione\" dal latino della \"Storia della distruzione di Troia\" di Guido delle Colonne. La prima opera in prosa \u00e8 considerata comunemente quella dei \"Diurnali\", un \"Chronicon\" degli avvenimenti pi\u00f9 importanti del Regno di Sicilia dell'XI secolo, che si arresta al 1268, probabilmente opera di Matteo Spinelli di Giovinazzo.\nGli inizi.\nIl napoletano sostitu\u00ec il latino nei documenti ufficiali e nelle assemblee di corte a Napoli, dall'unificazione delle Due Sicilie, per decreto di Alfonso I, nel 1442. Alla corte dei figli di Ferdinando I di Napoli per\u00f2 gli interessi umanistici presero un carattere molto pi\u00f9 politico; i nuovi sovrani incentivarono l'adozione definitiva del toscano come lingua letteraria anche a Napoli: \u00e8 della seconda met\u00e0 del XV secolo l'antologia di rime nota come \"Raccolta aragonese\", che Lorenzo de' Medici invi\u00f2 al re di Napoli Federico I, in cui si proponeva alla corte partenopea il fiorentino come modello di volgare illustre, di pari dignit\u00e0 letteraria con il latino. Un lungo periodo di crisi segu\u00ec questi provvedimenti, per il napoletano, finch\u00e9 le incertezze politiche che sorsero con la fine del dominio aragonese portarono un rinnovato interesse culturale per il volgare cittadino, per poi optare, nel corso del XVI secolo, per l'adozione definitiva del volgare toscano.\nIl pi\u00f9 celebre poeta in napoletano dell'et\u00e0 moderna \u00e8 Giulio Cesare Cortese. Egli \u00e8 molto importante per la letteratura dialettale e barocca, in quanto, con Basile, pone le basi per la dignit\u00e0 letteraria ed artistica del napoletano moderno. Di costui si ricorda la Vaiasseide, un'opera eroicomica in cinque canti, dove il metro lirico e la tematica eroica sono abbassati a quello che \u00e8 il livello effettivo delle protagoniste: un gruppo di \"vaiasse\", donne popolane napoletane, che s'esprimono in lingua. \u00c8 scritto comico e trasgressivo, dove molta importanza ha la partecipazione corale della plebe ai meccanismi dell'azione.\nProsa.\nLa prosa in volgare napoletana diviene celebre grazie a Giambattista Basile, vissuto nella prima met\u00e0 del Seicento. Basile \u00e8 autore di un'opera famosa come \"Lo Cunto de li Cunti, ovvero lo trattenimiento de le piccerille\", tradotta in italiano da Benedetto Croce, che ha regalato al mondo la realt\u00e0 popolare e fantasiosa delle fiabe, inaugurando una tradizione ben ripresa da Perrault e dai fratelli Grimm.\nEt\u00e0 contemporanea.\nNegli ultimi tre secoli \u00e8 sorta una fiorente letteratura in napoletano, in settori anche diversissimi tra loro, che in alcuni casi \u00e8 giunta anche a punte di grandissimo livello, come ad esempio nelle opere di Salvatore di Giacomo, Raffaele Viviani, Ferdinando Russo, Eduardo Scarpetta, Eduardo de Filippo, Antonio De Curtis.\nSarebbero inoltre da menzionare nel corpo letterario anche le canzoni napoletane, eredi di una lunga tradizione musicale, caratterizzate da grande lirismo e melodicit\u00e0, i cui pezzi pi\u00f9 famosi (come, ad esempio, \"'O sole mio\") sono noti in diverse zone del mondo. Esiste inoltre un fitto repertorio di canti popolari alcuni dei quali sono oggi considerati dei classici.\nVa infine aggiunto che a cavallo del XVII e XVIII secolo, nel periodo di maggior fulgore della cosiddetta \"scuola musicale napoletana\", questa lingua \u00e8 stata utilizzata per la produzione di interi libretti di opere liriche, come \"Lo frate 'nnammurato\" del Pergolesi hanno avuto una diffusione ben al di fuori dei confini partenopei.\nVa segnalata infine la ripresa dell'uso del napoletano nell'ambito della musica pop, musica progressiva e dell'hip hop, almeno a partire dalla fine degli anni settanta (Pino Daniele, Nuova Compagnia di Canto Popolare, Napoli Centrale, poi ripresa anche negli anni novanta con 99 Posse, Almamegretta, 24 Grana, Co'Sang, La Famiglia, 13 Bastardi) in nuove modalit\u00e0 di ibridazione e di commistione con l'italiano, l'inglese, lo spagnolo e altre lingue, e alla fine degli anni '70 nacque un nuovo genere della canzone napoletana, cio\u00e8 la musica neomelodica inventato da Gigi Finizio, da Patrizio e da Nino D'Angelo. Anche nel cinema e nel teatro d'avanguardia la presenza del napoletano \u00e8 andata intensificandosi negli ultimi decenni del Novecento e nei primi anni del XXI secolo.\nLa documentazione sul napoletano \u00e8 ampia ma non sempre a un livello scientifico. Vocabolari rigorosi sono quello di Raffaele D'Ambra (un erudito ottocentesco) e quello di Antonio Altamura (studioso novecentesco). Interessante \u00e8 anche la grammatica del Capozzoli (1889). Raffaele Andreoli redasse il \"Vocabolario napoletano-italiano\", edito da G.B. Paravia (1887).\nAnche negli ultimi anni sono stati pubblicati dizionari e grammatiche del napoletano, ma non si \u00e8 mai pervenuti a una normativa concorde dell'ortografia, della grammatica e della sintassi, sebbene si possa comunque ricavare deduttivamente, dai testi classici a noi giunti, una serie di regole convenzionali abbastanza diffuse.\nLinguistica.\nGli studi pi\u00f9 recenti hanno dedicato al napoletano e ai dialetti campani una certa attenzione. Per il napoletano antico si segnalano i lavori di Vittorio Formentin sui \"Ricordi\" di Loise de Rosa, di Rosario Coluccia sulla \"Cronaca figurata del Ferraiolo\", di Nicola De Blasi sulla traduzione del \"Libro de la destructione de Troya\", di Marcello Barbato e Marcello Aprile sull'umanista Giovanni Brancati. Sui dialetti moderni, tra gli altri, si segnalano i lavori di Rosanna Sornicola, di Nicola De Blasi, di Patricia Bianchi e di Pietro Maturi dell'Universit\u00e0 di Napoli Federico II, di Edgar Radtke dell'Universit\u00e0 di Heidelberg, di Francesco Avolio sui confini dei dialetti campani e di Michela Russo, dell'Universit\u00e0 di Paris VIII, su aspetti della fonetica come la metafonia. Una rivista, diretta da Rosanna Sornicola, il Bollettino Linguistico Campano, si occupa prevalentemente del napoletano. Per alcuni anni \u00e8 stato attivo un insegnamento universitario di Dialettologia campana presso la facolt\u00e0 di Sociologia della Federico II, affidato a Pietro Maturi.\nLessico.\nIl vernacolo napoletano ha avuto una propria evoluzione nel corso dei secoli, prendendo a prestito lemmi provenienti da varie lingue: oltre che dall'italiano, dalla lingua spagnola, dalla lingua francese, dalla lingua araba, dalla lingua inglese, ma anche dal greco antico e ovviamente dal latino, idioma da cui deriva.\nLa tabella che segue offre un confronto tra alcuni termini napoletani e alcuni stranieri simili tra loro per suono e significato: la similitudine non prova tuttavia un rapporto di derivazione, dal momento che in molti casi la parola napoletana ha relazioni provate con i dialetti vicini o con il latino medievale. L'affinit\u00e0 con la lingua straniera pu\u00f2 essere quindi una coincidenza o un effetto della comune derivazione dal latino di entrambe le variet\u00e0 linguistiche."}
{"id": "75626", "revid": "729019", "url": "https://it.wikipedia.org/wiki?curid=75626", "title": "Sten'ka Razin", "text": "Biografia.\nMandato in missione ufficiale da parte dei cosacchi del Don presso i tatari calmucchi nel 1661 riapparve sei anni dopo a \"Pan\u0161inskoe\" come difensore degli oppressi, dei contadini poveri, dei servi della gleba fuggitivi, degli appartenenti a minoranze etniche perseguitate e dei disertori. Dal 1668 al 1669 condusse una campagna militare contro la Persia, per poi stabilirsi ad Astrachan'.\nProclamata nel 1670 la Repubblica Cosacca e l'abolizione della schiavit\u00f9, sostenne l'uguaglianza di tutti e l'abolizione dei privilegi. Razin organizz\u00f2 un esercito popolare che prese Caricyn (oggi Volgograd), Saratov e Samara risalendo il corso del Volga.\nNel 1671 la rivolta contadina si estese anche alle regioni settentrionali della Russia. In ottobre, con la sconfitta presso il fiume Svijaga, Razin fu costretto alla ritirata. Tradito, fu consegnato alle autorit\u00e0 zariste che dopo averlo torturato lo squartarono pubblicamente."}
{"id": "75628", "revid": "1266208", "url": "https://it.wikipedia.org/wiki?curid=75628", "title": "Prima Categoria 1919-1920", "text": "La Prima Categoria 1919-1920 \u00e8 stata la 19\u00aa edizione della massima serie del campionato italiano di calcio, disputata tra il 5 ottobre 1919 e il 20 giugno 1920 e conclusa con la vittoria dell', al suo secondo titolo.\nStagione.\nNovit\u00e0.\nLa ripresa dopo la guerra e i contrasti organizzativi.\nIl 4 novembre 1918, con la battaglia di Vittorio Veneto, l'Italia vinceva la Prima guerra mondiale. La data era troppo inoltrata per riuscire ad organizzare un campionato per la stagione 1918-19, dunque ci fu molto tempo libero per dibattere l'organizzazione del futuro campionato 1919-20. Le grandi societ\u00e0 riproposero con forza la loro idea consistente in una sensibile riduzione del numero dei partecipanti al torneo, guardando al modello inglese, introdotto timidamente nel 1909 ma poi gradualmente abbandonato. Se in un primo momento, nell'Assemblea generale di Torino del 13 aprile 1919, la Federazione sembr\u00f2 accettare queste richieste immaginando un torneo di transizione strutturato su otto gironi da cui avrebbero dovuto uscire sia le 16 finaliste stagionali, sia le 24 societ\u00e0 di \"\u00e9lite\" cui la massima categoria avrebbe dovuto essere limitata dal 1920, col passare dei mesi si fece di nuovo sentire il peso delle molte piccole societ\u00e0 interessate a ridurre le spese di trasporto limitando l'attivit\u00e0 ufficiale al livello regionale. Furono dunque di nuovo questi ultimi soggetti ad imporsi in Assemblea Federale, nonostante il disappunto delle grandi avesse chiaramente raggiunto un punto critico.\nLa guerra aveva mietuto numerose vittime anche fra le piccole formazioni, molte delle quali non furono mai pi\u00f9 ricostituite dopo il conflitto: la Vigor di Torino che conflu\u00ec nell\u2019Unione Sportiva Torinese, il Savoia e l'Associazione Milanese Calcio a Milano; alcune come il Piemonte erano gi\u00e0 fallite prima della fine del campionato precedente l\u2019entrata in guerra oppure come l'Acqui non ripresentarono l'iscrizione, mentre altre societ\u00e0 mancanti di un campo proprio preferirono confluire in sodalizi pi\u00f9 attrezzati: la Veloces nella Biellese e l'Audax nel Modena. Ciononostante, grazie all'infornata di ben diciotto nuove societ\u00e0 decisa dalla F.I.G.C., il campionato italiano raggiunse dimensioni imbarazzanti (\"elefantiaco\" era il termine usato da diversi giornali). I disagi maggiori li ebbero le societ\u00e0 che gi\u00e0 da diversi anni giocavano in Prima Categoria, dovendo incontrare delle neopromosse troppo spesso non all'altezza della squadra avversaria. Troppe partite con un risultato scontato furono snobbate dal pubblico ed in seguito fu questo il principale motivo per cui le squadre maggiori portarono in Assemblea il \"Progetto Pozzo\" che avrebbe reso pi\u00f9 difficile il verificarsi di queste situazioni rendendo il campionato pi\u00f9 avvincente e meno prevedibile.\nA ciascun Comitato regionale venne affidata la libert\u00e0 di gestire il proprio turno eliminatorio a seconda del numero delle societ\u00e0 iscritte alla Prima Categoria: ad esempio il Piemonte decise di organizzare due gironi, mentre la Lombardia tre, essendo riusciti i dirigenti milanesi a farsi accordare un ulteriore raggruppamento sostituente quello non organizzato nella Venezia Giulia a causa della mancata costituzione del Comitato regionale Giuliano, gi\u00e0 programmato ma irrealizzabile stante il prolungarsi della Conferenza di Versailles ed il conseguente procrastinarsi dell'annessione dei territori all'Italia; per mantenere comunque l'equilibrio fra i due principali comitati federali, al Piemonte furono messi a disposizione due ulteriori posti per la fase nazionale, per un totale di sei come ottenuto dalla Lombardia. La suddivisione geografica divenne rigorosa: solo il , per questioni di trasporto, fu aggregato al comitato emiliano.\nIl Regolamento Campionati non sub\u00ec notevoli cambiamenti. Le retrocessioni in Promozione rimasero in vigore cos\u00ec come istituite nel 1912 e per questo motivo, per assegnare l'ultimo posto in classifica, furono disputati diversi spareggi salvezza. Le squadre retrocesse furono comunque tutte riammesse accogliendo durante l'Assemblea generale dell'estate del 1920 l'ulteriore proposta di allargamento degli organici.\nFormula.\nCampionati regionali suddivisi fra ciascuno dei cinque Comitati Regionali. Alle tre Regioni minori vengono assegnati due posti ciascuna per il campionato nazionale, al Piemonte e alla Lombardia sei cadauna. La fase nazionale si articola su gironi di semifinale di sei squadre ciascuno, le cui vincitrici accedono al triangolare finale, il cui primo classificato deve ratificare il titolo con una finalissima in campo neutro contro il campione peninsulare.\nIl torneo peninsulare, disputato tra le squadre dell'Italia centrale e meridionale, vide la partecipazione di 18 squadre provenienti da Toscana, Lazio e Campania, che disputarono tre campionati regionali. Le prime due classificate di ciascun campionato partecipavano a due tornei interregionali di semifinale, le vincenti dei quali si affrontavano nella finale, disputata in campo neutro.\nAvvenimenti.\nLe eliminatorie regionali non dettero sorprese di sorta, se non nel girone Veneto. Movimenti gi\u00e0 pi\u00f9 significativi si ebbero quando, dopo la pausa natalizia, cominci\u00f2 la fase nazionale. L'ascesa pi\u00f9 forte fu quella delle formazioni emiliane le quali furono le prime a competere con valore per la qualificazione alle finali pur provenendo da fuori del triangolo industriale: un cambiamento storico per la crescita del movimento calcistico su una pi\u00f9 ampia porzione del territorio nazionale. A ci\u00f2 si contrappose la crisi di tradizionali \"habitu\u00e9\" della lotta di vertice, quella del Torino che svanir\u00e0 nel giro di qualche anno, e quella del Milan che invece si protrarr\u00e0 per un'intera generazione.\nNei tre gironi di cui si componeva il campionato, nel primo i neo-insigniti campioni genoani diedero vere e proprie lezioni di \"football\" agli avversari, tra cui spiccavano i sempre carismatici leoni della Pro, e candidandosi con la massima autorevolezza per la riconferma del titolo. Piuttosto regolare anche il cammino dell'Inter nel proprio raggruppamento, con solo nel finale una minima concessione alle speranze del gi\u00e0 accennato astro nascente del pallone tricolore, il Bologna. Ben pi\u00f9 complicata invece la qualificazione della Juve nel terzo girone dove, anzi, cadendo alla terz'ultima giornata sul campo dell'U.S. Milanese, diede a molti l'impressione di non potercela fare e di lasciare proprio agli \"scacchi\" milanesi la qualificazione alla finale. Non fu cos\u00ec, e la Juve si ritrov\u00f2 a giocarsi il titolo con nerazzurri e rossobl\u00f9.\nA questo punto per\u00f2 la Federazione prese decisioni assai opinabili che generarono feroci polemiche. Dato il protrarsi del campionato, infatti, la finale fu stabilita in un rapido triangolare da disputarsi con gare secche in campo neutro sul campo della squadra riposante. La prima gara fu Juve-Genoa da svolgersi a Milano il 16 maggio. Ad arbitrarla fu designato il signor Varisco, che era anche un importante membro dell'Associazione Italiana Arbitri ma soprattutto un dirigente dell'US Milanese. Varisco si rese protagonista di una conduzione di gara a dir poco discutibile, che port\u00f2 i bianconeri alla vittoria e fece gridare i liguri al complotto. La settimana seguente (23 maggio) Juventus-Inter venne giocata, secondo un'inopportuna decisione federale, proprio a Genova, dove i bianconeri vennero accolti da un clima decisamente ostile, anche per le necessit\u00e0 di classifica genoane, e persero. Inoltre, mentre tutti si aspettavano che l'ultima sfida del 30 maggio si disputasse a Torino (come in effetti era stato stabilito secondo il calendario originario), con un altro colpo di scena la FIGC la colloc\u00f2 invece a Modena, rinviandola di una settimana, per motivi di ordine pubblico. Ne usc\u00ec un pareggio, e l'incoronazione dei nerazzurri a campioni del Nord.\nNel frattempo, il torneo peninsulare era iniziato a ottobre. Le eliminatorie regionali riservarono alcune sorprese: il girone toscano venne vinto dal Pisa mentre il Livorno arriv\u00f2 secondo. Nel girone laziale deluse la Lazio, che aveva dominato i tornei precedenti, giunta solo terza e eliminata. Si qualificarono invece alla fase successiva le sorprese Fortitudo e Audace-Esperia. Nel girone campano si qualificarono l'Internazionale di Napoli e la sorpresa Puteolana mentre il Naples deluse giungendo solo penultimo. Nelle semifinali interregionali ci fu il dominio di Livorno e Fortitudo che si sbarazzarono facilmente delle avversarie e si qualificarono alla finale centro-sud. Il Livorno ebbe infine la meglio sulla Fortitudo per 3-2, accedendo alla finalissima contro l'Inter. \nLa finalissima nazionale si disput\u00f2 il 20 giugno a Bologna e permise all'Inter di conquistare il titolo tricolore, battendo il Livorno 3-2. Durante l'incontro, i livornesi fecero una miglior figura rispetto alle formazioni centromeridionali finaliste nelle stagioni passate, perch\u00e9 l'essere importante sede portuale aveva attratto nella citt\u00e0 toscana numerosi giovani inglesi che avevano dato un forte contributo allo sviluppo del calcio locale. Ciononostante, l'esito della sfida fra nerazzurri ed amaranto non fu mai in discussione, tranne che nei minuti conclusivi, a causa della parziale rimonta dei labronici. Tale fu il giudizio del quotidiano torinese \"La Stampa\" sulla partita: \"\u00abL'Internazionale F.C. ha arrischiato di farsi mettere in iscacco dall'[...] audace squadra dell'U.S. Livorno, campioni di football dell'Italia centro-meridionale. L'U.S. Livorno dev'essere tornata piena di orgoglio ai propri lari. Cedere di misura ad una squadra come quella dei nero azzurri, per due goals contro tre, dopo di aver giuocato due terzi della partita con dieci uomini, pu\u00f2 essere considerato dai livornesi come una mezza vittoria. Essi dovettero il brillante risultato alla loro resistenza e ad una grande tenacia di tutti i loro elementi, sorretti da un meraviglioso entusiasmo\u00bb\". La cronaca della \"Stampa\" prosegue notando un calo di forma dell'Inter, a causa della lunghezza spossante del campionato. I meneghini, nondimeno, chiusero il primo tempo in vantaggio per 3-0 con doppietta di Agradi al 12' e al 34' e gol di Aebi al 44', complice anche l'infortunio al 7' del terzino avversario Innocenti I: il difensore infatti, dopo aver tentato di proseguire l'incontro, fu costretto a uscire definitivamente dal campo al 29', obbligando il Livorno a giocare il resto della partita in 10. Secondo la cronaca del quotidiano livornese \"Il Telegrafo\", comunque, i labronici non meritavano tale passivo, dato che avevano creato ma non concretizzato numerose occasioni da gol (tra cui un rigore fallito sullo 0-0). Il giornale, inoltre, sostenne che il gol del 3-0 nerazzurro fu siglato \u00abin evidente posizione di off-side\u00bb: questa circostanza, tuttavia, non \u00e8 confermata dalla \"Stampa\". Nella ripresa, invece, sempre secondo la cronaca della \"Stampa\", i milanesi, ormai esausti, \"\u00abdevono subire una superiorit\u00e0 effettiva da parte di coloro i quali sono stati fino allora dominati\u00bb\". A riequilibrare la situazione influ\u00ec anche l'infortunio del giocatore nerazzurro Vigan\u00f2 all'8\u00ba minuto, che ne penalizz\u00f2 il rendimento, malgrado fosse riuscito a rientrare in campo. I gol livornesi arrivarono nel finale: al 38\u00ba minuto, dopo una palla gol del Livorno sventata in corner da Francesconi, sul successivo calcio d'angolo, battuto da Corte, Magnozzi insacc\u00f2 di testa, accorciando le distanze; quattro minuti dopo, lo stesso Magnozzi, approfittando di una mischia in area neroazzurra, provoc\u00f2 l'autorete del portiere neroazzurro Piero Campelli, portando il risultato sul 3-2 (alcune fonti attribuiscono proprio a Magnozzi il gol). A quel punto, il Livorno sfior\u00f2, secondo \"Il Telegrafo\", la rete del pareggio con Jacoponi ma non riusc\u00ec nell'intento: l'Inter vinse cos\u00ec, anche se con pi\u00f9 fatica del previsto, il suo secondo campionato.\nIl quotidiano napoletano \"Il Mezzogiorno\" critic\u00f2 il sistema del \"girone semplice\" (partite di sola andata) con cui si svolsero le fasi finali del campionato, definendolo \u00abantisportivo\u00bb in quanto non rendeva giustizia a quelle squadre che, dopo aver dominato le fasi iniziali del campionato, per una giornata storta nelle finali se lo vedevano irrimediabilmente compromesso. Ad esempio il favorito Genoa, che nelle semifinali aveva eliminato squadre del calibro del , del e della , per una rocambolesca sconfitta contro la Juventus dovuta anche all'arbitraggio contestato di Varisco, vide irrimediabilmente compromesso il campionato, mentre avrebbe potuto ancora recuperare nel caso le finali si fossero disputate con il \"girone doppio\" (con partite di andata e ritorno). Allo stesso modo il Livorno vinse di misura la finale centro-sud contro una Fortitudo in cattiva giornata e scesa in campo incompleta, e non \u00e8 da escludere che l'esito avrebbe potuto essere diverso se si fosse giocata anche la partita di ritorno. Tuttavia l'eccessiva durata del campionato rendeva necessaria l'adozione del girone semplice, per quanto potesse portare ad esiti rocamboleschi e inaspettati sulla carta (come la vittoria dell'Inter contro i pronostici della vigilia che davano per vincente il favorito Genoa).\nTorneo maggiore.\nSquadre partecipanti.\nSezione emiliana.\nGestito dal Comitato Regionale Emiliano, sede: Bologna.\nSezione ligure.\nGestito dal Comitato Regionale Ligure, sede: Genova.\nSezione lombarda.\nGestito dal Comitato Regionale Lombardo, sede: Milano.\nSezione piemontese.\nGestito dal Comitato Regionale Piemontese, sede: Torino\nSezione veneta.\nGestito dal Comitato Regionale Veneto, sede: Venezia.\nSemifinali nazionali.\nLe semifinali nazionali di Prima Categoria della stagione sportiva 1919-1920 furono disputate da 18 societ\u00e0."}
{"id": "75630", "revid": "1745361", "url": "https://it.wikipedia.org/wiki?curid=75630", "title": "Ausonia", "text": ""}
{"id": "75632", "revid": "1522738", "url": "https://it.wikipedia.org/wiki?curid=75632", "title": "Spike (Peanuts)", "text": ""}
