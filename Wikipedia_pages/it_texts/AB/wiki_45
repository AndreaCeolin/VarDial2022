{"id": "57460", "revid": "125736526", "url": "https://it.wikipedia.org/wiki?curid=57460", "title": "Isole Shetland", "text": "Le isole Shetland (, in inglese ; dall'antico scots \"\u021cetland\", in inglese e scots \"Shetland Islands\", in norn \"Hjaltland\", in gaelico scozzese \"Inse Shealtainn\") sono un arcipelago sub-artico della Scozia che sorge a nord-est dell'isola della Gran Bretagna e costituisce parte del Regno Unito.\nLe isole si trovano a circa 80\u00a0km a nord-est delle isole Orcadi e a circa 280\u00a0km a sud-est delle isole Faroe, e formano parte della divisione esistente tra l'Oceano Atlantico ad ovest e il Mare del Nord ad est. L'area totale delle isole ammonta a \u00a0km\u00b2 e la popolazione totale del 2012 era di persone. Sono rappresentate alla Camera dei Comuni del Regno Unito all'interno del collegio Orkney and Shetland, insieme alle isole Orcadi, mentre al Parlamento scozzese sono rappresentate separatamente dalle Orcadi, all'interno del collegio \"Shetland\". Le isole sono anche una delle 32 regioni unitarie scozzesi; il centro amministrativo dell'arcipelago e unico burgh \u00e8 Lerwick, che \u00e8 anche il capoluogo delle Shetland fin dal 1708; in precedenza, Scalloway deteneva questo titolo.\nL'isola pi\u00f9 estesa, conosciuta semplicemente come Mainland, ha un'area di 967\u00a0km\u00b2, il che la rende la terza isola maggiore della Scozia e la quinta maggiore delle isole britanniche; oltre a Mainland, altre 15 isole sono abitate. L'arcipelago gode di un clima oceanico, ha una geologia complessa, una costa molto indentata ricca di fiordi e dolci colline: il rilievo pi\u00f9 alto \u00e8 Ronas Hill (450 m).\nLe isole sono abitate da esseri umani sin dal Mesolitico, e i primi riferimenti scritti risalgono all'antica Roma. Nel corso dell'Alto Medioevo le Shetland furono dominate da influenze scandinave, specialmente dalla Norvegia, e non divennero parte della Scozia fino al XV secolo. Quando la Scozia divenne parte del Regno di Gran Bretagna nel 1707, i commerci con l'Europa settentrionale diminuirono, ma la pesca continu\u00f2 a rivestire un ruolo fondamentale nell'economia fino al giorno d'oggi. La scoperta del petrolio nel Mare del Nord negli anni '70 ha dato nuova linfa all'economia, all'occupazione e al settore pubblico.\nLo stile di vita locale riflette le tradizioni norrene e scozzesi, tra cui emerge il festival del fuoco Up Helly Aa. Molto sentita \u00e8 anche la tradizione musicale, in particolare lo stile fiddle. Le isole hanno dato i natali a una grande variet\u00e0 di scrittori di prosa e poesia, molti dei quali utilizzano il dialetto locale. Vi sono diverse aree dove la fauna e la flora sono protette, tra cui molti siti di riproduzione degli uccelli. Il cavallo delle Shetland e lo Shetland Sheepdog sono due famosissime razze originarie del luogo.\nIl motto delle isole, che appare nello stemma araldico del Consiglio, \u00e8 \"Me\u00f0 l\u00f6gum skal land byggja\". Questa frase islandese \u00e8 tratta dalla Legge Basica danese del 1241, \"Jyske Lov\", ed \u00e8 anche menzionato nella Nj\u00e1ls saga; significa \"la terra dovr\u00e0 fondarsi sulla legge\". Un tempo il nome era scritto \"Zetland\", e nell'antichit\u00e0 le isole erano chiamate \"Hjaltland\".\nEtimologia.\nNel 43 d.c. e nel 77 d.c. gli scrittori romani Pomponio Mela e Plinio il Vecchio parlano di sette isole che chiamano, rispettivamente, \"Haemodae\" e \"Acmodae\", che potrebbero identificarsi con le Shetland. Un altro possibile riferimento scritto alle isole \u00e8 di Tacito e risale al 98 d.C., dopo la descrizione e la scoperta delle isole Orcadi, che la flotta romana ha identificato come la mitica Thule.\nNell'antica letteratura irlandese si fa riferimento alle Shetland come \"Inse Catt\", \"Isole dei Cat\", trib\u00f9 pittica locale (il cui nome non ha nulla a che vedere con la parola germanica per \"gatto\", \"cat\" nell'inglese), che potrebbe essere stato il nome pre-norreno delle isole. La trib\u00f9 dei Cat occup\u00f2 anche parte della Scozia settentrionale e il loro nome si ritrova in Caithness e nel nome gaelico per il Sutherland, \"Cataibh\", che significa: \"tra i Cat\".\nUna prima attestazione del nome antico delle Shetland \u00e8 l'aggettivazione latina \"Hetlandensis\" (\"hetlandese\") risalente al 1190, dal norreno e norn \"Hetland\" nel 1431 e poi \"Hjaltland\" nel XVI secolo. \u00c8 possibile che il nome della trib\u00f9 dei Cat in pittico fu la base del nome norreno, ma il termine norreno \"hjalt\" significa \"elsa\" (cf. inglese \"hilt\"), per cui \"Hjaltland\" significa \"Terra dell'Elsa\".\nLa lingua norn, lingua norrena parlata dagli abitanti delle Shetland nel periodo germanico post-pittico, fu gradualmente rimpiazzata dalla lingua scozzese, e \"Hjaltland\" divent\u00f2 \"\u021cetland\". L'iniziale \u00e8 la lettera \"yogh\" dello scozzese medio, la cui pronuncia \u00e8 quasi identica all'originale suono norn \"hj\". Quando la lettera \"yogh\" cadde in disuso, fu spesso rimpiazzata dalla simile lettera \"z\", diventando quindi \"Zetland\" (\"Zetlandia\"), forma usata per descrivere il consiglio di contea delle Shetland fino al 1975.\nLa maggior parte delle isole ha un proprio nome norreno, sebbene l'origine di essi sia oscura e potrebbe essere pre-norrena, probabilmente pittica o pre-celtica.\nGeografia e geologia.\nLe Shetland si trovano a circa 170\u00a0km a nord della terraferma scozzese, e coprono un'area di \u00a0km\u00b2, con una costa di \u00a0km di lunghezza. Lerwick, capitale nonch\u00e9 maggiore insediamento abitato, ha una popolazione di abitanti e circa met\u00e0 della popolazione dell'arcipelago ( persone) vive entro 16\u00a0km dalla citt\u00e0. Scalloway, sulla costa ovest, fu la capitale fino al 1708, e ha una popolazione di meno di persone.\nSolo 16 delle circa 100 isole sono abitate; l'isola principale del gruppo \u00e8 conosciuta come Mainland e, tra le maggiori, Yell, Unst e Fetlar sorgono a nord, mentre Bressay e Whalsay si trovano ad est. East e West Burra, Muckle Roe, Papa Stour, Trondra e Vaila sono isole minori situate ad ovest di Mainland. Le altre isole abitate sono Foula, a 28\u00a0km ad ovest di Walls, Fair Isle a 38\u00a0km a sud-ovest di Sumburgh Head e le Outer Skerries ad est.\nLe isole disabitate comprendono Mousa, conosciuta per il broch di Mousa, l'esempio meglio conservato in Scozia delle torri rotonde dell'et\u00e0 del ferro, St Ninian's Isle,connessa a Mainland tramite il pi\u00f9 grande tombolo del Regno Unito e Out Stack, il punto pi\u00f9 a nord delle isole britanniche. La posizione delle Shetland implica diversi primati: Muness \u00e8 il castello pi\u00f9 settentrionale del Regno Unito, e Skaw risulta essere l'insediamento abitato pi\u00f9 a nord. La geologia delle Shetland \u00e8 complessa, con numerose faglie e pieghe. Queste isole sono l'avamposto settentrionale dell'orogenesi caledoniana e vi sono affioramenti di rocce metamorfiche Lewisiane, Daldariane e di Moine, con storie simili alle loro equivalenti della terraferma scozzese. Vi sono anche depositi di Old Red Sandstone e instrusioni granitiche; le caratteristiche pi\u00f9 distintive sono rappresentate dall'ofiolite basica, peridotite e gabbro su Unst e Fetlar, che costituiscono i resti dell'Oceano Giapeto. Gran parte dell'economia delle Shetland dipende dai sedimenti ricchi di petrolio nei mari circostanti. Nell'era post-glaciale, circa nel 8150 avanti Cristo, le isole furono colpite da tsunami alti fino a 20 metri causati dalla frana di Storegga, un'immensa valanga sottomarina al largo delle coste norvegesi.\nIl punto pi\u00f9 alto delle Shetland \u00e8 Ronas Hill, che raggiunge solamente i 450 metri di altezza sul livello del mare. Le glaciazioni del Pleistocene coprono interamente le isole; durante questo periodo, le Stanes of Stofast, un masso erratico di tonnellate, raggiunse la sua posizione attuale sulla cima di una collina a Lunnasting.\nLe Shetland sono un'area nazionale scenica che, diversamente dal solito, \u00e8 costituita da diverse localit\u00e0 distinte: Fair Isle, Foula, South West Mainland (incluse le isole Scalloway), Muckle Roe, Esha Ness, Fethaland e Herma Ness.\nGeografia fisica.\nClima.\nLe Shetland hanno un clima oceanico temperato marittimo, e confinano con la zona subpolare, con inverni lunghi ma freschi e estati corte e miti. Il clima, durante tutto l'anno, \u00e8 moderato a causa dell'influenza delle aree circostanti, con temperature massime medie di 7\u00a0\u00b0C a marzo e 18\u00a0\u00b0C a luglio ed agosto. Temperature oltre i 25\u00a0\u00b0C sono molto rare; la pi\u00f9 alta temperatura registrata \u00e8 stata 28,4\u00a0\u00b0C nel luglio 1991 e la pi\u00f9 bassa \u00e8 stata \u22128,9\u00a0\u00b0C nel gennaio 1952 e gennaio 1959. Il periodo senza ghiacci pu\u00f2 accorciarsi fino a tre mesi. In contrasto, le aree interne della vicina Scandinavia a latitudini simili registrano differenze di temperatura maggiori tra inverno ed estate, con le massime medie di luglio comparabili al record di sempre di Lerwick, intorno ai 23\u00a0\u00b0C, dimostrando ulteriormente l'effetto moderante dell'Oceano Atlantico. In contrasto, gli inverni sono considerevolmente pi\u00f9 miti rispetto a quelli delle vicine aree continentali, comparabili addirittura alle temperature invernali di Inghilterra e Galles che si trovano molto pi\u00f9 a sud.\nIl carattere generale del clima \u00e8 ventoso e nuvoloso con almeno 2\u00a0mm di pioggia al giorno in oltre 250 giorni l'anno. Le precipitazioni medie sono intorno ai 1003\u00a0mm l'anno, con novembre e dicembre che risultano i mesi pi\u00f9 umidi. La neve si trova solitamente nei mesi tra novembre e febbraio, e la neve raramente rimane sul terreno per pi\u00f9 di un giorno. I mesi meno piovosi vanno da aprile ad agosto, anche se nessun mese conta meno di 50\u00a0mm di precipitazioni. La nebbia \u00e8 comune nei mesi estivi a causa dell'effetto rinfrescante del mare sulle correnti miti che provengono da sud.\nA causa della latitudine delle isole, nelle notti invernali serene pu\u00f2 essere osservata l'aurora boreale, mentre in estate vi \u00e8 quasi un crepuscolo perenne, che localmente viene chiamato \"simmer dim\". Le ore di sole annuale ammontano a circa , il che rende molto comuni i giorni nuvolosi.\nStoria.\nIl nome antico in lingua gaelica scozzese delle isole Shetland (\"Innse Cat\", \"Isole del popolo dei Gatti\") fa pensare che gli abitanti originali facessero parte dello stesso gruppo tribale che abitava il Caithness (il \"Promontorio del Popolo dei Gatti\",) e il Sutherland (\"Cataibh\", la \"terra del popolo dei Gatti\").\nIntorno al VII secolo vi giunsero i monaci missionari celti che iniziarono a convertire la popolazione al Cristianesimo.\nVerso il IX secolo le isole furono invase dai Vichinghi e divennero una colonia norvegese per circa 500 anni, ma la propriet\u00e0 delle Shetland, insieme alle Orcadi, pass\u00f2 alla corona di Scozia il 20 febbraio 1472 in conseguenza del mancato pagamento della dote per il matrimonio di Margherita di Danimarca con il re di Scozia Giacomo III Stuart. I successivi tentativi da parte dei Norvegesi di saldare il debito e di riacquistare le isole vennero ignorati, inclusa l'ultima offerta norvegese dei primi anni del XX secolo. \u00c8 comunque da rilevare che un'ampia fascia della popolazione ancora oggi \u00e8 molto pi\u00f9 legata alle origini scandinave che non alla Scozia.\nL'autobus delle Shetland.\nDurante la Seconda guerra mondiale alcune navi provenienti dalle isole Shetland fornirono un servizio di soccorso clandestino alla Norvegia occupata dalle truppe della Germania; questa serie di operazioni venne chiamata l'\"autobus delle Shetland\" (\"the Shetland Bus\").\nInizialmente si tratt\u00f2 di un gran numero di piccole barche da pesca, ma in seguito si aggiunsero tre caccia-sottomarini di fabbricazione statunitense: il \"Vigra\", l\"Hitra\" e l\"Hessa\". Il caccia-sottomarini \"Hitra\" ha resistito alla guerra ed \u00e8 adibito come nave museo. Dall'estate del 1942 il servizio di soccorso venne ufficialmente denominato come \"Unit\u00e0 navale norvegese indipendente\" (\"NOR.N.U.\")\nI viaggi di attraversamento del Mare del Nord vennero fatti principalmente in inverno per facilitare il raggiungimento della costa norvegese coperti dall'oscurit\u00e0 della notte artica. Ci\u00f2 significa che gli equipaggi e i passeggeri dovettero sopportare pesantissime condizioni climatiche e di mare, senza luci, con il rischio costante di essere scoperti da aerei o navi tedesche in ricognizione. Vi era inoltre la possibilit\u00e0 di essere catturati mentre compivano la loro missione sulla costa norvegese.\nTuttavia, fu subito deciso che il mascheramento sarebbe stato la migliore difesa: le barche vennero camuffate da pescherecci e gli equipaggi da pescatori. L'operazione fu costantemente sotto la minaccia delle forze d'occupazione tedesche, e diverse missioni fallirono: la tragedia di Telav\u00e5g \u00e8 il caso pi\u00f9 tristemente conosciuto.\nParecchie barche da pesca andarono perdute nelle prime operazioni, ma dopo l'arrivo dei tre sottomarini, veloci e adeguatamente armati, non ci furono pi\u00f9 perdite durante i viaggi.\nLeif Larsen (popolarmente conosciuto come \"Shetland Larsen\") fu forse il pi\u00f9 famoso tra i partecipanti alle operazioni. In tutto egli comp\u00ec 52 viaggi tra le isole Shetland e la Norvegia, diventando l'ufficiale navale alleato maggiormente decorato della Seconda guerra mondiale.\nEconomia.\nTradizionalmente, le attivit\u00e0 economiche principali nelle isole Shetland sono sempre state l'agricoltura e l'allevamento.\nLe piante coltivate includono l'avena e l'orzo, oltre a diversi ortaggi; tuttavia, il clima oceanico fresco e umido, il suolo sterile, la scarsa insolazione e la forte esposizione al vento creano un ambiente molto rigido per la maggior parte delle piante, permettendo un'agricoltura molto limitata. Il crofting, la coltivazione di piccoli appezzamenti di terreno in base a un limitato diritto di usufrutto, \u00e8 tuttora praticato e visto come una tradizione fondamentale delle Shetland, oltre che un'importante fonte di reddito.\nMaggiore importanza hanno l'allevamento e la pesca. Il primo in particolare ha fornito delle specie assai conosciute ed apprezzate, come la pecora delle Shetland, dalla lana molto soffice e bella, insieme al cane da pastore (Cane da pastore scozzese Shetland) e al pony delle Shetland.\nUn'attivit\u00e0 industriale molto importante, collegata all'allevamento delle pecore, \u00e8 la lavorazione della lana.\nPi\u00f9 di recente, la scoperta nel XX secolo di giacimenti di petrolio nel Mare del Nord ad est delle isole ha procurato una fonte alternativa di reddito di grande importanza. Il \"Bacino delle Shetland Orientali\" si sta rivelando come uno dei giacimenti petroliferi pi\u00f9 grandi d'Europa. Il petrolio estratto viene scaricato al terminal di Sullom Voe nelle Shetland.\nI settori economici di maggiore importanza e sviluppo nelle isole Shetland sono quindi:\nSociet\u00e0.\nLingue e dialetti.\nLa lingua originariamente parlata nelle isole Shetland, il pitto, fu sostituita dall'antico norvegese, da cui si svilupp\u00f2 il norn, che a sua volta fu rimpiazzato dal \"dialetto delle Shetland\", una variante locale dello scots, che attualmente sta scomparendo per lasciare posto all'\"anglo-scozzese\", la lingua inglese standard parlata in Scozia. Tuttavia, l'eredit\u00e0 del Norn resta nella grammatica e in un certo numero di parole, rendendo il dialetto delle isole Shetland peculiare e distinto dall'inglese parlato in Scozia.\nQuando il norn venne gradualmente soppiantato dallo scots, il nome originario di provenienza scandinava delle isole, \"Hjaltland\" (\"terra alta\") divenne \"jetland\" (la lettera iniziale era l'antica lettera della lingua scots, \"yogh\", che suonava quasi identica al suono originale scandinavo, \"hj\"). Quando la lettera \"yogh\" fin\u00ec per scomparire, venne spesso sostituita con la lettera graficamente somigliante \"z\", da cui deriv\u00f2 la grafia del nome \"Zetland\", la forma usata per denominare prima del 1975 l'originale contea delle Shetland. Successivamente, la grafia venne uniformata alla pronuncia ormai comune del nome delle isole, e divenne quella attuale.\nInfrastrutture e trasporti.\nI trasporti tra le isole si svolgono principalmente attraverso servizi di traghetti, forniti principalmente dalla societ\u00e0 Shetland Islands Council Ferries (solitamente abbreviata in SIC Ferries). Vi \u00e8 inoltre un servizio regolare tra Lerwick ed Aberdeen, operato dalla NorthLink Ferries con una traversata di circa 12 ore; alcune corse fanno scalo anche a Kirkwall, nelle Orkney, per ulteriori due ore di tragitto.\nIl principale aeroporto delle Shetland \u00e8 il Sumburgh Airport, vicino a Sumburgh Head, circa 40\u00a0km a sud di Lerwick. La compagnia low-cost Loganair opera, per conto di Flybe, circa dieci voli giornalieri per Kirkwall, Aberdeen, Inverness, Glasgow ed Edimburgo..\nAltri due aeroporti sono il Tingwall Airport, che sorge a 11\u00a0km circa ad ovest di Lerwick ed \u00e8 dedicato principalmente a voli interni alle Shetland, e lo Scatsta Airport vicino a Sullom Voe, che ospita voli charter da Aberdeen.\nMezzi di comunicazione.\nLe isole Shetland possiedono solamente un giornale locale a cadenza settimanale, \"The Shetland Times\", pubblicato ogni venerd\u00ec.\n\"Radio Shetland\", la sezione locale distaccata di \"BBC Radio Scotland\", e SIBC, una stazione radio commerciale, trasmettono quotidianamente.\nTra le nuove fonti di comunicazione e informazione vi \u00e8 The Shetland News, il quotidiano on-line: esso \u00e8 attivo dal 23 novembre 1995, data che segn\u00f2 la pietra miliare (\"Web hyperlink debacle\") per lo \"Shetland Times\" mettendolo in primo piano all'attenzione di tutto il Regno Unito. Se lo \"Shetland Times\" avesse vinto la causa contro lo \"Shetland News\", la crescita e lo sviluppo di Internet nel Regno Unito sarebbero stati soffocati.\nAltre fonti di informazione online includono:"}
{"id": "57461", "revid": "9", "url": "https://it.wikipedia.org/wiki?curid=57461", "title": "Gregorio IX", "text": ""}
{"id": "57462", "revid": "804", "url": "https://it.wikipedia.org/wiki?curid=57462", "title": "Insieme ordinato", "text": ""}
{"id": "57464", "revid": "1766026", "url": "https://it.wikipedia.org/wiki?curid=57464", "title": "Il Titano (Paul)", "text": "Il Titano (titolo originale \"Titan\"), pubblicato nel 1803, \u00e8 il principale romanzo di Jean Paul, pseudonimo dello scrittore tedesco Johann Friedrich Richter.\nIspirato da questo romanzo, per la seconda e la terza esecuzione della sua prima sinfonia Gustav Mahler us\u00f2 il titolo \"Titan\"; ad oggi l'opera \u00e8 nota ai pi\u00f9 con questo titolo, sebbene Mahler l'avesse in seguito rimosso.\nTrama.\nIl giovane Albano, figlio del conte di Cesara, viene educato lontano dai suoi, presso la famiglia di un gentiluomo di campagna.\nAlbano porta nel cuore l'amore per Liana, figlia di un ministro, che lui conosce solo per nome, colpito dalle lodi della sua fantasia infantile.\nQuando Liana \u00e8 afflitta da una momentanea cecit\u00e0, i due giovani si incontrano e si amano; nel frattempo Albano si lega di amicizia con il fratello di lei, Rocquairol (il Titano).\nRocquairol \u00e8 un personaggio byroniano, in cui prevale lo spirito del male, discendente dello Sturm und Drang, dissoluto e amorale, ma al tempo stesso generoso e nobile.\nMuore il principe di Pestiz e il suo erede sposa Idoina. Complicati intrecci politici, costringono il padre di Liana a prometterla in sposa ad un anziano e satanico diplomatico.\nGuarita dalla cecit\u00e0, Liana ama ancora Albano, ma si sacrifica, anche perch\u00e9 continuamente soggetta a visioni che le predicono di essere vicinissima alla morte.\nInfatti Liana muore, Albano si ammala gravemente. Per salvarlo dall'angoscia, gli viene in aiuto la principessa Giuliana, che gli fa apparire la cognata Idoina, che assomiglia notevolmente a Liana.\nIl giovane guarisce ed il conte Cesara lo richiama a Roma. Qui ritrova la principessa Idoina, il cui sposo \u00e8 condannato ad una prossima fine.\nL'ambiente romano, pieno di intrighi, lo ripugna. Decide quindi di recarsi a Napoli, presso la principessa Giuliana, dove incontra Linda, la pupilla di suo padre.\nUn nuovo amore vince il ricordo di Liana e i due si fidanzano.\nRitornano a Pestiz, dove scoppia un dramma. Rocquairol, ripreso dall'antico amore per Linda, si finge Albano e la seduce in un convegno notturno. Rocquairol, durante una festa, si uccide.\nLinda si dichiara fiera di essere la vedova del suicida, Albano si congeda per sempre da Linda. Viene quindi a sapere la verit\u00e0 sulla sua vita.\nAlbano \u00e8 il fratello del principe defunto, e quindi erede al trono. A consolare Albano, giunge Giuliana, ora sua sorella, con la cognata, la vedova Idoina. Idoina gli rivela il suo amore e sotto i migliori auspici, si chiude il racconto.\nL'opera.\nLa vicenda \u00e8 molto intricata e sconnessa. Le ispirazioni dei personaggi non si traducono in azioni adeguate.\nIl pregio del \"Titano\" sta nella vivacit\u00e0 dei dialoghi, nella ricchezza delle immagini e nel felice disegno di alcune figure."}
{"id": "57466", "revid": "1860334", "url": "https://it.wikipedia.org/wiki?curid=57466", "title": "S\u014djutsu", "text": "S\u014djutsu (\u69cd\u8853, a volte \"yarijutsu\") \u00e8 l'arte marziale giapponese di combattere con le lance (in giapponese \"yari\", \u69cd).\nMolto praticata nelle scuole di \"bujutsu\" tradizionali (\"kory\u016b\"), spesso all'interno di un programma pi\u00f9 vasto."}
{"id": "57467", "revid": "919135", "url": "https://it.wikipedia.org/wiki?curid=57467", "title": "Relazione d'ordine", "text": "In matematica, pi\u00f9 precisamente in teoria degli ordini, una relazione d'ordine di un insieme \u00e8 una relazione binaria tra elementi appartenenti all'insieme che gode delle seguenti propriet\u00e0:\nSi definisce insieme parzialmente ordinato (oppure ordine) la coppia costituita da un insieme e da una relazione d'ordine su di esso. Le relazioni d'ordine si indicano spesso con i simboli formula_1, formula_2, formula_3 e formula_4.\nIn lingua inglese un insieme parzialmente ordinato \u00e8 anche detto concisamente poset (\"Partially Ordered Set\"), e questo termine \u00e8 usato gergalmente anche nella lingua italiana.\nDefinizione.\nDati due insiemi formula_5 e formula_6, il loro prodotto cartesiano \u00e8 l'insieme delle coppie ordinate definito nel modo seguente:\nSi definisce relazione binaria su un insieme formula_5 un sottoinsieme formula_9 del prodotto cartesiano formula_10. Due elementi formula_11 e formula_12 sono messi in relazione da formula_9 se:\ned in tal caso si scrive formula_15.\nUna relazione d'ordine formula_16 \u00e8 una relazione binaria tra elementi di un insieme formula_5 riflessiva, antisimmetrica e transitiva.\nEsplicitamente, tale relazione soddisfa le seguenti propriet\u00e0:\nLe relazioni d'ordine si indicano spesso con i simboli formula_1, formula_2, formula_3 e formula_4.\nLa coppia formula_25 costituita da un insieme e da una relazione d'ordine su di esso si dice \"insieme parzialmente ordinato\" o semplicemente \"ordine\", da non confondere con il termine pi\u00f9 specifico insieme totalmente ordinato.\nPrimi esempi.\nEsempi ben noti di insiemi parzialmente ordinati sono:\nUna qualunque famiglia di insiemi munita della relazione di inclusione formula_35 (cio\u00e8 formula_33 \u00e8 sottoinsieme di formula_34)\nOrdine largo e ordine stretto.\nAlcuni autori definiscono relazione d'ordine \"stretto\" una relazione formula_38 che soddisfi le propriet\u00e0 antiflessiva, antisimmetrica e transitiva (o, equivalentemente e pi\u00f9 concisamente, le propriet\u00e0 asimmetrica e transitiva), e quindi chiamano relazione d'ordine \"largo\" la relazione d'ordine formula_39. L'ordine stretto mira a concentrarsi sulla asimmetria della relazione, non considerando la riflessivit\u00e0.\nBench\u00e9 le due definizioni siano distinte, il loro studio non presenta grosse differenze, in quanto tra le due classi di relazioni sussiste una corrispondenza biunivoca molto semplice.\nSia formula_40 un insieme e denotiamo con formula_41 la diagonale di formula_42, cio\u00e8 formula_43, allora ad ogni relazione d'ordine largo formula_44 \u00e8 associata la relazione d'ordine stretto formula_45; viceversa ad ogni relazione d'ordine stretto formula_46 \u00e8 associata la relazione d'ordine largo formula_47.\nDigrafo di un ordine.\nSe l'insieme formula_5 \u00e8 finito o numerabile la relazione d'ordine si pu\u00f2 rappresentare visivamente mediante un digrafo (risp. finito o numerabile) i cui nodi sono gli elementi di formula_5 e tale che due nodi formula_33 e formula_34 sono connessi da un arco se e solo se formula_52 e non ci sono elementi intermedi tra di loro (cio\u00e8 non esiste nessun formula_53 tale che formula_54 e formula_55). Il grafo di una relazione d'ordine non pu\u00f2 avere cicli, mentre pu\u00f2 avere pi\u00f9 componenti connesse e da ogni suo nodo pu\u00f2 entrare ed uscire qualsiasi numero di archi. Se il grafo \u00e8 numerabile, da un nodo possono entrare o uscire infiniti archi (questo \u00e8 il caso della relazione di divisibilit\u00e0).\nOrdini semplici, lineari e totali.\nDue elementi formula_33 e formula_34 di un insieme parzialmente ordinato formula_58 si dicono \"confrontabili\" se accade che formula_52 oppure che formula_60.\nIn generale, due elementi di una relazione d'ordine parziale possono non essere confrontabili, cio\u00e8 non sono necessariamente in relazione fra di loro. Ad esempio in formula_31 munito della relazione di divisibilit\u00e0, gli elementi 2 e 3 non sono in relazione perch\u00e9 nessuno dei due \u00e8 divisore dell'altro.\nUn insieme si dice un \"ordine semplice\" o \"lineare\", oppure \"ordine totale\" se per ogni formula_62, formula_33 e formula_64 sono confrontabili (ossia vale formula_52 oppure formula_60).\nIl digrafo di un insieme totalmente ordinato si pu\u00f2 rappresentare come un segmento o una retta o una semiretta su cui giacciono tutti i nodi (corrispondenti a tutti gli elementi dell'insieme).\nCatene e anticatene.\nSia un ordine formula_25, si dice \"catena\" ogni sottoinsieme formula_68 tale che la relazione d'ordine ridotta a formula_69 costituisce un ordine semplice.\nSi dice invece \"anticatena\" dell'insieme parzialmente ordinato formula_25 un sottoinsieme formula_68 i cui elementi sono mutuamente inconfrontabili. Una anticatena dell'insieme parzialmente ordinato delle divisibilit\u00e0 \u00e8 fornita dall'insieme dei numeri primi.\nEsempio.\nPer l'insieme parzialmente ordinato della divisibilit\u00e0, sono catene gli insiemi delle potenze positive di un numero primo e pi\u00f9 in generale i sottoinsiemi ottenuti con un processo che inizia considerando un intero positivo e prosegue aggiungendo ad ogni passo un multiplo dell'intero aggiunto in precedenza. Si possono considerare catene finite o infinite; il processo precedente pu\u00f2 essere finito o illimitato.\nMaggiorante e minorante.\nSia formula_25 un ordine (poset) e formula_73. Allora si dice che un elemento formula_74 \u00e8 un \"maggiorante\" di formula_75 se formula_76.\nAnalogamente, in modo duale, un elemento formula_74 si definisce un \"minorante\" di un insieme formula_75 se formula_79.\nSe formula_75 ammette almeno un maggiorante (minorante) allora si dice che formula_75 \u00e8 un sottoinsieme limitato superiormente (inferiormente).\nUn sottoinsieme che possiede sia maggioranti che minoranti si dice \"limitato d'ordine\".\nSe l'insieme formula_75 \u00e8 un insieme numerico con cardinalit\u00e0 maggiore di uno (formula_83) allora scegliendo un suo sottoinsieme formula_84 con cardinalit\u00e0 pari a 2 (formula_85), si pu\u00f2 definire il minimo tra i due soli elementi, formula_33 e formula_34 con la seguente relazione:\nIl massimo tra i due elementi si trova invece con la seguente espressione\nDove con formula_90 si \u00e8 indicata la funzione indicatrice.\nElementi massimali e minimali.\nSia formula_25 un ordine. Si dice che formula_92 \u00e8 l\"'elemento minimo\" di formula_5 se formula_94.\nSi definisce \"elemento massimo\" di formula_5 un formula_96 tale che formula_97.\nVi sono ordinamenti per cui non esiste l'elemento minimo (rispettivamente, massimo); si mostra facilmente che se esiste un elemento minimo (rispettivamente, massimo) esso \u00e8 unico. Quando esistono, l'elemento massimo e l'elemento minimo di formula_5 si indicano rispettivamente come \"max\" formula_5 e \"min\" formula_5.\nSu ordini non semplici \u00e8 utile definire altri due concetti: quello di elemento minimale e massimale.\nIn generale, massimo ed elemento massimale non corrispondono allo stesso elemento. Si consideri come esempio l'insieme formula_106 fornito della relazione di divisibilit\u00e0: esso non ammette n\u00e9 massimo n\u00e9 minimo, ma per esempio 3 \u00e8 un elemento minimale, poich\u00e9 formula_107 \u00e8 soddisfatto solo per formula_108. Si presti attenzione inoltre che l'elemento 3 non pu\u00f2 essere massimale. Se cos\u00ec fosse, allora 3 non dividerebbe nessun altro elemento dell'insieme, ma formula_109 che dimostra l'assurdit\u00e0 della asserzione dato che formula_110. Addirittura 5 \u00e8 sia elemento massimale che minimale, poich\u00e9 non \u00e8 in relazione con nessun altro elemento dell'insieme diverso da se stesso. Dall'esempio \u00e8 facile intuire che le due definizioni (massimo ed elemento massimale; minimo e elemento minimale) coincidono in presenza di un ordine semplice.\nEstremo superiore ed inferiore.\nSia formula_25 un ordine e sia formula_73. Definiamo:\nformula_113;\nformula_114.\nAllora si definiscono:\nOsserviamo che, dato un sottoinsieme, non \u00e8 detto che esso ammetta un minimo o un massimo, e dunque non \u00e8 detto che esistano gli estremi superiori e inferiori.\nSegmenti iniziali e finali.\nSia formula_25 un insieme ordinato e un sottoinsieme formula_122, allora formula_75 \u00e8 detto:\nIn altre parole, gli elementi si formula_75 non ammettono (rispettivamente) minimo o massimo al di fuori da formula_75.\nOrdinamenti ben fondati.\nUna relazione d'ordine su un insieme formula_5 si dice \"ben fondata\" o buon ordinamento se ogni sottoinsieme formula_133 formula_134 formula_135 non vuoto \u00e8 dotato di minimo.\nUn tipico esempio di \"buon ordinamento\" \u00e8 quello che stabilisce la relazione d'ordine standard sull'insieme formula_26 dei numeri naturali. L'affermazione che i naturali sono un insieme ben ordinato, ovvero che ogni sottoinsieme formula_137 di formula_26 ha un minimo viene talvolta chiamata principio del buon ordinamento e si pu\u00f2 dimostrare essere equivalente al principio di induzione.\nIl teorema del buon ordinamento.\nIl teorema del buon ordinamento (da non confondere con il principio del buon ordinamento) asserisce che su ogni insieme non vuoto pu\u00f2 essere definita una relazione d'ordine ben fondata (o buon ordinamento). Tale enunciato \u00e8 equivalente all'assioma della scelta (cio\u00e8 assumendolo vero si pu\u00f2 dimostrare l'assioma della scelta e viceversa).\nProdotto cartesiano di ordini.\nIl prodotto cartesiano di due insiemi parzialmente ordinati pu\u00f2 essere munito anch'esso di un ordine in pi\u00f9 modi:\nSe i due ordini sono semplici, lo \u00e8 anche l'ordine lessicografico, ma non necessariamente gli altri due.\nFunzioni e relazioni d'ordine.\nSiano formula_44 e formula_146 due ordini e sia formula_147.\nformula_148 si dice \"monotona\" se formula_149 per ogni x,y in formula_150.\nformula_148 si dice \"antitona\" se formula_152 per ogni x,y in formula_150."}
{"id": "57469", "revid": "5", "url": "https://it.wikipedia.org/wiki?curid=57469", "title": "Repubblica di San Marino", "text": ""}
{"id": "57471", "revid": "785616", "url": "https://it.wikipedia.org/wiki?curid=57471", "title": "Shurikenjutsu", "text": "Lo Shurikenjutsu \u00e8 l'arte giapponese del lancio e dell'uso di dardi (shuriken) di varie dimensioni e fogge, suddivisibili in due grosse categorie. La pi\u00f9 diffusa \u00e8 costituita da proiettili di forma allungata, somiglianti a grossi chiodi. L'altra comprende vari dardi a forma di croce (\"j\u016bjiken\") o di stella, a volte pi\u00f9 precisamente denominati \"shaken\" (lame rotanti), scagliati manualmente imprimendo al proiettile un moto rotatorio. La pratica di questa arte marziale ha conosciuto una certa fortuna anche indipendentemente, sebbene nelle scuole tradizionali giapponesi di bujutsu sia compresa in un programma pi\u00f9 ampio e di solito complementare all'arte della spada (Kenjutsu)."}
{"id": "57472", "revid": "647919", "url": "https://it.wikipedia.org/wiki?curid=57472", "title": "Titanidi", "text": ""}
{"id": "57477", "revid": "399", "url": "https://it.wikipedia.org/wiki?curid=57477", "title": "L'Asino", "text": "L'Asino fu una rivista di satira politica che nacque a Roma il 27 novembre 1892, l'anno del primo ministero Giolitti e della costituzione del Partito Socialista Italiano. \nStoria.\nLa rivista fu ideata da Guido Podrecca, uno studente universitario carducciano, positivista e socialista, e da Gabriele Galantara, ex studente di matematica, disegnatore e \"pupazzettista geniale\", anch'egli socialista. I due assunsero gli pseudonimi di \"Goliardo\" (Podrecca) e di \"Rata Langa\" (Galantara), e con questi soprannomi firmarono le uscite del settimanale.\nIl nome e la scelta socialista.\nNella scelta del titolo per il loro settimanale politico-satirico i due giovani si rifecero al motto di Francesco Domenico Guerrazzi \"come il popolo \u00e8 l'asino: utile, paziente e... bastonato\".\nNella prima fase della rivista, che va dal 1892 al 1901 venne portato avanti un programma di difesa e rivendicazione degli sfruttati e delle posizioni socialiste pi\u00f9 aperte (che coster\u00e0 a Galantara l'arresto): le vignette del giornale si scagliavano contro Giolitti, contro gli scandali politici di quegli anni, la corruzione, le brutalit\u00e0 poliziesche. Il giornale arriv\u00f2 a conquistarsi un grosso numero di lettori e una tiratura molto elevata.\nL'anticlericalismo.\nA cominciare dal 1901 le cose cambiarono. I cattolici si stavano organizzando per preparare il loro ingresso nella vita politica del paese. I redattori de \"L'Asino\" intrapresero cos\u00ec la strada della controffensiva contro il clero e il Vaticano. Nelle vignette venivano descritte la corruzione della Chiesa, l'atteggiamento aggressivo e superstizioso dei preti; il loro successo fra la popolazione port\u00f2 ad un aumento ulteriore della tiratura.\nTuttavia, a causa delle campagne anticlericali, la rivista venne frequentemente sequestrata per \"oltraggio al pudore\".\nPer fare da contraltare a \"L'Asino\", nel 1907 fu lanciata da Cesare Algranati (direttore de \"L'Avvenire d'Italia\") la rivista satirica \"Il Mulo\", di ispirazione cattolica e anti-socialista.\nLa posizione interventista nella Grande Guerra.\nNel 1911 la guerra italo-turca fu la causa di un grave dissidio con Podrecca, che nel 1909 era stato eletto deputato nelle liste del Partito Socialista Italiano e si era schierato a favore dell'impresa coloniale, mentre Galantara espresse posizioni anti-colonialiste. Il giornale riusc\u00ec a dare spazio a entrambe le posizioni, ma senza dubbio le grandi vignette a colori contro la guerra risultavano pi\u00f9 efficaci degli articoli di Podrecca, che nel 1912 venne espulso dal PSI, assieme al fondatore dell\"Avanti!\", Leonida Bissolati, e ad Ivanoe Bonomi, aderendo successivamente al Partito Socialista Riformista Italiano (PSRI).\nI contrasti tra i due furono in parte superati quando, alla vigilia della prima guerra mondiale, entrambi si ritrovarono d'accordo sulla linea interventista espressa da Bissolati.\nIl cambiamento di rotta di Galantara trovava una spiegazione nella simpatia che egli nutriva per la Francia democratica e nell'avversione nei confronti degli Imperi centrali, e in particolare dell'Austria, considerati i baluardi della reazione e del clericalismo. E perci\u00f2, pur avendo rotto con il PSI, Galantara continu\u00f2 a rivendicare la propria coerenza con i princip\u00ee socialisti.\nDiede il suo apporto alla causa interventista e alla propaganda di guerra con le caricature, divenute famose, di \"Guglielmone\" e di \"Cecco Beppe\" e predicando l'ostilit\u00e0 verso la \"barbarie teutonica\". Le sue vignette vennero ripubblicate su altri giornali dei paesi dell'Intesa e furono esposte nel luglio 1916 alle \"Leicester Galleries\" di Londra, mentre altre vignette apparvero sul periodico parigino \"L'Europe antiprussienne\" e sul giornale di trincea \"Signor s\u00ec\".\nPer le posizioni assunte nei confronti dell'intervento e - poi - degli eventi rivoluzionari russi del 1917 (Lenin e i bolscevichi venivano rappresentati come agenti tedeschi), \"L'Asino\" si alien\u00f2 ulteriormente le simpatie delle masse socialiste e perse consenso tra i suoi lettori.\nLa rottura tra Galantara e Podrecca e la persecuzione fascista.\nNel numero del 25-31 gennaio 1921, \"L'Asino\" ritorn\u00f2 alle stampe sotto la direzione del solo Galantara (nel frattempo 1918 - 1920, Podrecca era diventato fascista), con l'editoriale \"Ritorno\", nel quale Galantara fece un consuntivo e un'autocritica del suo operato precedente.\n\"L'Asino\", a questo punto, ader\u00ec alla corrente massimalista del Partito Socialista e si schier\u00f2 con la stampa di opposizione al regime.\nDivent\u00f2 cos\u00ec un \"Asino\" antifascista, chiaramente contrario alla dittatura di Mussolini: il periodico sar\u00e0 costretto a sospendere le pubblicazioni nella primavera del 1925, dopo una lunga serie di minacce, persecuzioni e di interventi delle squadracce fasciste in redazione.\nGalantara verr\u00e0 nuovamente incarcerato, in un clima di repressione molto pi\u00f9 duro rispetto a quello della fine dell'Ottocento. Dopo la sua scarcerazione collabor\u00f2 in forma anonima ad altre riviste di satira politica, come il \"Becco giallo\" e \"Marc'Aurelio\"."}
{"id": "57481", "revid": "1304453", "url": "https://it.wikipedia.org/wiki?curid=57481", "title": "Gran Premio d'Italia", "text": "Il Gran Premio d'Italia \u00e8 una delle gare classiche del Campionato mondiale di Formula 1. Salvo rare eccezioni, si \u00e8 sempre disputato la prima o la seconda domenica di settembre in Italia.\nNel il Gran Premio \u00e8 giunto alla sua 91\u00aa edizione, 85 delle quali si sono svolte all'autodromo nazionale di Monza. \u00c8 il quarto pi\u00f9 antico Gran Premio nazionale dopo quelli di Francia, Spagna e Russia e, dal 2013, anche quello che si \u00e8 svolto per pi\u00f9 volte. Solo in 5 occasioni il Gran Premio si \u00e8 disputato in altre citt\u00e0: Montichiari (1921), Livorno (1937), Milano (1947), Torino (1948) ed Imola (1980). L'edizione di Imola \u00e8 l'unica valevole per il mondiale di Formula 1.\nLa storia.\nLa nascita.\nIl primo Gran Premio d'Italia si disput\u00f2 il 4 settembre 1921 a Montichiari in provincia di Brescia, su un circuito ricavato da strade aperte al traffico. Tuttavia il Gran Premio \u00e8 spesso associato al circuito di Monza, costruito nel 1922 a nord di Milano e quasi unica sede della corsa nel corso degli anni (fanno eccezione le edizioni 1937, 1947, 1948 e 1980).\nNel 1928 si verific\u00f2 durante la corsa un gravissimo incidente: il pilota Emilio Materassi perse il controllo dell'auto sul rettilineo d'arrivo e a 200\u00a0km/h piomb\u00f2 in mezzo al pubblico assiepato a bordo pista uccidendo 22 persone. A seguito di questo luttuoso evento nei due anni successivi il Gran Premio non si svolse, riprendendo solo nel 1931. Nel 1937 si corse sul Circuito di Montenero a Livorno, per ritornare l'anno seguente a Monza per l'ultima edizione prima della Seconda guerra mondiale.\nIl dopoguerra.\nDopo la guerra il Gran Premio riprese nel 1947: la pista di Monza tuttavia era ancora inagibile a causa dei gravi danni causati dalle vicende belliche. Si corse perci\u00f2 in quell'anno a Milano e nel 1948 a Torino. Dal 1949 si ritorn\u00f2 sul tracciato monzese. Nel 1950 fu istituito il Campionato mondiale di Formula 1 e da allora il Gran Premio d'Italia ne ha sempre fatto parte: nei primi anni era addirittura la gara conclusiva, in seguito sono stati inseriti altri Gran Premi in date successive.\nIl passaggio a Imola e il definitivo ritorno a Monza.\nNel 1975, a causa della velocit\u00e0 del circuito di Monza, venne prospettata l'ipotesi per cui il Gran Premio si sarebbe potuto disputare sul Circuito di Imola, oppure che quella potesse comunque essere l'ultima presenza della Formula 1 sul circuito monzese. Nel calendario per il 1976, pubblicato proprio nel \"weekend\" del gran premio del 1975, venne per\u00f2 confermata la tenuta della gara a Monza, con la possibilit\u00e0 che il passaggio in Romagna avvenisse dal 1977.\nNel 1978, a causa delle problematiche ambientali e la scadenza dell'accordo tra i Comuni di Monza e Milano con la SIAS, la societ\u00e0 che gestiva l'autodromo brianzolo, al 31 dicembre 1978, misero in dubbio la prosecuzione dell'attivit\u00e0 sportiva sul tracciato monzese. La Regione Lombardia, al termine di un incontro con i responsabili dell'Automobile Club Milano ai primi di agosto, ribad\u00ec come non vi fossero degli impedimenti alla prosecuzione dell'attivit\u00e0 automobilistica derivanti da leggi regionali, almeno fino all'approvazione di un disegno di legge che, istituendo il parco regionale della Valle del Lambro, vi ricomprendesse anche il sito dell'autodromo. I rappresentanti dell'AC Milano proposero, in tal caso, la creazione di un nuovo tracciato, che potessero sostituire quello esistente, da localizzare sempre nei dintorni di Monza. Il 5 settembre, con un comunicato congiunto, i due comuni coinvolti annunciarono di volere prolungare di un anno il contratto con la SIAS per la gestione del tracciato. L'8 settembre l'AC Milano present\u00f2 il progetto per la costruzione di un nuovo autodromo, il \"Monza 2\", che avrebbe sostituito l'autodromo presente, qualora l'attivit\u00e0 sportiva sullo stesso fosse stata vietata per ragioni ambientali. Il tracciato, lungo 6,975\u00a0km, avrebbe ricalcato il disegno di quello del vecchio autodromo e sarebbe stato costruito in una zona ancora da individuare, a Nord di Milano. L'edizione 1978 fu funestata da un grave incidente che coinvolse diversi piloti, costringendo a un'interruzione della gara e a una seconda partenza; a seguito delle ferite riportate, lo svedese Ronnie Peterson, della Lotus, per\u00ec il giorno seguente al gran premio, presso l'Ospedale Niguarda di Milano. In conseguenza di questo decesso Mario Andretti si laure\u00f2 matematicamente campione del mondo di Formula 1 per la stagione , per l'unica volta nella carriera, in considerazione del fatto che Peterson era rimasto l'unico pilota che poteva ancora superarlo nella classifica del mondiale piloti.\nNel 1979, in occasione della gara, il sudafricano Jody Scheckter si laure\u00f2 per la prima, e unica, volta campione del mondo piloti e la Scuderia Ferrari si aggiudic\u00f2 per la sesta volta la Coppa Costruttori. Il Gran Premio venne premiato, per la prima volta, col \"Race Promoters' Trophy\", quale gran premio meglio organizzato nella stagione.\nSolo nel 1980, per la prima, e per ora unica volta, il Gran Premio d'Italia, in una sua edizione valida per il campionato mondiale di F1, si spost\u00f2 sul Circuito di Imola, all'epoca dedicato al solo Dino Ferrari.\nIl tracciato di Imola aveva gi\u00e0 ospitato due gran premi di Formula 1, non validi per\u00f2 per il mondiale. Il primo il 21 aprile 1963, denominato Gran Premio d'Imola, e vinto da Jim Clark su Lotus-Climax; il secondo il 16 settembre 1979, il Gran Premio Dino Ferrari, che aveva visto il successo di Niki Lauda su Brabham-Alfa Romeo.\nImola avrebbe dovuto ospitare gi\u00e0 nel 1979 la gara, in base a un accordo, firmato il 26 ottobre 1978, tra l'Automobile Club di Bologna e Bernie Ecclestone, capo della FOCA, per la disputa di un Gran Premio sul circuito, per tre stagioni. L'annuncio venne criticato dall'ACI, che si considerava l'unico soggetto intitolato per chiudere un tale accordo, cos\u00ec come dalla Commissione Sportiva Internazionale, unico ente predisposto per l'omologazione dei circuiti. Ecclestone giustific\u00f2 la scelta, che avrebbe eliminato il Circuito di Monza dal calendario, non essendo previsti due Gran Premi in Italia, con la scarsa qualit\u00e0 delle strutture del tracciato brianzolo e dalla mancata progettazione dei lavori richiesti.\nDopo una lunga diatriba, che vedeva da un lato l'Automobile Club Italiano e dall'altro Bernie Ecclestone, il 13 aprile 1979 vi fu un accordo per tenere il Gran Premio d'Italia 1979 a Monza e svolgere una gara fuori campionato a Imola, che a sua volta, avrebbe ospitato il Gran Premio nazionale nel . In agosto venne raggiunto l'accordo definitivo tra la FOCA e gli organizzatori di Imola per lo svolgimento del Gran Premio non valido per il campionato, da tenersi la settimana successiva a quello d'Italia.\nDall'anno successivo il Gran Premio d'Italia ritorn\u00f2 a Monza, mentre ad Imola fu assegnato il Gran Premio di San Marino. Da allora fino al 2006 si sono disputati due Gran Premi sul territorio italiano, mentre dal 2007 in poi si \u00e8 tornati ad avere solo il Gran Premio d'Italia. Nella particolare stagione 2020, a seguito della revisione del calendario per via delle problematiche dettate della pandemia di COVID-19, sono stati disputati tre Gran Premi in Italia; oltre a Monza, si \u00e8 corso al Mugello (Gran Premio della Toscana) e a Imola (Gran Premio dell'Emilia-Romagna).\nNella stagione di Formula 1 il Gran Premio compie 100 anni.\nAlbo d'oro.\nPrima della Formula 1.\nEvidenziati con lo \"sfondo crema\" i Gran premi validi per il Campionato Europeo Grand Prix, con \"sfondo verde\" quelli validi per il Campionato Mondiale Costruttori, con \"sfondo rosa\" non validi per nessun campionato. I restanti erano tutti validi per Campionato mondiale di Formula 1.\nPlurivincitori.\nEvidenziati con lo \"sfondo crema\" i Gran premi validi per il Campionato Europeo Grand Prix, con \"sfondo verde\" quelli validi per il Campionato Mondiale Costruttori, con \"sfondo rosa\" non validi per nessun campionato. I restanti erano tutti validi per Campionato mondiale di Formula 1. In \"grassetto\" i piloti in attivit\u00e0."}
{"id": "57483", "revid": "2145227", "url": "https://it.wikipedia.org/wiki?curid=57483", "title": "Papa Onorio III", "text": "Le notizie sulla sua vita prima di diventare papa non sono molte. In passato \u00e8 stato apparentato alla famiglia Savelli e, di recente, alla famiglia Capocci, ma tali attribuzioni non sono riconosciute dagli studiosi. Onorio III fu anche detto \"Cencio camerarius\" per avere ricoperto dal 1189 la carica di camerlengo della Corte pontificia.\nBiografia.\nCarriera ecclesiastica.\nPer un periodo fu canonico nella Basilica di Santa Maria Maggiore; divenne quindi ciambellano pontificio nel 1188 e fu elevato alla porpora cardinalizia dal papa Celestino III quale cardinale diacono di Santa Lucia in Silice nel 1193. Sotto il papato di Clemente III e Celestino III fu camerlengo, cio\u00e8 tesoriere. Nel 1192, sotto impulso del papa Celestino III, Cencio redasse un inventario di tutte le fonti di reddito della Santa Sede, noto come il \"Liber Censuum Romanae Ecclesiae\".\nNel 1196 l'imperatrice vedova Costanza d'Altavilla diede il figlio Federico II di Svevia in tutela al papa Innocenzo III (1198-1216). Il pontefice assegn\u00f2 a Cencio l'incarico di seguire l'educazione del futuro imperatore. In questo periodo cambi\u00f2 titolo cardinalizio, diventando nel 1200 cardinale presbitero dei Santi Giovanni e Paolo.\nConclavi.\nIl cardinale Cencio partecip\u00f2 a due conclavi:\nL'elezione al soglio.\nIl 18 luglio 1216 diciannove cardinali si riunirono a Perugia (dove Innocenzo era morto due giorni prima) con lo scopo di eleggere un nuovo papa. Il problematico stato delle cose in Italia, l'atteggiamento minaccioso dei Tatari e la paura di uno scisma indussero i cardinali ad accordarsi su un candidato di compromesso. I cardinali Ugolino da Ostia (il futuro papa Gregorio IX) e Guido di Preneste furono incaricati di indicare il nuovo papa. La loro scelta cadde su Cencio, che accett\u00f2 la tiara papale con riluttanza e prese il nome di Onorio III. Venne consacrato a Perugia il 24 luglio, incoronato a Roma il 31 agosto e prese possesso del Laterano il 3 settembre.\nI fedeli romani furono molto contenti della sua elezione poich\u00e9 Onorio era romano e grazie alla sua estrema gentilezza ne seppe conquistare il cuore. Come il suo predecessore Innocenzo III si era prefisso di raggiungere due grandi obiettivi: la riconquista della Terra santa con la quinta crociata e una riforma spirituale dell'intera Chiesa. A differenza del suo predecessore cerc\u00f2 di conseguire questi risultati con la bont\u00e0 e l'indulgenza, piuttosto che con la forza e la severit\u00e0.\nGoverno della Chiesa.\nOnorio si trov\u00f2 di fronte alla vasta serie di problemi che impegnavano la Chiesa dell'epoca: oltre alla liberazione della Terra Santa c'era la repressione dell'eresia albigese nella Francia meridionale, la guerra per la fede nella penisola iberica, la diffusione della cristianit\u00e0 nei Paesi baltici e la difesa dell'impero latino di Costantinopoli dai musulmani.\nDi questi compiti lo sradicamento dell'eresia fu il pi\u00f9 vicino al cuore di Onorio. Nel sud della Francia egli port\u00f2 avanti l'opera di Innocenzo III, confermando Simone di Montfort nel possesso delle terre di Raimondo VI di Tolosa e riuscendo, dove aveva fallito Innocenzo, a coinvolgere la casa reale francese nella crociata contro gli Albigesi. Il pi\u00f9 importante avvenimento del periodo fu l'assedio e la cattura di Avignone. Sia Onorio che re Luigi VIII non prestarono orecchio alle pretese imperiali di Federico II sulla citt\u00e0.\nOnorio diede l'approvazione pontificia alla Regola di san Domenico il 22 dicembre 1216, con la bolla \"Religiosam vitam\", e quella di san Francesco il 29 novembre 1223 con la bolla \"Solet annuere\". Sempre nel 1216 istitu\u00ec, su richiesta del santo francescano, la solennit\u00e0 del perdono d'Assisi.\nDurante il suo pontificato presero vita anche molti degli ordini terziari. Il 30 gennaio 1226 approv\u00f2 l'Ordine della Beata Vergine del Monte Carmelo con la bolla \"Ut vivendi normam\". Approv\u00f2 inoltre la congregazione dei Canonici regolari di Val-des-\u00c9coliers (\"Vallis scholarium\", Valle degli studiosi), che era stata fondata da quattro pii professori di teologia all'Universit\u00e0 di Parigi.\nEssendo uomo di studi Onorio insistette sul fatto che il clero dovesse ricevere un'intensa formazione, in particolare in teologia. Nel caso di un certo Ugo, che il capitolo di Chartres aveva eletto vescovo, ritir\u00f2 la sua approvazione perch\u00e9 il neoeletto non possedeva una cultura sufficiente, \"quum pateretur in litteratura defectum\", come dichiar\u00f2 in una lettera datata 8 gennaio 1219. Un altro vescovo venne addirittura privato del suo ministero poich\u00e9 analfabeta.\nOnorio confer\u00ec diversi privilegi all'Universit\u00e0 di Bologna e a quella di Parigi, le due pi\u00f9 grandi istituzioni universitarie dell'epoca. Allo scopo di facilitare lo studio della teologia nelle diocesi che erano distanti dai grandi centri del sapere, ordin\u00f2 nella bolla \"Super specula Domini\", che alcuni tra i giovani di talento dovessero essere inviati a una riconosciuta scuola di teologia, per poi insegnare la materia una volta tornati nelle proprie diocesi.\nDecreti, bolle, epistole.\nNel 1226 raccolse tutte le disposizioni giuridiche emesse nel suo pontificato nella bolla \"Novae causarum\". Successivamente un insigne giurista dello \"Studium\" di Bologna, Tancredi, un\u00ec alla raccolta pontificia la \"Constitutio\" del 1220 dell'imperatore Federico II. Nacque cos\u00ec una \"compilatio\", oggi conosciuta con il nome \"Compilatio Quinta\", considerata il primo testo ufficiale di diritto canonico.\nLa quinta crociata.\nLa quinta crociata era stata avallata dal predecessore Innocenzo III al Concilio Laterano IV del 1215; i suoi preparativi iniziarono due anni dopo. Per procurarsi i mezzi necessari a questa colossale impresa il papa e i cardinali avrebbero contribuito con la decima parte (e tutti gli altri ecclesiastici con la ventesima) delle loro entrate per tre anni. Anche se i soldi raccolti in questo modo formavano una cifra considerevole non fu comunque sufficiente per una crociata generale, cos\u00ec come era stata pensata da Onorio III. Cerc\u00f2 quindi di creare un clima di accordo fra gli stati europei, il che avrebbe favorito la costituzione di un esercito adeguato alla riconquista di Gerusalemme. Prospettive pi\u00f9 ampie sembrarono aprirsi quando incoron\u00f2 Pietro II di Courtenay (aprile 1217) come imperatore latino di Costantinopoli; ma il nuovo imperatore venne catturato durante il suo viaggio verso est e mor\u00ec in prigionia.\nOnorio III era conscio che c'era un solo uomo in Europa che poteva portare alla riconquista della Terra Santa, e quell'uomo era il suo ex-pupillo Federico II di Germania. Come molti altri governanti Federico II aveva prestato giuramento di imbarcarsi per la Terra Santa nel 1217. Ma Federico si tir\u00f2 indietro e Onorio rinvi\u00f2 ripetutamente la data di inizio della spedizione. Nell'aprile del 1220 Federico fu eletto imperatore e fu incoronato a Roma il 22 novembre 1220. Nonostante l'insistenza del papa Federico rinvi\u00f2 ancora e la campagna egiziana fall\u00ec miserabilmente con la sconfitta di Damietta (8 settembre 1221).\nMolti dei governanti europei erano impegnati in proprie guerre e non potevano lasciare le loro nazioni per periodi lunghi. Andrea II d'Ungheria, seguito tempo dopo da una flotta di crociati provenienti dalla regione lungo il basso Reno, part\u00ec infine per la Terra Santa. I crociati presero Damietta e pochi altri luoghi in Egitto, ma la mancanza di unione tra i cristiani e anche la rivalit\u00e0 tra i condottieri e il legato pontificio Pelagio Galvani causarono il fallimento della crociata.\nPreparativi per la sesta crociata e la morte.\nIl 24 giugno 1225 venne infine fissato come data della partenza di Federico II e Onorio ne propose il matrimonio con Jolanda di Brienne, erede al Regno di Gerusalemme in quanto figlia di Giovanni di Brienne, con l'idea di legarlo maggiormente al piano. Il matrimonio ebbe luogo nella cattedrale di Brindisi il 9 novembre 1225 ma il Trattato di San Germano del luglio del 1225 provoc\u00f2 un altro ritardo di due anni, in quanto in tale sede Federico si impegn\u00f2 solennemente, sotto pena di perdita della Sicilia e scomunica, a iniziare la crociata nel 1227.\nFederico fece quindi dei seri preparativi per la crociata, nel corso dei quali Onorio mor\u00ec (18 marzo 1227) senza vedere l'esaudirsi delle sue speranze. Fu sepolto nella basilica di Santa Maria Maggiore. Tocc\u00f2 al suo successore, il papa Gregorio IX, insistere perch\u00e9 venissero portate a compimento le speranze di Onorio.\nConcistori per la creazione di nuovi cardinali.\nOnorio III durante il suo pontificato ha creato 9 cardinali nel corso di sei distinti concistori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\n\"Liber Censuum Romanae Ecclesiae\".\nIl pi\u00f9 importante dei suoi scritti \u00e8 il \"Liber censuum Romanae ecclesiae\", che \u00e8 la pi\u00f9 preziosa fonte riguardo alla posizione della Chiesa medioevale circa la propriet\u00e0, e serve inoltre parzialmente come continuazione del \"Liber Pontificalis\". Esso comprende una lista di entrate della sede apostolica, un registro delle donazioni ricevute, dei privilegi garantiti, e dei contratti stipulati con citt\u00e0 e governanti. Venne iniziato sotto Clemente III e completato nel 1192 sotto Celestino III. Il manoscritto originale del \"Liber Censuum\" esiste ancora (\"Vaticanus\", 8486).\nIl \"Liber Censuum\" contiene inoltre il cosiddetto catalogo di Cencio Camerario, un elenco delle chiese di Roma, che costituisce uno dei pi\u00f9 antichi e completi elenchi di chiese romane.\nIl grimorio di Papa Onorio.\nA Onorio III viene attribuito dalla tradizione esoterica un grimorio magico per l'evocazione demoniaca che, secondo quanto dice la sua bolla che introduce il libro, serve a insegnare come scacciare il demonio in nome di Cristo. Esso in realt\u00e0 contiene formule e descrizioni di rituali per evocare gli spiriti e comandare sui dem\u00f2ni, ma \u00e8 probabile che il suo autore sia un mago vissuto nella seconda met\u00e0 del Cinquecento. Pubblicato per la prima volta in latino a Roma nel 1629, con il titolo di \"Grimorium Honorii Magni\", ne esistono diverse copie situate in varie biblioteche europee.\nLe altre opere.\nOnorio III scrisse inoltre una vita di Celestino III (1191-1198), una vita di Gregorio VII (1073-1085), un \"Ordo Romanus\", ovvero una specie di cerimoniale contenente i riti della Chiesa per varie occasioni, e trentaquattro sermoni."}
{"id": "57485", "revid": "1444886", "url": "https://it.wikipedia.org/wiki?curid=57485", "title": "Damietta", "text": "Damietta () \u00e8 una citt\u00e0 e porto dell'Egitto, capoluogo del governatorato omonimo. Si affaccia sul Mar Mediterraneo, sul delta del Nilo, circa 200\u00a0km a nord del Cairo.\nDamietta d\u00e0 il nome al ramo orientale del delta del Nilo, che anticamente era noto come \"ramo Fatnitico\".\nIn tempi moderni, la realizzazione di un canale che la collega al Nilo l'ha resa un porto non meno importante rispetto al passato, quando in epoca classica islamica essa era il secondo porto egiziano, dopo Alessandria ma prima di Tinn\u012bs.\nIl nome della citt\u00e0 \u00e8 inoltre citato da Dante al v. 104 del XIV canto dell'Inferno durante il racconto di Virgilio sul Veglio di Creta.\nStoria.\nNell'antico Egitto la citt\u00e0 era nota come Tamiat; divenne meno importante nel periodo ellenistico, dopo la costruzione di Alessandria.\nDamietta fu importante nel XII e XIII secolo, durante le Crociate. Nel 1169 una flotta del Regno di Gerusalemme, col sostegno dell'Impero bizantino, attacc\u00f2 il porto, ma venne sconfitta da Saladino.\nDurante i preparativi per la Quinta crociata, nel 1217, venne deciso che Damietta doveva essere al centro dell'attacco. Il controllo del porto significava il controllo del Nilo, e da l\u00ec i Crociati ritenevano di essere in grado di conquistare l'Egitto; dall'Egitto avrebbero quindi potuto attaccare la Palestina e riconquistare Gerusalemme. Damietta venne assediata e occupata nel 1219, ma per il 1221 i Crociati erano stati sconfitti, fuori dal Cairo e cacciati dall'Egitto.\nDamietta fu anche l'oggetto della Settima crociata, guidata da Luigi IX di Francia. La sua flotta vi giunse nel 1249 e conquist\u00f2 rapidamente il forte, anche se si rifiut\u00f2 di cederla al re nominale di Gerusalemme, cui era stata promessa durante la Quinta crociata. Comunque, anche Luigi alla fine venne sconfitto in Egitto dall'intelligente resistenza attuata da Baybars, futuro sultano mamelucco, che ruppe le dighe circostanti e trasform\u00f2 in un pantano il campo da battaglia, obbligando alla resa le forze cristiane che furono costrette a rinunciare all'impresa. A causa della sua importanza per i Crociati, Baybars distrusse la citt\u00e0 e la ricostru\u00ec con fortificazioni pi\u00f9 robuste a pochi chilometri dal fiume.\nL'intervento di San Francesco.\nDamietta viene ricordata anche nella biografia di san Francesco d'Assisi: il santo, imbarcatosi il 24 giugno 1219 dal porto di Ancona con 11 compagni, giunse in prossimit\u00e0 della citt\u00e0 egiziana dov'era il campo crociato degli assedianti. Sorretto da una precisa concezione missionaria, chiese il permesso al legato pontificio Pelagio di avventurarsi con i suoi confratelli nel territorio musulmano, il che Pelagio gli concesse a malincuore solo dietro forti pressioni. Il suo scopo era di predicare i valori della fede cristiana al sultano al-Malik al-Kamil ed ai suoi uomini, e convertirli al cristianesimo, facendo cos\u00ec cessare le ostilit\u00e0. Ricevuto con grande cortesia dal Sultano, ebbe con lui un lungo colloquio, al termine del quale Francesco dovette tornare nel campo crociato.\nIntorno a questo evento storico sono fiorite diverse leggende riguardanti il santo e la sua straordinaria capacit\u00e0 di convincere e convertire, anche se al-Malik al-K\u0101mil, pur apprezzando l'aura di santit\u00e0 che promanava da Francesco ed elargendogli dei doni in segno di stima, rimase musulmano."}
{"id": "57486", "revid": "2203193", "url": "https://it.wikipedia.org/wiki?curid=57486", "title": "Poesia (periodico 1905)", "text": "Poesia \u00e8 una rivista letteraria fondata a Milano nel 1905 da Filippo Tommaso Marinetti ed ebbe come condirettori Sem Benelli e Vitaliano Ponti, con la collaborazione di Luciano Folgore, Govoni, Palazzeschi.\nStoria.\nLa rivista aveva un formato a rettangolo orizzontale dalla copertina sontuosa da Alberto Martini e l'augurio \"Ma qui la morta poesia risorga\". Dominata dalla personalit\u00e0 prevaricante di Marinetti - che dal n. 8 diventa direttore unico - rivela presto presagi e sintomi futuristi.\nNell'articolo programmatico pubblicato in francese come editoriale sul \"Figaro\" del 20 febbraio 1909 e in seguito ripubblicato su \"Poesia\", n. 1-2, febbraio-marzo 1909 seguito dalla versione italiana, non si parla del verso libero, ma viene condensata l'ideologia del futurismo in undici violenti precetti.\nNel \"Manifesto\" risaltano i temi vitalistici, \"l'amore del pericolo, l'abitudine all'energia e alla temerit\u00e0\", gli impegni eversivi, \"il disprezzo della donna\", \"distruggere i musei\", \"combattere contro il moralismo\" e costruttivi del futurismo (\"noi canteremo le grandi folle agitate dal lavoro, [...] le maree multicolori e politiche delle rivoluzioni delle capitali moderne\").\nAlla rivista aderiscono presto Paolo Buzzi, Auro d'Alba, Federico De Maria, Luciano Folgore, Corrado Govoni, Libero Altomare, Aldo Palazzeschi e \"Poesia\" diventa l'organo ufficiale del futurismo.\nSul n. 7/8/9, agosto-settembre-ottobre 1909 viene pubblicato un secondo manifesto marinettiano \"Uccidiamo il Chiaro di Luna!\" che appare come un proclama di guerra allegorico dalla cadenza provocatoria del canto orgiastico.\nQuando l'esperienza di \"Poesia\" sar\u00e0 finita Marinetti, nell\"'Introduzione\" all'antologia \"I nuovi poeti futuristi\", Roma, Edizioni futuriste di \"Poesia\" 1925, scriver\u00e0 dell'esperienza fatta con la rivista:\n\"Fondai Poesia, rivista internazionale che, prima fra tutti i fogli d'Italia, port\u00f2 il nome e le poesie di Paul Claudel, accanto alle prime poesie di Buzzi, di Cavacchioli, Folgore, Palazzeschi, Govoni.\"\n\"Nasceva cos\u00ec il movimento futurista, con un largo e frenetico amore per l'arte nuova e per molti ingegni lirici italiani soffocati dallo scetticismo misoneista.\"\n\"Nasceva il movimento futurista antiscuola, antiaccademia, che doveva sgomberare l'Italia dal passatismo ruderomane, dal professoralismo pessimista e preparare l'attuale rinascenza italiana...\"."}
{"id": "57487", "revid": "47767", "url": "https://it.wikipedia.org/wiki?curid=57487", "title": "Tabita", "text": "Origine e diffusione.\nDeriva, tramite il greco \u03a4\u03b1\u03b2\u03b9\u03b8\u03b1 (\"Tabitha\") e il latino \"Tabita\", dall'aramaico \u05d8\u05b7\u05d1\u05b0\u05d9\u05b0\u05ea\u05b8\u05d0 (\"\u1e6cab\u012b\u1e6f\u0101\u02be\" o \"Tabhyetha\"), tratto dall'omonimo sostantivo che vuol dire \"gazzella\". \nAlla base, si tratta di un nome biblico, portato negli Atti degli Apostoli da Tabita, una cristiana di Giaffa resuscitata da Pietro (At); in alcune versioni del testo sacro questa figura viene chiamata Dorcas, un nome greco dal medesimo significato. \nIn Inghilterra il nome divenne comune dopo la riforma protestante, e ricevette ulteriore spinta grazie alla serie televisiva degli anni 1960 \"Vita da strega\", dove Tabitha \u00e8 la figlia della protagonista. In italiano, invece, gode di scarsissima diffusione.\nOnomastico.\nL'onomastico viene festeggiato il 25 ottobre in ricordo di santa Tabita, vedova, patrona delle sarte."}
{"id": "57488", "revid": "547034", "url": "https://it.wikipedia.org/wiki?curid=57488", "title": "Glossario di Reiki", "text": "Glossario di termini ed espressioni usate nell'ambito del Reiki:"}
{"id": "57489", "revid": "1806780", "url": "https://it.wikipedia.org/wiki?curid=57489", "title": "Ostrogoti", "text": "Gli Ostrogoti (in latino \"Ostrogothi\" o \"Austrogothi\") erano il ramo orientale dei Goti, una trib\u00f9 germanica che influenz\u00f2 gli eventi politici del tardo Impero romano.\nSconfissero Odoacre, che aveva deposto Romolo Augusto, ultimo Imperatore Romano d'Occidente, e si insediarono in Italia. Furono poi sconfitti dai Bizantini.\nIdentit\u00e0 con i Grutungi.\nLa trib\u00f9 degli Ostrogoti (Austrogothi) viene citata per la prima volta nel 269 all'interno della biografia dell'imperatore Claudio il Gotico (attribuita a Trebellius Pollio), appartenente alla raccolta \"Historia Augusta\": essi sono ricordati fra le trib\u00f9 della Scizia che invasero e devastarono allora l'impero (all'interno della biografia gli Ostrogoti sono citati insieme con i Grutungi, i Tervingi e i Visigoti).\nSecondo Herwig Wolfram le fonti primarie parlavano di Tervingi/Grutungi o di Vesi/Ostrogoti senza mai mischiare le coppie. I quattro nomi venivano usati contemporaneamente, ma sempre rispettando le coppie, come in \"Gruthungi, Austrogothi, Tervingi, Visi\".\nHerwig Wolfram e Thomas Burns concludono che il termine \"Grutungi\" era un identificativo geografico usato dai Tervingi per descrivere un popolo che si autodefiniva Ostrogoti. Questa terminologia spar\u00ec dopo che i Goti vennero fatti scappare dall'invasione unnica. A suo supporto, Wolfram cita Zosimo che parla di un gruppo di Sciti a nord del Danubio chiamati \"Grutungi\" dai barbari dell'Ister. Wolfram conclude che questo popolo erano i Tervingi rimasti dopo la conquista degli Unni. Secondo questa concezione Grutungi e Ostrogoti furono pi\u00f9 o meno lo stesso popolo.\nChe i Grutungi fossero gli Ostrogoti era anche il parere di Giordane Egli identific\u00f2 i re Ostrogoti da Teodorico il Grande a Teodato come gli eredi del re Grutungio Ermanarico. Questa interpretazione, nonostante sia condivisa da molti odierni studiosi, non \u00e8 universalmente condivisa. La nomenclatura di Grutungi e Tervingi cadde in disuso poco dopo il 400. In generale, la terminologia di una trib\u00f9 gotica divisa dagli altri scomparve gradatamente dopo l'assorbimento fatto dall'impero romano.\nPeter Heather ritiene invece che l'identificazione tradizionale degli Ostrogoti con i Greutungi sia errata. Secondo Heather gli Ostrogoti nacquero solo nella seconda met\u00e0 del V secolo dalla coalizione tra i Goti Amal in Pannonia (ex sudditi degli Unni) e i Goti \"foederati\" dell'Impero in Tracia. I Grutungi che nel 382 si stanziarono all'interno dell'Impero come \"foederati\", secondo Heather, non erano lo stesso popolo che fond\u00f2 un regno romano-barbarico in Italia negli ultimi anni del V secolo sotto Teodorico il Grande, ma i progenitori (insieme con i Tervingi e i Goti superstiti dell'armata di Radagaiso) dei Visigoti. Secondo Heather, i Visigoti nacquero agli inizi del V secolo dalla coalizione, sotto Alarico, di tre gruppi gotici:\nSecondo Heather, dunque, i Grutungi erano i progenitori dei Visigoti, non Ostrogoti.\nGenealogia mitologica e storica.\n \u00dejelvar \"(secondo la Gutasaga)\"\n Haf\u00fei=Hu\u00edtastjerna \n Graipr Guti ovvero Gapt (o Gautr o Gautar) (anche Gaut, Goto, etc.) \"(cfr. Giordane)\" Gunfjaun\n Hulmul Gautrekr leggendario re dei Geati\n Augis\n \"Amala\" capostipite degli Amali\n Hisarnis\n Ostrogota (ca. 200 - 249 d.C.), primo re degli Ostrogoti\n Hunuil \n Athal \n Achiulf Oduulf\n Ansila Edilf Vultuuf Hermanaric (+ 376) re della trib\u00f9 gotica dei Grutungi \n Valaravans Hunimund\n Vinitharius Thorismund\n Vandalarius Beremund\n Thiudimer (+ 474) Valamir Vidimer Veteric\n = Erelieva \u2503\n \u2523\u2501\u2501\u2501\u2501\u2501\u2501\u2501\u2501\u2501\u2501\u2501\u2501\u2501\u2501\u2501\u2501\u2501\u2501\u2513 Eutaric = Amalasunta\n Teodorico (454 ca. - 526) Amalafrida \u2523\u2501\u2501\u2501\u2501\u2501\u2513\n = (1) N.N.; (2)Audofleda (o Audefleda) Atalarico Matasunta = (1) Vitige;\n \u250f\u2501\u254b\u2501\u2501\u2501\u2501\u2501\u2501\u2501\u2501\u2501\u2501\u2501\u2501\u2501\u2513 (2) Germano Giustino\n (1) Teodegota = Alarico II (2) Amalasunta = Eutaric \u2503\n Germano\nStoria.\nDal III al V secolo.\nSecondo le loro stesse tradizioni erano originari dell'attuale isola svedese di Gotland e la regione di G\u00f6taland.\nNel 250 si divisero dai visigoti e nacque appunto il regno ostrogoto. Il primo re si chiamava Ostrogota ed era della stirpe degli Amali. \nNel 251 gli Ostrogoti uccisero l'imperatore Decio, pi\u00f9 tardi saccheggiarono alcune isole dell'Egeo e conquistarono la Tracia e la Mesia.\nLa prima menzione di Ostrogoti si ha nel 269, quando l'imperatore Claudio II li riconobbe fra i barbari sciti. In quell'anno Claudio II riusc\u00ec a fermare l'avanzata degli Ostrogoti.\nNelle prime fasi della loro migrazione dalla Scandinavia, gli Ostrogoti, o goti d'Oriente fondarono un regno a nord del Mar Nero, dal III al IV secolo (Cultura di \u010cernjachov).\nMa nel 340 ricominciarono le scorrerie e conquistarono il regno vandalo (che prima della conquista del Nord Africa si trovava in Dacia) e presero questa popolosa regione.\nDopo queste vittorie assoggettarono popoli slavi (\"sklaveni\") e arrivarono fino al Mar Baltico, e alcuni storici paragonarono le loro imprese a quelle di Alessandro Magno, perch\u00e9 avevano creato un regno che partiva dalla Grecia e arrivava fino al mar Baltico.\nInvasioni degli Unni.\nIncalzati dagli Unni che li avevano scacciati dalla loro regione d'insediamento tra il Danubio e il Mar Nero, gli Ostrogoti chiesero pressantemente asilo a Valente, accalcandosi ai confini dell'Impero, precisamente lungo il Danubio. L'imperatore Valente accett\u00f2 di accogliere le popolazioni barbare come \"foederati\", allo scopo di rafforzare il proprio esercito e per aumentare la base imponibile del fisco. Gli Ostrogoti si stabilirono cos\u00ec nel territorio della Mesia e della Dacia.\nDopo le invasioni degli Unni.\nTravolti dall'invasione unna, numerosi nuclei di Ostrogoti entrarono a far parte dell'orda di Attila; dopo la morte del condottiero unno (453), il popolo ostrogoto si ricostitu\u00ec e si stanzi\u00f2 lungo il medio corso del Danubio, in un territorio corrispondente grosso modo all'odierna Serbia. Dopo il collasso dell'Impero degli Unni nel 454, molti Ostrogoti vennero spostati dall'imperatore Marciano in Pannonia con la qualifica di \"foederati\". Nel 460, durante il regno di Leone I, dal momento che l'impero romano smise di pagare la quota annuale, devastarono l'Illiria. Venne firmata la pace nel 461 in seguito alla quale il giovane Teodorico Amalo, figlio di Teodemiro della dinastia Amali, venne mandato a Costantinopoli come ostaggio, dove ricevette un'educazione romana.\nRegno in Italia.\nIn Italia, nel 476 il barbaro Odoacre depose l'ultimo imperatore romano Romolo Augusto, detto Augustolo, e non osando proclamarsi imperatore si proclam\u00f2 re di un misto di popoli barbari (Eruli, Sciri, Rugi, Gepidi, Turcilingi). Egli riscatt\u00f2 dai Vandali con un tributo la Sicilia, che rimase dunque unita all'Italia e ne segu\u00ec le sorti. Caduto l'Impero romano d'Occidente, era rimasto in piedi quello d'Oriente, il cui imperatore Zenone intendeva riconquistare l'Occidente, in mano ai barbari. L'imperatore era preoccupato dall'intraprendenza di Odoacre, che aveva saputo governare in modo da non urtare la suscettibilit\u00e0 dei Latini e da estendere i confini del suo regno.\nIl periodo compreso tra il 477 e il 483 vide una lotta a tre tra Teodorico, che successe al padre nel 474, Teodorico Strabone e l'imperatore bizantino Zenone. Nel corso di questo conflitto le alleanze cambiarono pi\u00f9 volte, e buona parte dei Balcani venne devastata. Alla fine, dopo la morte di Strabone avvenuta nel 481, Zenone scese a patti con Teodorico. Parte della Mesia e della Dacia vennero cedute ai Goti, e Teodorico venne nominato \"magister militum praesentalis\" e Console nel 484. Solo un anno dopo Teodorico e Zenone ripresero il loro conflitto, e di nuovo Teodorico invase la Tracia saccheggiandola. Fu allora che Zenone sigl\u00f2 un accordo con Teodorico, invitandolo a invadere l'Italia in suo nome per scacciare il re degli Eruli Odoacre che, dopo aver deposto l'ultimo imperatore romano d'Occidente Romolo Augusto (476) ed essersi proclamato \"Rex Italiae\", amministrava la penisola in totale autonomia. \nIn numero forse di 250.000 tra uomini, donne e bambini, da \"Nouae\" risalirono la Sava condotti da Teodorico loro re, si scontrarono con Odoacre ad Aquileia e lo batterono a Verona (489). Odoacre scese invano nell'Italia centrale per ottenere aiuti da Roma. Riguadagnata Ravenna riusc\u00ec a battere l'avversario e a chiuderlo in Pavia: ma i Visigoti, giunti dalla Spagna in aiuto dei loro consanguinei, ruppero il blocco. La guerra continu\u00f2 un altro anno finch\u00e9 l'11 agosto 490 Odoacre fu sconfitto definitivamente sull'Adda e venne costretto a rifugiarsi a Ravenna. Dopo un lungo assedio a Ravenna, nel febbraio 493 Odoacre si arrese a Teodorico con la promessa di aver salva la vita; ma Teodorico, violando i patti, uccise Odoacre a tradimento durante un banchetto, con le proprie mani, e ne fece uccidere i parenti e i seguaci. Secondo altri, Odoacre fu invece giustiziato dopo rapido processo condotto dallo stesso Teodorico, in quanto stava tentando di indurre alcuni generali ostrogoti alla rivolta per riconquistare il trono. \nGli Ostrogoti costituirono un nuovo regno romano-barbarico in Italia, che si estendeva fino alla Pannonia a nord est e alla \"Provincia\" (l'odierna Provenza) a nord ovest. Come Odoacre, anche Teodorico poteva vantare il titolo di \"patrizio\" e rispondeva all'imperatore di Costantinopoli con la qualifica di vicer\u00e9 d'Italia, titolo riconosciuto dall'imperatore Anastasio nel 497. Il suo regno fu caratterizzato da un relativo ordine interno, anche se i luogotenenti reali violarono sovente le disposizioni di Teodorico di rispettare la popolazione latina. Molti proprietari terrieri ancora fedeli al paganesimo furono eliminati con l'accusa di schiavismo, ma in molte circostanze fu un pretesto per consentire ai possidenti barbari e collaborazionisti (tra cui Quinto Aurelio Memmio Simmaco) di ingrandire le loro propriet\u00e0.\nIl regno sopravvisse fino all'intervento diretto in Italia dell'imperatore d'Oriente Giustiniano I e alla susseguente guerra goto-bizantina.\nLa caduta.\nDopo la morte di Teodorico del 30 agosto 526, le sue conquiste incominciarono a collassare. Successore di Teodorico fu il neonato nipote Atalarico, tutelato dalla madre Amalasunta come reggente.\nLa mancanza di un erede forte port\u00f2 a una rete di alleanze che condussero lo stato ostrogoto alla disintegrazione: il regno visigoto riconquist\u00f2 la propria autonomia sotto Amalarico, i rapporti con i Vandali divennero ostili, e i Franchi incominciarono una nuova campagna espansionistica sottomettendo i Turingi, i Burgundi e quasi sfrattando i Visigoti dalla loro patria, la Gallia meridionale. La posizione di predominanza che il regno ostrogoto acquis\u00ec grazie a Teodorico in Europa occidentale pass\u00f2 ora ai Franchi.\nNon sopportando la reggenza di una donna, n\u00e9 l'educazione romana impartita al ragazzo, n\u00e9 i rapporti ossequiosi di Amalasunta verso Bisanzio e neppure il suo spirito conciliante verso i Romanici, la nobilt\u00e0 gota riusc\u00ec a strapparle il figlio e a educarlo secondo le usanze del suo popolo. Tuttavia il giovane Atalarico si diede a una vita di sperperi ed eccessi trovando una morte prematura. Allora Amalasunta, che voleva mantenere il potere, spos\u00f2 suo cugino Teodato, duca di Tuscia. Costui, per\u00f2, la releg\u00f2 in un'isola del lago di Bolsena, dove poi la fece uccidere da un suo sicario nel 535. L'esilio e l'assassino di Amalasunta fu il \"casus belli\" che permise a Giustiniano di invadere l'Italia. Teodato tent\u00f2 di evitare la guerra, spedendo messaggeri a Costantinopoli, ma Giustiniano era gi\u00e0 pronto a reclamare l'Italia. Solo la rinuncia al trono di Teodato, e la consegna del suo regno all'impero, avrebbero evitato la guerra.\nIl generale incaricato di dirigere le operazioni fu Belisario, che da poco aveva combattuto con successo contro i Vandali, a cui furono affidati 10.000 uomini tra comitatensi, foederati e buccellarii. Il generale bizantino conquist\u00f2 velocemente la Sicilia, per poi occupare Rhegium (Reggio Calabria) e Napoli prima del novembre 536. A dicembre era a Roma, costringendo alla fuga il nuovo Re dei Goti Vitige che da poco era stato chiamato a sostituire Teodato. Rimase fermo a lungo a Roma poi, grazie a rinforzi giunti da Costantinopoli, il generale sped\u00ec Narsete a liberare Ariminum (Rimini), e Mundila (che batt\u00e8 i Goti a Pavia) a conquistare Mediolanum (Milano). I conflitti interni fra Narsete e Belisario fecero s\u00ec che Milano, assediata, dovette capitolare per fame venendo saccheggiata da 30.000 Goti che, guidati da Uraia, trucidarono gli abitanti (539).\nNel frattempo erano arrivati in Italia anche i Franchi e i Burgundi, discesi nella Pianura Padana al comando di Teodeberto. Belisario riusc\u00ec a espugnare Ravenna, capitale degli Ostrogoti, e a catturare Vitige, grazie a un'astuzia: finse di accettare l'offerta da parte dei Goti di diventare loro re per farsi aprire le porte e conquistarla. In seguito alla caduta di Ravenna, il tesoro regio e la corte furono trasferite a Pavia, dove gi\u00e0 Teodorico aveva fatto realizzare un Palazzo reale.Giustiniano, spaventato, richiam\u00f2 in patria Belisario lasciando campo libero ai Goti. Nel 541 sal\u00ec al potere Totila, che ottenne l'appoggio della popolazione italica grazie a una politica agraria di eguaglianza, in base alla quale i servi, affrancati, si arruolavano in massa nell'esercito di Totila. Grazie a questo e ad altri fattori, riconquist\u00f2 l'Italia settentrionale. Totila arriv\u00f2 fino a Roma assediandola e conquistandola; per la sua difesa venne richiamato Belisario che la riprese nel 547. Giustiniano, dopo aver richiamato Belisario, lanci\u00f2 nel 549 una nuova campagna di conquista dell'Italia, con a capo Germano. Durante la riconquista di Roma guidata da Narsete, Totila venne ferito e mor\u00ec poco dopo. Il successore di Totila fu Teia che, sconfitto velocemente (552), fu anche l'ultimo re dei Goti. La sua sconfitta non determin\u00f2 per\u00f2 l'automatica sottomissione delle guarnigioni ostrogote, che, pur non eleggendo un nuovo re, continuarono avanti una lotta disorganizzata, chiamando in loro aiuto i Franchi-Alamanni condotti da Butilino e Leutari: Narsete, comunque, riusc\u00ec a sconfiggere i franco-alamanni, spingendoli al ritiro e nello stesso tempo ottenne la sottomissione delle ultime fortezze ostrogote della Tuscia, di Cuma e di Conza (553-555). Rimaneva per\u00f2 ancora da conquistare la regione transpadana, in cui i Goti, condotti da Widin, non avevano intenzione di arrendersi e avevano ottenuto inoltre l'appoggio del comandante franco Amingo: la loro resistenza dur\u00f2 fino al 561/562, quando Narsete sconfisse sia Widin sia Amingo e sottomise Verona, Pavia e Brescia, le ultime sacche di resistenza.\nLa Prammatica Sanzione del 554 ricondusse tutti i territori dell'Italia sotto la legislazione dell'Impero bizantino, e reintegr\u00f2 tutti i proprietari terrieri delle terre alienate dall'\"immondo\" Totila a favore dei contadini. Gli Ostrogoti, in seguito alla vittoria bizantina, scomparvero praticamente come componente demica, venendo dispersi o arruolati come mercenari per servire in Oriente nell'esercito bizantino, mentre pochi rimasero in Italia; la Chiesa ariana venne perseguitata e molti Ostrogoti vennero convertiti al cattolicesimo, salvo poi essere riassorbiti dai Longobardi.\nCultura.\nArchitettura.\nA causa della breve storia del regno, l'arte di Ostrogoti e Romani non sub\u00ec una fusione. Sotto il patrocinio di Teodorico e Amalasunta, comunque, vennero svolti numerosi restauri di edifici dell'antica Roma. A Ravenna vennero costruite nuove chiese ed edifici monumentali, molti dei quali sono tuttora in piedi. La Basilica di Sant'Apollinare Nuovo, il suo battistero, e la Cappella Arcivescovile seguono uno stile architettonico tardo romano, mentre il Mausoleo di Teodorico mostra elementi puramente gotici, tipo il mancato uso di mattoni a cui vennero preferiti blocchi di calcare istriano, o il tetto in monoblocco di pietra da 300 tonnellate.\nLetteratura.\nBuona parte dei lavori di letteratura gotica (redatti durante il regno ostrogoto) sono in lingua latina, nonostante alcuni dei pi\u00f9 vecchi siano stati tradotti in greco e in gotico (ad esempio il \"Codex Argenteus\"). Cassiodoro, provenendo da un contesto diverso, ed esso stesso incaricato di compiti importanti nelle istituzioni (console e \"magister officiorum\"), rappresenta la classe dirigente romana. Come molti altri con le stesse origini, serv\u00ec lealmente Teodorico e i suoi eredi, come descritto nelle sue opere del tempo. Il suo \"Chronica\", usato in seguito da Giordane per il proprio \"Getica\", e altri panegirici scritti da lui e da altri romani per i re Goti del tempo, vennero redatti sotto la protezione dei signori Goti stessi. La sua posizione privilegiata gli permise di compilare il \"Variae Epistolae\", un epistolario di comunicazioni di stato, che ci permette un'ottima conoscenza della diplomazia gotica del tempo.\nBoezio \u00e8 un'altra importante figura del tempo. Ben educato e proveniente da una famiglia aristocratica, scrisse di matematica, musica e filosofia. Il suo lavoro pi\u00f9 famoso, il \"De consolatione philosophiae\", venne scritto mentre si trovava imprigionato con l'accusa di tradimento."}
{"id": "57490", "revid": "1546219", "url": "https://it.wikipedia.org/wiki?curid=57490", "title": "Principi del Reiki", "text": "I principi del Reiki secondo Mikao Usui.\nProprio per oggi.\nEsprime l'importanza di impegnarsi nelle cose giorno per giorno,\nsenza ansia o fretta, concentrandosi sulla realt\u00e0 del momento e\nvivendola intensamente. Qui e ora sono le coordinate del presente,\nci\u00f2 che \u00e8 passato non esiste pi\u00f9 e rallenta il nostro cammino, ci\u00f2\nche deve ancora venire in realt\u00e0 non esiste e ci distrae dal portare\ntutta la nostra energia in quello che stiamo facendo. Molto spesso il\npassato porta con s\u00e9 la rabbia e il rancore e il futuro la preoccupazione.\nRinuncia alla rabbia e alla preoccupazione.\nLa rabbia nasce dalle ferite ricevute o dalla sensazione che qualcuno ci sta facendo del male. Per rinunciare alla rabbia si deve\nriconoscerla ed esprimerla, portare fuori con chiarezza e decisione i propri sentimenti, imparare a proteggere il proprio spazio, la propria vita e le proprie relazioni. Rinunciare alla rabbia non vuol dire dimenticarsene o rimuoverla, perch\u00e9 cos\u00ec facendo essa prenderebbe la via del corpo per esprimersi con disagi fisici. Il senso di questo principio \u00e8 eliminare le cause della rabbia, riconoscendo chi o che cosa ci ferisce e agire di conseguenza, parlando, esprimendo ci\u00f2 che si pensa e si sente. I modi per rinunciare alla rabbia sono il perdono, il lasciar andare e la comprensione: queste sono le qualit\u00e0 che si devono sviluppare attraverso Reiki. La preoccupazione nasce dall'insicurezza, dalla paura di ci\u00f2 che si \u00e8 e di ci\u00f2 che ci aspetta, dal pensare ad un evento e anticiparne spiacevoli conseguenze. La preoccupazione e l'ansia denotano mancanza di fiducia e di abbandono. Rinunciare alla preoccupazione vuol dire godersi la vita attimo per attimo, sapendo che tutto ci\u00f2 che accade \u00e8 per il nostro bene, perch\u00e9 cresca dentro di noi forza e consapevolezza e che tutto sta andando come deve andare e che ci si deve solo lasciar andare e gioire della vita.\nVivi onestamente.\nKhalil Gibran scrive che \"Il lavoro \u00e8 l'amore reso visibile\". Questo principio ricorda l'importanza di essere a posto con la propria coscienza, di essere leali e onesti soprattutto verso se stessi in qualunque cosa si fa, il lavoro pi\u00f9 importante \u00e8 costruire giorno per giorno la propria vita. Come si pu\u00f2 avere un corpo sano e forte se la mente \u00e8 piena di inganni, menzogne e sotterfugi. Il lavoro \u00e8 una meravigliosa opportunit\u00e0 per offrire il proprio contributo alla vita, per mostrare riconoscenza e gratitudine allo Spirito, per essere fieri e orgogliosi di se stessi quando si arriva ad un risultato.\nOnora ogni essere vivente.\nPer mantenere sano e forte il corpo lo si deve curare, nutrire un\nprofondo rispetto e una profonda comprensione per le sue esigenze.\nAmore, cura, gratitudine, messi insieme formano la parola \"Onorare\". Onorare il padre e la madre per averci dato la vita significa onorare se stessi e la propria scelta di vivere. Onorare i maestri e gli anziani significa aprirsi con umilt\u00e0 all'apprendimento e alla conoscenza e riconoscere il valore della saggezza e dell'esperienza. Onorare ogni forma di vita significa celebrare le lodi del Creatore e ringraziarlo per tanta variet\u00e0 e magnificenza di forme e di colori e ringraziare se stessi di farne parte. Il mondo ci appartiene, ma si deve nutrire un profondo senso di responsabilit\u00e0, non si pu\u00f2 distruggere senza che questa azione si ritorca contro di noi. \nRingrazia.\nChi fa Reiki scopre l'importanza di dire grazie. Ringraziare \n\u00e8 un momento che ci unisce all'universo. Ogni giorno lo Spirito ci elargisce i suoi doni sotto forma di aria, acqua, amore, tramonti, cieli stellati, mari e montagne, cibo ed energia vitale. A volte ci dimentichiamo di essere vivi, ci dimentichiamo tutto l'amore che abbiamo ricevuto, ci perdiamo nei meandri della sofferenza e dimentichiamo tutta la gioia che abbiamo provato nella nostra vita. Diventiamo duri e distaccati, freddi e disillusi. Ringraziare per i doni ricevuti ci rende nuovamente umani, lascia entrare in noi il calore della vita."}
{"id": "57493", "revid": "599013", "url": "https://it.wikipedia.org/wiki?curid=57493", "title": "Corte costituzionale", "text": "Una corte costituzionale (o tribunale costituzionale) \u00e8 un organo costituzionale cui \u00e8 attribuito, tra gli altri, il compito di verificare la conformit\u00e0 di una legge ordinaria alla Costituzione.\nStoria.\nNell'et\u00e0 moderna la costituzione napoletana del 1799, redatta dal giurista Mario Pagano, fu la prima a prevedere un controllo di costituzionalit\u00e0 delle leggi, posto in capo agli Efori. Un esempio interessante del riconoscimento dell'esigenza di giustizia costituzionale \u00e8 offerto dalla Corte suprema degli Stati Uniti, che (pur non avendo tra i propri compiti il controllo della legittimit\u00e0 costituzionale) nella sentenza del giudice Marshall del 1803 \"Marbury contro Madison\" affermava che:\nNumerose costituzioni del secondo dopoguerra, attribuiscono alla competenza di corti costituzionali anche la risoluzione dei conflitti tra gli organi e i poteri dello Stato.\nDescrizione.\nFunzioni.\nLe corti costituzionali o, in generale, gli organi che esercitano la giustizia costituzionale, svolgono la funzione fondamentale di garantire l'applicazione dei principi e articoli della Costituzione all'interno di un dato ordinamento giuridico.\nAlle corti costituzionali sono affidate funzioni di controllo della conformit\u00e0 formale e sostanziale alle disposizioni della Costituzione degli atti degli organi di indirizzo politico (principalmente: Parlamento e governo).\nLe Corti costituzionali di alcuni ordinamenti europei conoscono anche \"strumenti di risoluzione delle \u00abcontroversie costituzionali\u00bb assimilabili ai nostri conflitti di attribuzione. In particolar modo, paiono significative le esperienze \u00abcostituzionali\u00bb degli ordinamenti tedesco e spagnolo. La giurisprudenza del \"Bundesverfassungsgericht\", \u00abin un sistema di giustizia costituzionale che si direbbe non completamente incentrato nel sindacato incidentale\u00bb, ha pi\u00f9 volte statuito che anche la legge ed altri atti normativi (specialmente i regolamenti parlamentari) possono dare origine ad una controversia tra organi costituzionali, ritenendo di non poter richiamarsi all'esperibilit\u00e0 di altre vie processuali per giungere allo stesso risultato. Ci\u00f2 che la Corte costituzionale italiana ha, viceversa, fatto per anni. In Spagna, addirittura, l'unico conflitto verificatosi, intervenuto tra potere giudiziario e legislativo, aveva tratto origine dall'approvazione di una legge, la Legge organica sul potere giudiziario.\".\nInappellabilit\u00e0.\nLe decisioni di questo tipo di organi sono usualmente finali e, quindi, inappellabili. Helmut Ridder, costituzionalista tedesco, rese tale principio richiamando il brocardo latino \"Roma locuta, causa finita\", \u00abper descrivere l'efficacia delle sentenze del \"Bundesverfassungsgericht\" e corrisponde, d'altra parte, al nostro art. 137, comma 3, secondo cui \u201ccontro le decisioni della Corte costituzionale non \u00e8 ammessa alcuna impugnazione\u201d, previsione da tutti rispettata\u00bb.\nNel mondo.\nStati Uniti d'America.\nNegli Stati Uniti d'America le funzioni della Corte costituzionale sono attribuite alla Corte suprema, che svolge anche le funzioni della Corte suprema di cassazione italiana."}
{"id": "57494", "revid": "84184", "url": "https://it.wikipedia.org/wiki?curid=57494", "title": "Bajutsu", "text": "Il bajutsu \u00e8 l'arte dell'equitazione giapponese, specialmente nel sistema di istruzione militare dell'epoca feudale (bujutsu). Si trattava di una delle discipline base dell'addestramento dei samurai, insieme al ky\u016bjutsu, al kenjutsu e al s\u014djutsu.\nIntorno al 1600, per via del relativo periodo di pace, unitamente ai costi proibitivi per l'acquisto ed il mantenimento di un cavallo, il bajutsu fu progressivamente abbandonato, e la sua pratica limitata a parate militari e cerimonie.\nIl termine \u00e8 l'unione di \"Ba\" (cavallo) e \"jutsu\" (arte)."}
{"id": "57495", "revid": "18323", "url": "https://it.wikipedia.org/wiki?curid=57495", "title": "Morte cerebrale", "text": "La morte cerebrale \u00e8 un criterio per ottenere la diagnosi di morte.\nLa morte ha inizio con la cessazione irreversibile di tre funzioni:\nMa \u00e8 errato parlare di morte cardiaca, respiratoria o cerebrale: rappresentando la morte un evento unitario, da qualsiasi punto di vista la si veda, \u00e8 pi\u00f9 corretto parlare di \"criteri\" cardiologici, respiratori e neurologici.\nStoria.\nLa prima definizione di coma irreversibile fu elaborata nel 1968 da un comitato creato \"ad hoc\" dell'Harvard Medical School. I criteri di Harvard per l'accertamento della morte cerebrale sono poi diventati la base di tutte le legislazioni nazionali.\nCon questi criteri si stabilisce quando \u00e8 lecito \"staccare la spina\" e interrompere la rianimazione perch\u00e9 il paziente \u00e8 clinicamente morto. I criteri di Harvard sono anche la base per le leggi in materia di trapianti: gli organi sono prelevabili dal donatore, dopo l'accertamento della morte cerebrale.\nIl concetto di morte cerebrale veniva introdotto nel mondo scientifico in contemporanea ai primi trapianti nella storia della medicina. La maggior parte degli organi non pu\u00f2 essere prelevata da cadavere, per cui i criteri di accertamento della morte naturale (arresto dell'attivit\u00e0 cardiaca e della circolazione sanguigna) non consentivano questo tipo di interventi. L'introduzione del concetto di morte cerebrale forniva una legittimazione scientifica per poter effettuare i trapianti. Alcuni studiosi di bioetica, per esempio Peter Singer, affermano che un problema etico-giuridico \u00e8 stato risolto con una presunta definizione scientifica e, pertanto, suggeriscono di estendere questo criterio anche a coloro che si trovano in stato vegetativo permanente, definendo quest'ultimo \"morte corticale\". Hans Jonas \u00e8 stato uno dei primi filosofi a occuparsi del tema, nell'ambito della bioetica clinica e dell'etica della responsabilit\u00e0. I dubbi di Jonas si concentrano sul rischio di un'affrettata nuova definizione della morte con lo scopo di rendere il cadavere umano disponibile ad ogni sorta di uso ed abuso, dalla possibilit\u00e0 di salvare vite tramite il prelievo di organi in perfetto stato, al suo sfruttamento come \"macchina biologica\" per la produzione di tessuti e/o come mezzo per testare farmaci e addestrare le nuove leve di chirurghi.\nNel 1968, anno in cui la definizione \u00e8 stata elaborata, non andavano per\u00f2 sviluppandosi solamente i trapianti. Le tecniche diagnostiche avevano fatto progressi tali da mettere a disposizione nuovi strumenti per conoscere meglio le attivit\u00e0 del cervello e le fasi della morte umana. Le tecniche di rianimazione erano progredite a livelli tali da poter tenere artificialmente i pazienti in vita in molti pi\u00f9 casi e molto pi\u00f9 a lungo di prima. In questo senso, l'introduzione del concetto di morte cerebrale non viene vista solo come fine e strumentale alla diffusione dei trapianti d'organo. I progressi nelle tecniche di rianimazione ponevano da s\u00e9 un nuovo problema: se e quando \u00e8 lecito interrompere le cure di un paziente in stato vegetativo.\nDal 27 febbraio a 1\u00ba marzo 1975, si \u00e8 tenuto a L'Avana (Cuba) il secondo simposio internazionale sulla morte cerebrale.\nIn Italia, con la legge 644/75 del 2 dicembre 1975 si dice testualmente che\nSi parla quindi di \"cardiogramma\", poich\u00e9 viene da s\u00e9 che un encefalo non ossigenato per venti minuti muore. Stessa cosa nel DPR 285/90 e nella GU n. 245 del 19 ottobre 1994.\nLa morte cerebrale pu\u00f2 avere le seguenti cause: arresto cardiaco, ipossia, ictus, trauma fisico alla testa, infezioni encefaliche, tumori encefalici, ipotermia, ipertermia, ipoglicemia, iperglicemia, insonnia totale (insonnia familiare fatale).\nAccidenti cerebrali.\nUn paziente cerebralmente morto ha un elettroencefalogramma piatto, e ad un esame neurologico non d\u00e0 alcun segno di funzioni cerebrali: nessuna risposta al dolore, niente riflessi dei nervi cranici (pupille fisse, niente riflesso oculocefalico n\u00e9 corneale) e niente respirazione spontanea.\n\u00c8 importante saper distinguere lo stato di morte da altre condizioni simili (intossicazione da barbiturici o da alcool, sovradosaggio di sedativi, ipotermia, ipoglicemia, coma o stato vegetativo cronico). Fra le tecniche di rianimazione per pazienti in stato simile alla morte cerebrale \u00e8 oggetto di controversie scientifiche l'ipotermia cerebrale controllata, utilizzata in Giappone, che sembra sia riuscita a rianimare, in alcuni casi, pazienti in stato di coma profondo.\nAlcuni pazienti in coma possono recuperare funzionalit\u00e0, e alcuni pazienti con gravi disfunzioni irreversibili possono mantenere certe funzioni cerebrali inferiori, come la respirazione spontanea.\nIn un paziente decerebrato il tessuto cerebrale \u00e8 necrotico e si determinano un edema del tessuto e un aumento della pressione intracranica, che impediscono la circolazione del sangue nel cranio stesso.\nLa morte cerebrale non \u00e8 solo la perdita delle funzioni neocorticali ma anche del tronco encefalico: per questo l'anencefalia, una malformazione in cui il cervello superiore non \u00e8 presente, non \u00e8 generalmente definita morte cerebrale, sebbene sia una condizione certamente irreversibile in cui pu\u00f2 essere appropriato spegnere il supporto vitale.\nL'attivit\u00e0 elettrica del cervello pu\u00f2 arrestarsi completamente (tracciato piatto) anche durante un'anestesia molto profonda o durante un arresto cardiaco, ma non solo per questo i pazienti risultano decerebrati; la morte cerebrale si riferisce alla cessazione permanente e irreversibile dell'attivit\u00e0 cerebrale. Per questo motivo, l'accertamento della morte cerebrale richiede l'assenza di attivit\u00e0 ripetuta, rilevata in un periodo di tempo significativo, come 30 minuti di inattivit\u00e0 per 2 volte nell'arco di 6 ore.\nMolte persone rianimate dopo essere state per alcuni momenti in questo stato hanno riferito esperienze di quasi-morte, la natura delle quali \u00e8 controversa.\nFine della coscienza.\nSi presume che la cessazione permanente dell'attivit\u00e0 elettrica cerebrale segni la fine della coscienza: coloro che sostengono che la sola neocorteccia del cervello sia la responsabile della coscienza ipotizzano che si dovrebbe considerare la sola attivit\u00e0 elettrica di quest'ultima per stabilire la morte. Questo non \u00e8 valido nella maggior parte dei Paesi, tra i quali l'Italia, dove oltre all'assenza dell'attivit\u00e0 elettrica, sono necessari l'assenza dei riflessi del tronco encefalico e dell'attivit\u00e0 respiratoria spontanea (Decreto ministeriale 11 aprile 2008).\nLa diagnosi legale della morte cerebrale.\nLa morte \u00e8 una diagnosi e non un giudizio prognostico.\nI criteri legali variano da paese a paese, ma risultano comunque molto simili.\nIn Italia \u00e8 necessario un collegio di tre medici: un medico legale, uno specialista in anestesia e rianimazione e un neurologo.\nLa maggior parte delle donazioni per il trapianto di organi viene fatta in stato di morte cerebrale. In questo caso il donatore viene tenuto sotto supporto funzionale fino al prelievo degli organi da trapiantare.\nI protocolli per l'accertamento della morte cerebrale includono l'elettroencefalogramma, un controllo dei riflessi muscolari sotto stimolazione e dell'impossibilit\u00e0 di respirazione autonoma, che permettono di distinguere il coma irreversibile dallo stato vegetativo, nel quale il trapianto non viene effettuato.\nI protocolli di Harvard ispirano ancora oggi la maggior parte delle legislazioni in materia di accertamento della morte cerebrale, fra le quali la legge italiana. Queste norme non impongono l'utilizzo delle pi\u00f9 moderne tecniche di stimolazione cerebrale, tecniche di immagine e delle pi\u00f9 avanzate strumentazioni per rilevare l'esistenza di qualsiasi attivit\u00e0 cerebrale.\nNon sono previste altre tecniche che oggi permettono di visualizzare \"dall'interno\" l'attivit\u00e0 cerebrale con immagini di alta qualit\u00e0, e di meglio distinguere fra uno stato vegetativo all'apparenza senza vie d'uscita e uno \"stato di coscienza minima\", quali: PET, elettroencefalogramma ad alta densit\u00e0, risonanza magnetica funzionale, stimolazione magnetica transcranica.\nLa comunit\u00e0 scientifica ha adottato nel tempo protocolli di accertamento pi\u00f9 elaborati di quelli di Harvard, in seguito a nuove scoperte scientifiche. Non tutti questi protocolli sono finalizzati a una risposta in merito alla morte cerebrale del tipo \"s\u00ec/no\", indispensabile per avviare un trapianto, quanto alla definizione di una serie di stati intermedi fra il coma irreversibile e la piena coscienza, e l'eventuale possibilit\u00e0 di terapie mirate di recupero. \nI centri di Liegi e Glasgow hanno definito una scala che permette di assegnare un punteggio ai pazienti in coma profondo, stato vegetativo e coscienza minima, inizialmente nel 1985 basata su test classici di stimolazione muscolare, ma nel 2002 hanno anche definito una nuova scala (\"Echelle de r\u00e9cup\u00e9ration de coma\") che include esami clinici e test comportamentali.\nLegislazione italiana sulla diagnosi di morte cerebrale.\nNella legislazione italiana la materia \u00e8 regolata dalla Legge 29 dicembre 1993, n.578 (\"norme per l'accertamento e la certificazione di morte\"), dal Decreto 22 agosto 1994, n.582 del Ministero della Sanit\u00e0 (\"regolamento recante le modalit\u00e0 per l'accertamento e la certificazione di morte\") e dal Decreto 11 aprile 2008 (G.U. n.136 del 12/06/2008, 'Aggiornamento del decreto 22 agosto 1994, n. 582...').\nLa diagnosi di morte si esegue con un elettrocardiogramma in maniera continuativa per 20 minuti, come esprime la legge 578/93 (morte accertata con criteri cardiaci).\nNei soggetti affetti da lesioni encefaliche e sottoposti a misure rianimatorie la morte pu\u00f2 essere accertata con 'criteri encefalici'.\nIn questi casi, la legge italiana prevede che una commissione, riunitasi dopo segnalazione del responsabile di reparto alla direzione sanitaria, esamini il paziente per due volte (all'inizio e al termine) in un intervallo di tempo prestabilito di sei ore (e non prima di 24 ore in caso di insulto anossico).\nTale commissione \u00e8 costituita da:\nLe prove da ripetere per due volte sono:\nIn caso di bambini di et\u00e0 inferiore ad un anno, o quando non siano valutabili i riflessi del tronco (es. per gravi traumi facciali), oppure l'EEG non sia affidabile per la presenza di artefatti non eliminabili, la legge richiede anche una valutazione del flusso ematico cerebrale (tramite ecografia doppler o arteriografia, o in alternativa con doppler transcranico; oppure con angioscintigrafia, o una tomografia computerizzata con mezzo di contrasto).\nIl flusso ematico normale \u00e8 pari a 55 ml/minuto per ogni 100\u00a0g di massa cerebrale (in media 2500 grammi). Sotto i 15-20 ml/min si va verso il silenzio elettrico corticale.\nIl tempo di osservazione per l'accertamento della morte cerebrale \u00e8 di 6 ore per ogni fascia d'et\u00e0, come sancito dal decreto ministeriale del 2008 (precedentemente vi era una distinzione in 6 ore nell'adulto, 12 nel bambino sotto i 5 anni, 24 nel bambino sotto un anno).\nPosizioni nel mondo religioso.\nDiversi sono gli orientamenti assunti dalle varie religioni in materia di accertamento della morte cerebrale e di trapianti.\nChiesa cattolica.\nLa Chiesa cattolica non ha una posizione ufficiale in materia. Giovanni Paolo II ha fatto delle importanti considerazioni in occasione del 18\u00ba congresso internazionale della \"Transplantation Society\", il 29 agosto 2000.\nNel documento dichiara che la morte avviene con la separazione dell'anima dal corpo, per cui \u00e8 un evento non misurabile con nessuna tecnica scientifica. Ci\u00f2 apre a una molteplicit\u00e0 di definizioni di morte, e potenzialmente al concetto di morte cerebrale. La scienza non \u00e8 in grado di rilevare l'istante esatto della morte, ma quando una persona \u00e8 ormai inevitabilmente prossima a tale evento.\n\"Pu\u00f2 essere affermato che il criterio recentemente adottato per accertare l'avvenuta morte, detto della cessazione completa e irreversibile di qualsiasi attivit\u00e0 cerebrale, se rigorosamente applicato, non \u00e8 in conflitto con gli elementi essenziali di una sana antropologia.\""}
{"id": "57496", "revid": "125168208", "url": "https://it.wikipedia.org/wiki?curid=57496", "title": "H\u014djutsu", "text": "Lo \u00e8 l'arte marziale giapponese che insegna l'uso delle armi da fuoco (\"tepp\u014d\"), parte dell'addestramento militare in molti stili tradizionali di \"bujutsu\". Le armi da fuoco furono introdotte in Giappone attorno alla met\u00e0 del XVI secolo e da allora furono oggetto di uno studio accurato, con risultati anche notevoli. Tuttavia in epoca Edo (1601 - 1868) questo sviluppo fu consapevolmente frenato dal governo, intento a vigilare e monopolizzare ogni forma di violenza per garantirsi la pace nel paese. Dopo il 1868, con la restaurazione Meiji, gli studi ripresero con l'introduzione di armi moderne e un nuovo sviluppo che continuer\u00e0 specialmente fino al secondo conflitto mondiale.\nStoria.\nNel 1543 circa, l'archibugio venne introdotto per la prima volta in Giappone da Fern\u00e3o Mendes Pinto e alcuni suoi compagni, naufragati accidentalmente sull'isola di Tanegashima, isola a sud di Ky\u016bsh\u016b, terra del clan Shimazu. Entro il 1550, numerose copie degli archibugi portoghesi, note come \"tanegashima-tepp\u014d\" (lett. \"Bastone di legno di Tanegashima\") erano gi\u00e0 state prodotte e si erano diffuse sui campi di battaglia giapponesi. Nella battaglia di Nagashino (1575), Oda Nobunaga ricorse in modo massiccio agli archibugieri: divise la truppa in tiratori e caricatori e affid\u00f2 ad ogni coppia tre archibugi."}
{"id": "57504", "revid": "23", "url": "https://it.wikipedia.org/wiki?curid=57504", "title": "Vacche", "text": ""}
{"id": "57509", "revid": "165193", "url": "https://it.wikipedia.org/wiki?curid=57509", "title": "David Brin", "text": "Maggiormente conosciuto come autore, nel corso della sua carriera ha vinto due volte il premio Hugo, il Nebula, per cui \u00e8 stato candidato per altri due romanzi, e due volte il premio Locus.\nBiografia.\nIn ambito accademico ha ottenuto il \"bachelor\" scientifico in astronomia nel 1973, il corrispondente \"master\" in fisica nel 1978 ed il PhD in scienze dello spazio, gli ultimi due diplomi nell'Universit\u00e0 della California di San Diego.\n\u00c8 stato scelto insieme a Gregory Benford e Greg Bear per scrivere la trilogia della \"Second Foundation Trilogy\" continuazione del Ciclo della Fondazione di Isaac Asimov.\nVive nella California del Sud, dove lavora come consulente della NASA e come professore di fisica.\nBrin \u00e8 noto anche per le sue pesanti critiche al SETI attivo, iniziativa appartenente al programma SETI che ha come obiettivo la comunicazione delle intelligenze extraterrestri tramite l'invio di messaggi radio. Brin ha criticato l'iniziativa in quanto, non potendo conoscere a priori le intenzioni e le conoscenze tecnologiche degli eventuali extraterrestri che riceveranno il messaggio, si rischia di mettere in pericolo il nostro pianeta rivelandone la posizione."}
{"id": "57510", "revid": "2110845", "url": "https://it.wikipedia.org/wiki?curid=57510", "title": "Gabriel Berm\u00fadez Castillo", "text": ""}
{"id": "57511", "revid": "77358", "url": "https://it.wikipedia.org/wiki?curid=57511", "title": "Obiettore", "text": ""}
{"id": "57514", "revid": "1884099", "url": "https://it.wikipedia.org/wiki?curid=57514", "title": "Chickasaw", "text": "I Chickasaw (che chiamano se stessi Chikasha) sono una popolazione nativa americana. Abitavano originalmente nel Mississippi settentrionale e nel Tennessee occidentale. Furono trasposti nel Territorio Indiano, il futuro Oklahoma, sul Sentiero delle lacrime negli anni 1838 e 1839 assieme ai Cherokee, ai Choctaw, ai Creek ed ai Seminole, le cosiddette cinque trib\u00f9 civilizzate.\nParlano una lingua muschogeana. Il loro linguaggio scritto \u00e8 quasi lo stesso della nazione choctaw; la loro lingua \u00e8 molto simile, ma si riscontrano differenze dialettali. Una volta la lingua chickasaw era il mezzo per i rapporti commerciali e tribali per tutte le trib\u00f9 del basso Mississippi, che era virtualmente controllato dalla potente e bellicosa nazione chickasaw durante il XVII e il XVIII secolo.\n\"Oklahoma\" \u00e8 un nome chickasaw che significa \"terra rossa\"."}
{"id": "57523", "revid": "1714743", "url": "https://it.wikipedia.org/wiki?curid=57523", "title": "Aleksej Petrovi\u010d Romanov", "text": "Biografia.\nL'infanzia.\nIl giovane Alessio venne cresciuto dalla madre e crebbe in un'atmosfera di odio verso il padre Pietro il Grande. Le relazioni di Alessio con il padre risentirono sicuramente dei dissapori intercorsi tra il padre stesso e sua madre e gli risultava quindi difficile provare affetto per quello che egli stesso riteneva essere il persecutore di sua madre. Dai 6 ai 9 anni Alessio venne educato dal suo tutore, Vjazemskij, ma dopo il bando rivolto alla madre da Pietro il Grande, che la confin\u00f2 nel Convento dell'Intercessione di Suzdal', Alessio venne affidato alle cure di insegnanti che gli impartirono lezioni di storia, geografia, matematica e francese.\nLa carriera militare.\nNel 1703 ad Alessio venne ordinato dal padre di perseguire la carriera militare in un personale reggimento di artiglieria. Nel 1704 era presente alla presa di Narva. In questo periodo i precettori dello zarevic avevano le pi\u00f9 alte opinioni circa le sue abilit\u00e0. Alessio aveva anche appreso molte conoscenze di archeologia ed ecclesiologia. Pietro intendeva sacrificare il proprio figlio ed erede alla causa del servizio dello stato russo e perci\u00f2 gli affid\u00f2 numerosi impieghi in modo da mantenere e migliorare la condizione di benessere della Russia.\nPessime relazioni tra padre e figlio, a parte le personali antipatie, erano inevitabili. L'ulteriore sfortuna di Alessio fu quella di non essere stato cresciuto dal padre, che lo giudicava perci\u00f2 dotato di poca determinazione e carattere. Egli venne lasciato nelle mani di boiardi reazionari e di sacerdoti che lo incoraggiarono ad odiare il padre e ad intraprendere una congiura per detronizzarlo.\nNel 1708 Pietro invi\u00f2 Alessio a Smolensk per raccogliere provviste e reclute, e successivamente a Mosca per fortificare la citt\u00e0 contro le invasioni di Carlo XII di Svezia. Alla fine del 1709, Alessio si rec\u00f2 a Dresda per un anno. Qui termin\u00f2 i propri studi di francese, tedesco, matematica e fortificazione militare. Al termine dei suoi studi, Alessio spos\u00f2 (profondamente contrariato nel suo animo) la principessa Carlotta Cristina di Brunswick-Wolfenb\u00fcttel (1694\u20131715), la cui famiglia era legata, per matrimoni, alle pi\u00f9 importanti casate d'Europa (Elisabetta Cristina, sorella di Carlotta, aveva sposato Carlo VI d'Asburgo).\nIn teoria Alessio avrebbe potuto rifiutare questo matrimonio e pi\u00f9 volte, anche per iscritto, aveva incoraggiato il padre a desistere da questo suo progetto. Tuttavia dalla moglie ebbe due figli: Natal'ja Alekseevna Romanova ed il futuro Pietro II di Russia. Il contratto di matrimonio venne comunque siglato il settembre 1711. Il matrimonio venne celebrato a Torgau, nel palazzo della regina di Polonia, il 14 ottobre 1711.\nIl matrimonio dimostr\u00f2 per\u00f2 subito di non essere dei pi\u00f9 solidi: Alessio pretese camere separate e ignor\u00f2 praticamente la moglie in tutte le occasioni pubbliche. Tre settimane dopo venne inviato a Toru\u0144 dal padre per sovrintendere all'approvvigionamento delle truppe russe in Polonia. Per i successivi dodici mesi Alessio venne tenuto in costante movimento.\nLa moglie lo raggiunse a Toru\u0144 nel dicembre dello stesso anno, ma nell'aprile del 1712 un ordine perentorio lo obblig\u00f2 a lasciare le armate di Pomerania e nell'autunno dello stesso anno venne obbligato a seguire il padre in un'ispezione in Finlandia. Alla nascita della prima figlia, Natal'ja, nel 1714, Alessio ammise a corte anche la propria amante finlandese con cui da tempo aveva intrapreso una relazione, Afrosina.\nL'autoesilio.\nSubito dopo il suo ritorno dalla Finlandia, Alessio venne inviato dal padre a Staraja Russa e sul lago Ladoga per supervisionare la costruzione delle nuove navi della flotta russa. Questo fu l'ultimo incarico che Pietro il Grande affid\u00f2 al figlio: egli si lamentava spesso della poca solerzia ed entusiasmo che il figlio dedicava agli affari di stato.\nComunque Pietro fece un suo ultimo richiamo al figlio. L'11 ottobre 1715 Carlotta mor\u00ec dopo aver dato alla luce un figlio, il granduca Pietro, il futuro zar Pietro II. Il giorno del funerale, Pietro invi\u00f2 ad Alessio un'ulteriore lettera, in cui lo esortava a prendersi cura degli affari di stato. Pietro lo minacci\u00f2 con questa lettera di negargli i diritti di successione al trono e Alessio scrisse una risposta con la quale chiedeva al padre di poter cedere questi suoi diritti al figlio. Inoltre, nel gennaio del 1716, Alessio chiese al padre il permesso di divenire monaco.\nPietro non si perse d'animo. Il 26 agosto 1716 scrisse ad Alessio dall'estero, intimandogli che, se avesse voluto rimanere zarevic, avrebbe dovuto seguirlo con le armate senza scuse. A quest'ultima provocazione, Alessio fugg\u00ec a Vienna e si pose sotto la protezione del cognato, l'imperatore Carlo VI d'Asburgo, che lo tenne in salvo, dapprima nella fortezza tirolese di Ahrenberg, ed alla fine al Castel Sant'Elmo a Napoli. In questo viaggio venne accompagnato dall'amante, Afrosina. L'imperatore aveva sincere simpatie per Alessio, dal momento che riteneva che suo padre avesse tutt'altro che buone intenzioni nei suoi confronti e, per meglio vagliare la delicatezza della questione, scrisse anche a Giorgio d'Inghilterra. Pietro si sent\u00ec insultato: la fuga dello zarevic in un'altra nazione era un riprovevole scandalo e doveva riportare Alessio in Russia a tutti i costi. Ci\u00f2 fu possibile solo con il supporto del conte P\u00ebtr Andreevi\u010d Tolstoj, il pi\u00f9 subdolo e senza scrupoli dei fedelissimi di Pietro il Grande.\nIl ritorno.\nAlessio fece sapere che sarebbe tornato spontaneamente in Russia solo qualora il padre gli avesse consentito di rinunciare ai propri diritti al trono, vivendo in pace e sposandosi con Afrosina. Il 31 gennaio 1718 lo zarevic raggiunse Mosca. Pietro, d'altro canto, era intenzionato ad istituire un tribunale speciale per indagare a fondo sul motivo della fuga del figlio. Il 18 febbraio ad Alessio venne estorta una confessione che coinvolgeva molti dei suoi amici e quindi, solo a quel momento, gli venne permesso pubblicamente di rinunciare ai propri diritti di successione in favore del figlio. Questo fu certamente uno dei momenti pi\u00f9 drammatici del regno di Pietro; la zarina Evdokija venne accusata di adulterio, mentre gli amici di Alessio vennero impalati, sfiniti alla ruota o condannati a morte. Tutto questo veniva fatto, nelle intenzioni di Pietro il Grande, per spaventare ed isolare lo zarevic.\nNell'aprile 1718 nuove confessioni vennero estorte da e contro Alessio. Tra queste vi furono le parole dell'amante Afrosina, che era stata obbligata a giurare che Alessio aveva cospirato con i conservatori con la precisa intenzione di detronizzare il padre.\nPer Pietro il Grande questa era la peggiore delle offese; egli vedeva ora in suo figlio un traditore, ma non dimenticava la volont\u00e0 del medesimo, che gli aveva chiesto di ritornare pacificamente in Russia. La questione venne portata dinnanzi al Consiglio di stato, che comprendeva sacerdoti, senatori, ministri e altri dignitari, il 13 giugno 1718.\nA mezzogiorno del 24 giugno, i dignitari temporali \u2014i 126 elementi che componevano la corte di giustizia straordinaria\u2014 dichiararono Alessio colpevole e lo condannarono a morte. Continu\u00f2 comunque un esame accurato del condannato per tortura, per non nascondere a Pietro ogni possibile collusione.\nIl 19 giugno lo zarevic venne frustato venticinque volte con una verga e il 24 giugno gli vennero inferti altri quindici colpi. Il 26 giugno Alessio mor\u00ec nella Fortezza di San Pietro e San Paolo a San Pietroburgo a causa delle torture subite, due giorni dopo che il senato l'aveva condannato come cospiratore contro il regno del padre, e per l'alleanza col popolo e con l'imperatore del Sacro Romano Impero, contro la Russia intera.\nDopo la morte dello zar Pietro il Grande, sar\u00e0 suo nipote, figlio di suo figlio Alessio, a succedergli, col nome di Pietro II. Anch'egli scomparse poi prematuramente, ponendo cos\u00ec fine alla linea maschile della dinastia dei Romanov.\nMatrimonio e figli.\nAlessio spos\u00f2 Carlotta Cristina di Brunswick-Wolfenb\u00fcttel, dalla quale ebbe:\nAlessio ebbe anche un'amante finlandese, Eufrosina, da cui ebbe un figlio che nacque a San Pietroburgo sotto la custodia dello zar, ma di cui dopo la morte dello stesso Alessio nulla pi\u00f9 si seppe."}
{"id": "57525", "revid": "1844844", "url": "https://it.wikipedia.org/wiki?curid=57525", "title": "Conio", "text": "Un conio \u00e8 ciascuno dei due pezzi di metallo usati per battere le facce di una moneta. Un conio contiene la versione incusa dell'immagine che deve essere impressa sulla moneta. Per comprendere a cosa somiglia la versione incusa, si pu\u00f2 premere la moneta nella plastilina o nella cera e osservare l'immagine invertita che ne risulta. I conii moderni sono fatti in acciaio indurito e sono in grado di produrre molte centinaia di migliaia di monete prima che siano ritirati e segnati per renderli inutilizzabili.\nPrima dell'era moderna, i conii venivano prodotti individualmente a mano da artigiani conosciuti nell'antichit\u00e0 col nome di \"caelatores\". In periodi particolari, come la crisi del III secolo, i conii venivano usati ancora anche quando erano molto consumati o persino spezzati. Il conio che si trova dal lato del martello, il conio del rovescio, tende a rovinarsi per primo. Poich\u00e9 i metalli con cui erano fatti i coni non erano duri quanto l'acciaio moderno, i tondelli (i dischetti di metallo senza l'immagine impressa), dovevano essere riscaldati prima di essere battuti. A volte, specie sulle Monete Romane provinciali, le tenaglie utilizzate per spostare il tondello riscaldato hanno lasciato un'indentazione al centro che \u00e8 rimasta sulle monete finite.\nProduzione moderna dei conii.\nIl procedimento di fabbricazione dei conii per battere monete nelle zecche attuali richiede alcuni passaggi. In primo luogo un artista crea un grande modello della moneta in gesso. Il modello in gesso \u00e8 poi ricoperto con gomma. Lo stampo di gomma \u00e8 quindi usato per fare una copia metallica. Tutto questo avviene su un modello di circa 20\u00a0cm di diametro. Dopo, con un pantografo, occorrono parecchi giorni per ridurre l'immagine su una matrice positiva d'acciaio in un processo che non \u00e8 cambiato in circa cento anni. La matrice positiva \u00e8 quindi temperata per renderla dura. Poi un piccolo numero di conii matrici (incusi) \u00e8 fatto partendo dalla matrice positiva. Questi allora sono usati per fare i positivi di lavoro. I positivi di lavoro sono quindi usati per fare i conii di lavoro. Ad ogni passaggio il numero dei pezzi sale. I conii di lavoro sono infine usati per battere le monete. Tutti i conii sono incusi e tutti i positivi assomigliano alla moneta che sar\u00e0 battuta.\nIl passaggio finale naturalmente \u00e8 che i conii sono usati per battere l'immagine sul tondello in modo che si trasformi in moneta.\nNaturalmente in tutte le fasi di questo processo produttivo possono verificarsi errori e questi errori sono particolarmente richiesti dai collezionisti. Errori presenti nel conio sono generalmente pi\u00f9 richiesti di errori fatti al momento della battitura. Per esempio, un conio raddoppiato, in cui una data o un altro elemento appare due volte un po' sfalsato, \u00e8 spesso molto ricercato. Gli errori di battitura sono generalmente unici, mentre tutte le monete battute con un conio errato avranno le stesse caratteristiche. Ci\u00f2 li rende pi\u00f9 facilmente collezionabili. Il conio raddoppiato pi\u00f9 famoso in America durante gli ultimi cento anni \u00e8 il doppio conio battuto nel 1955 sul centesimo di Lincoln.\nIl \"terzo lato\" della moneta.\nSul bordo di molte monete ci sono delle scanalature di vario tipo. Alcune monete pi\u00f9 vecchie hanno altri disegni sul bordo della moneta. A volte sono disegni semplici come spirali, schemi di disegni pi\u00f9 complessi o addirittura delle parole o una frase, come sulle monete da una sterlina britannica. Questo tipo di disegni si imprime sulla moneta attraverso un terzo conio denominato collare. Il collare corrisponde al formato finale, al diametro cio\u00e8 della moneta ed il tondello, quando viene battuto, si espande fino a riempire il collare.\nInizialmente il bordo fu usato per limitare la tosatura delle monete. Ora in genere, oltre agli scopi estetici, viene impresso per differenziare al tatto monete di dimensioni simili. Ad esempio le scanalature sulle monete da 20 cent di Euro sono nettamente diverse da quelle da 10 e 50 cent e permettono di distinguerle anche al tatto."}
{"id": "57531", "revid": "1272592", "url": "https://it.wikipedia.org/wiki?curid=57531", "title": "POV-Ray", "text": "Persistence of Vision Raytracer o POV-Ray \u00e8 un software libero di ray tracing disponibile per una gran variet\u00e0 di piattaforme. Era originariamente basato su DKBTrace, un programma sviluppato da David Kirk Buck and Aaron A. Collins. \u00c8 stato anche influenzato pesantemente dal programma di ray tracing Polyray con il beneplacito del suo autore, Alexander Enzmann.\nNelle versioni pi\u00f9 recenti il motore di rendering \u00e8 stato aggiornato profondamente per consentire il calcolo della illuminazione globale, delle caustiche, e di elementi particellari per generare nubi, fuoco, vapore. Fa ora uso del multithreading, quindi si avvantaggia della presenza sul computer di processori multicore o pi\u00f9 processori.\nLicenza.\nA partire dalla versione 3.7, POV-Ray, \u00e8 distribuito sotto una licenza AGPLv3 (o successiva) e quindi \u00e8 da considerarsi software libero secondo la definizione della Free Software Foundation.\nLe versioni precedenti di POV-Ray sono distribuite sotto una specifica licenza POV-Ray, che permette una libera distribuzione del codice sorgente e dell'eseguibile ma che limita la distribuzione commerciale e la creazione di opere derivate che non siano versioni completamente funzionanti di POV-Ray."}
{"id": "57532", "revid": "78273", "url": "https://it.wikipedia.org/wiki?curid=57532", "title": "San Josemaria Escriv\u00e1", "text": ""}
{"id": "57534", "revid": "39862775", "url": "https://it.wikipedia.org/wiki?curid=57534", "title": "Raytracer", "text": ""}
{"id": "57541", "revid": "123932906", "url": "https://it.wikipedia.org/wiki?curid=57541", "title": "Dispositivo a semiconduttore", "text": "I dispositivi a semiconduttore sono componenti elettronici che sfruttano le propriet\u00e0 elettroniche dei materiali semiconduttori, principalmente silicio, germanio e arseniuro di gallio. I dispositivi a semiconduttore hanno rimpiazzato le valvole termoioniche nella maggior parte delle applicazioni. Utilizzano la conduzione degli elettroni nello stato solido, anzich\u00e9 nel vuoto o nello stato gassoso. I dispositivi a semiconduttore sono disponibili come componenti discreti o possono essere integrati insieme a un gran numero, spesso milioni, di dispositivi simili su un singolo chip, chiamato circuito integrato (di cui si usa spesso l'acronimo inglese IC: \"Integrated Circuit\").\nDescrizione.\nSe un semiconduttore \u00e8 puro e non \u00e8 sottoposto all'azione di un campo elettrico, permette solo una piccola conduzione di corrente, ed \u00e8 praticamente un isolante. Il principale motivo per cui i semiconduttori sono cos\u00ec utili \u00e8 che la conduttivit\u00e0 dei semiconduttori pu\u00f2 essere modificata con l'aggiunta di impurit\u00e0 (drogaggio), con l'azione di un campo elettrico, con l'esposizione alla luce, o con altri mezzi. Per esempio, il funzionamento dei CCD, le unit\u00e0 base delle fotocamere digitali, risiede nel fatto che la conduttivit\u00e0 del semiconduttore cresce con l'esposizione alla luce. Il funzionamento del transistore, che sar\u00e0 discusso in seguito, dipende dal fatto che la conduttivit\u00e0 del semiconduttore pu\u00f2 essere aumentata dalla presenza di un campo elettrico.\nLa conduzione di corrente in un semiconduttore avviene attraverso \"elettroni liberi\" e \"lacune\". Le lacune non sono vere particelle; esse rappresentano la mancanza di un elettrone, in un senso che, per essere compreso, richiede alcune conoscenze di fisica dei semiconduttori. Comunque questa mancanza, o lacuna, pu\u00f2 essere trattata come la controparte carica positivamente dell'elettrone carico negativamente. In effetti, anche il preciso significato di \"elettroni liberi\" richiede, per essere compreso, una conoscenza di base della fisica dei semiconduttori. Per comodit\u00e0, gli \"elettroni liberi\" sono spesso indicati semplicemente come \"elettroni\", ma si deve tenere ben presente che la maggioranza degli elettroni in un solido non sono liberi e non contribuiscono alla conduttivit\u00e0.\nSe il cristallo di un semiconduttore \u00e8 perfettamente puro ed \u00e8 mantenuto ad una temperatura vicina allo zero assoluto senza sollecitazioni (per esempio campi elettrici o luce), non contiene elettroni liberi n\u00e9 lacune, e quindi \u00e8 un isolante perfetto. A temperatura ambiente, le eccitazioni termiche producono alcune coppie di elettroni liberi e lacune, ma la maggioranza di semiconduttori a temperatura ambiente sono nella pratica isolanti.\nDrogare un semiconduttore, come il silicio, con atomi di impurit\u00e0, come il boro e il fosforo crea un numero non uguale di elettroni liberi e lacune. Alti livelli di drogaggio possono rendere un semiconduttore un buon conduttore. Quando un semiconduttore drogato contiene pi\u00f9 lacune rispetto agli elettroni liberi \u00e8 chiamato di \"tipo p\", mentre quando contiene pi\u00f9 elettroni liberi rispetto alle lacune \u00e8 chiamato di \"tipo n\". Il materiale semiconduttore nei dispositivi \u00e8 quasi sempre accuratamente drogato per scopi ingegneristici. Le giunzioni tra semiconduttori di tipo n e di tipo p, chiamate giunzioni p-n, sono gli elementi fondamentali di molti dispositivi a semiconduttore, come il diodo a giunzione e il transistor a giunzione bipolare.\nAnche un campo elettrico pu\u00f2 creare un numero diseguale di elettroni liberi e di lacune in un semiconduttore. Questa \u00e8 la base del funzionamento dei \"transistori a effetto campo\" (FET: \"Field Effect Transistor\") come il MOSFET. L'esposizione alla luce generalmente crea in un semiconduttore coppie elettrone/lacuna, che cambiano la sua conduttivit\u00e0 e consentono la rilevazione della luce.\nTransistori.\nIl pi\u00f9 importante dispositivo a semiconduttore in uso oggi \u00e8 il MOSFET, un tipo di transistore il cui funzionamento risiede su un \"gate\", da cui si origina un campo elettrico che controlla la conduttivit\u00e0 di un \"canale\". I MOSFET, cos\u00ec come altri tipi di transistori, sono usati come blocchi base delle porte logiche. Il loro ruolo in un microprocessore \u00e8 per certi versi analogo a quello del neurone nel cervello. Nei circuiti digitali come i microprocessori, i transistori agiscono come interruttori aperti-chiusi; nel MOSFET, per esempio, la tensione di comando del gate determina se l'interruttore \u00e8 aperto o chiuso.\nI transistori sono fondamentali anche nei circuiti analogici. I transistori usati in ambito analogico non si comportano come interruttori aperti-chiusi, ma ad ingressi variabili in modo continuo rispondono con uscite anch'esse variabili in modo continuo. Per esempio, i transistori sono la base degli amplificatori, i quali producono in uscita un segnale amplificato ma comunque identico (idealmente) all'ingresso. Per anni il transistore bipolare, o BJT, \u00e8 stato il transistore di riferimento per i circuiti analogici. Tuttavia, il MOSFET ha caratteristiche nettamente migliori per i circuiti digitali, e poich\u00e9 \u00e8 difficile integrare BJT e MOSFET su un singolo chip, i MOSFET sono oggi comunemente usati sia per applicazioni digitali che analogiche.\nAltri dispositivi a semiconduttore.\nIl transistore \u00e8 il dispositivo a semiconduttore pi\u00f9 importante, ma ci sono decine di altre famiglie di dispositivi a semiconduttore. Alcuni dei pi\u00f9 importanti dispositivi a semiconduttore di corrente uso sono:\nDispositivi a semiconduttore discreti.\nL'identificazione dei dispositivi a semiconduttore discreti \u00e8 spesso dipendente dal produttore. Tuttavia ci sono stati tentativi di creare degli standard per i codici identificativi, e un sottoinsieme di dispositivi li segue. Per i componenti discreti, per esempio, ci sono tre standard: JEDEC JESD370B negli USA, Pro Electron in Europa e Jis in Giappone."}
{"id": "57542", "revid": "2730", "url": "https://it.wikipedia.org/wiki?curid=57542", "title": "Transistore", "text": ""}
{"id": "57545", "revid": "1335892", "url": "https://it.wikipedia.org/wiki?curid=57545", "title": "Interfaccia utente", "text": "L\u2019interfaccia utente (anche conosciuta come UI, dall'inglese \"User Interface\") \u00e8 un'interfaccia uomo-macchina, ovvero ci\u00f2 che si frappone tra una macchina e un utente, consentendone l'interazione reciproca: in generale pu\u00f2 riferirsi ad una macchina di qualsiasi natura, tuttavia l'accezione pi\u00f9 nota \u00e8 in ambito informatico con l'interazione utente/computer.\nDescrizione.\nAmbito informatico.\nIn ambito informatico, sistemi operativi e applicazioni, sono tipicamente utilizzati i seguenti tipi di interfaccia utente:\nL'interfaccia utente viene generalmente realizzata come strato software \"esterno\" alla parte del sistema operativo o del programma che contiene invece la logica dell'esecuzione o elaborazione. Questo significa che i dati immessi dall'utente, o che a quest'ultimo sono resi disponibili, non sono generati all'interno del codice che gestisce l'interfaccia stessa, ma in uno strato soprastante a diretto contatto con l'utente. Il vantaggio \u00e8 che \u00e8 possibile sviluppare indipendentemente lo strato che realizza e implementa l'interfaccia da quello che realizza la logica di esecuzione o l'accesso ai dati (\"divide et impera\"), al punto che, in ambito applicazioni web, sono sorti design pattern come il \"Model View Controller\" (MVC)."}
{"id": "57546", "revid": "287204", "url": "https://it.wikipedia.org/wiki?curid=57546", "title": "Eroe di guerra", "text": "Leroe di guerra \u00e8 colui che genericamente si immola in battaglia per un bene superiore, come per la difesa della propria comunit\u00e0, e a cui vengono riconosciuti ogni onore e memoria eterna, nonch\u00e9 enorme lustro e prestigio ai propri discendenti o al proprio casato.\nL'atto che fa diventare una persona un eroe di guerra pu\u00f2 comunque essere visto come un vero e proprio obbligo, come dovere prescritto ad ogni uomo rispettabile in possesso delle virt\u00f9, considerando quindi codardo chiunque vi si sottraesse. In tale quadro ci si aspetta che ogni uomo rispettabile fosse pronto anche al pi\u00f9 estremo dei sacrifici per difendere la propria comunit\u00e0, il proprio Paese o il proprio casato. Questo principio \u00e8 stato universalmente riconosciuto almeno fino alla prima guerra mondiale dove tale figura ha sofferto una grave crisi, almeno nella societ\u00e0 occidentale.\nStoria.\nIl simbolo dell'\"eroe militare\" o \"eroe di guerra\" \u00e8 presente nella civilt\u00e0 occidentale fin dalle sue prime manifestazioni, nel corso dei secoli questo simbolo si \u00e8 poi evoluto insieme alla societ\u00e0 occidentale, passando dagli eroi omerici a personaggi che sono valutati per un comportamento nel corso del tempo e la responsabilit\u00e0 verso i commilitoni pi\u00f9 che per la singola azione. Fin dal tempo dei romani gli eroi militari erano insigniti di particolari onorificenze, questa pratica si \u00e8 perpetuata fino di giorni nostri, con differenti sensibilit\u00e0 nelle varie societ\u00e0.\nOggi, anche in seguito alle convenzioni di Ginevra, specialmente la terza e la quarta hanno disciplinato il comportamento delle forze in conflitto, codificandone i comportamenti e prevedendo delle sanzioni ai trasgressori.\nEvoluzione nella storia.\nL'evoluzione storica della figura dell'eroe di guerra, \u00e8 strettamente correlata al mutare della differenza concezione del valore della vita, intesa non solo come vita di se stessi, dei propri cari o della propria parte, ma anche quella del nemico o delle eventuali vittime civili, non direttamente coinvolte nel conflitto.\nIn passato veniva spesso celebrata la vittoria con veri e propri \"bagni di sangue\" col nemico, in quanto il numero dei nemici uccisi era direttamente proporzionale alla fama ed al valore dell'eroe. Si pu\u00f2 dire che l'eroe si misurasse in nemici uccisi.\nOggi, non solo le gi\u00e0 citate convenzioni dovrebbero frenare qualsiasi azione del genere, ma anche la differente cultura, che vede nella vita il bene pi\u00f9 prezioso, giustifica per il conseguimento di un obiettivo militare l'uccisione di altri esseri umani, nei casi in cui ci\u00f2 fosse funzionale ad evitare ulteriori e maggiori spargimenti di sangue. Figlia di questo ragionamento \u00e8 la, per quanto inutile, politica di messa al bando delle mine antiuomo, comunque ancora infruttuosa. Tale nuova mentalit\u00e0 si vede soprattutto in marina e in aviazione dove lo scopo ultimo non \u00e8 l'uccisione dei militari di equipaggio, bens\u00ec l'affondamento della nave oppure l'abbattimento dell'aeromobile, quindi la neutralizzazione della minaccia, il fatto che a bordo si trovino degli uomini che possono essere uccisi \u00e8 solo indiretto e non \u00e8 lo scopo dell'azione, anche per le ben note convenzioni che tutelano i naufraghi o i piloti abbattuti.\nIn tale quadro quindi, la figura dell'eroe di guerra ha perso la prospettiva di potenza, venendo quindi caratterizzata da nuove virt\u00f9 militari ed umane.\nUn esempio pu\u00f2 essere l'azione svolta dal comandante Salvatore Todaro durante la seconda guerra mondiale, che corse seri rischi, in quanto sommergibilista, per salvare i naufraghi del mercantile da lui stesso affondato per ragioni militari nell'atlantico. Nonostante tale gesto, lo stesso Todaro venne duramente criticato dall'ammiraglio Karl D\u00f6nitz meritandosi l'appellativo di \"Don Chischiotte del mare\" per aver violato gli ordini ed aver messo a rischio l'intera operazione, il proprio sommergibile, la vita dei propri uomini, per salvare la vita a pochi marinai nemici.\nEpoca antica.\nLa tradizione classica ci ha lasciato le importanti figure degli eroi omerici, rappresentati in poemi come l'Iliade e l'Odissea. Secondo tale letteratura, l'eroe acquisisce una natura superiore a quella umana, assumendo spesso i caratteri della semidivinit\u00e0, come accade per Achille.\nIn tale periodo la figura dell'eroe di guerra pu\u00f2 essere distinta per due caratteristiche: la forza bruta e la potenza in battaglia, come accade per Achille e Aiace (Sofocle) o per l'astuzia e l'ingegno, cui Ulisse ne rappresenta l'archetipo."}
{"id": "57551", "revid": "2075003", "url": "https://it.wikipedia.org/wiki?curid=57551", "title": "Motore Wankel", "text": "Il motore Wankel \u00e8 un motore a combustione interna rotativo (perch\u00e9 il pistone non si muove di moto rettilineo alternato ma ruota intorno a un asse); viene alimentato da un impianto di alimentazione con travasi che sono posizionati o nella cassa statorica trocoidale (posizione periferica) o, alternativamente, nelle piastre laterali della camera statorica (posizione laterale) e scarica i prodotti esausti (gas di scarico) tramite un impianto di scarico che analogamente presenta luci di scarico in posizione periferica o laterale.\nStoria.\nFu presentato da Felix Wankel nel 1957 grazie alla collaborazione con il dott. Froede, capo dei tecnici della NSU, che apport\u00f2 modifiche sostanziali al progetto iniziale del motore.\nLa prima vettura azionata da un motore Wankel fu, nel 1963, la NSU Spider; nonostante il monorotore avesse una cilindrata di soli 498\u00a0cm\u00b3 sviluppava una potenza di 50\u00a0CV e spingeva l'auto a oltre 150\u00a0km/h a fronte di un consumo decisamente parco per l'epoca.Una sperimentazione su vasta scala fu condotta da Citro\u00ebn tra il 1970 e il 1971, con l'introduzione della vettura M35, prodotta in 267 esemplari e affidata ad altrettanti clienti scelti per l'uso intensivo che facevano della propria vettura. Citro\u00ebn avvi\u00f2 nel 1973 anche un programma di ricerca in campo aeronautico culminato con la costruzione dell'elicottero RE2 Citro\u00ebn, che vol\u00f2 nel dicembre del 1975 ma che non ottenne mai una certificazione permanente di idoneit\u00e0 al volo e che oggi si trova al Conservatoire Citro\u00ebn.\nLe prime vetture di serie che adottarono questo tipo di motore furono le NSU. Tale ditta svilupp\u00f2 questo tipo di propulsore assieme a Citro\u00ebn tramite la societ\u00e0 controllata Comotor. Tra i prodotti di questo accordo vanno ricordate la Ro 80 per NSU e la GS Birotor per Citro\u00ebn. Tra il 1963 e il 1970, la Mercedes Benz realizz\u00f2 una decina di prototipi tra cui le famose C111 a tre e quattro rotori (realizzate tra il 1969 e il 1970) e una 350 SL Quadrirotore utilizzata normalmente da Wankel stesso. Alla Mercedes si affianc\u00f2 la GM, con i prototipi Chevrolet, e la American Motors, che realizz\u00f2 una versione rotativa della sua Pacer.\nL'Alfa Romeo speriment\u00f2 il motore Wankel fino al 1975. Aveva una sala prova motori attrezzata in permanenza per le prove e due vetture su cui era montata la versione birotore di 2200\u00a0cm\u00b3, la prima era una Giulia berlina, la seconda era una 1750 bianca, che dur\u00f2 in servizio alcuni anni. Le ricerche furono abbandonate dopo che all'ente di ricerca, cui era affidata la sperimentazione, si convinsero che nemmeno applicando l'iniezione elettronica era possibile avvicinarsi ai livelli di inquinamento raggiungibili con i motori alternativi.\nIn campo motociclistico il propulsore rotativo fu utilizzato sporadicamente dalla stessa NSU, dalla Sachs (la \"Wankel 2000\", datata 1974, fu la prima moto al mondo a essere spinta da un motore rotativo) dalla Suzuki (sul modello \"RE-5\" del 1975) e dalla Norton che riusc\u00ec anche a ottenere delle vittorie in gare del campionato inglese e al Tourist Trohy nel 1992 con Steve Hislop che vinse il Senior TT.\nI principali problemi di questi motori riguardavano la durata delle guarnizioni di tenuta del rotore che lavorano in condizioni di pressione e temperatura elevata e la loro scarsa lubrificazione. Grazie allo sviluppo della tecnologia dei materiali, la durata di vita di questi propulsori fu notevolmente aumentata, consentendo una produzione su larga scala. La casa automobilistica Mazda da oltre trent'anni porta avanti lo studio e lo sviluppo di motori rotativi ad alte prestazioni, l'ultima applicazione \u00e8 sulla vettura Mazda RX-8 con un birotore denominato \"Renesis\" (fusione delle iniziali di Rotary Engine e della parola Genesis) con cilindrata complessiva di 1.308\u00a0cm\u00b3, in grado di sviluppare una potenza di 231\u00a0CV (170\u00a0kW) a 8.500 giri/min e una coppia massima di 211 N\u00b7m a 5.500 giri/min. \u00c8 a tutt'oggi l'ultima evoluzione del motore di derivazione Wankel.\nGeometria del motore.\nIl profilo della camera statorica \u00e8 simmetrico rispetto ai due assi ortogonali baricentrici e prende il nome di epitrocoidale. Quello del rotore invece \u00e8 su base triangolare equilatera, con lati leggermente convessi e prende il nome di triangolo di Reuleaux.\nIl contatto tra statore e rotore avviene ai tre vertici dell'organo in movimento, che strisciano sulle pareti dello statore; su queste sono praticate le luci per l'aspirazione della miscela aria-carburante e per lo scarico dei gas combusti, oltre che all'alloggio per una o pi\u00f9 candele di accensione della miscela. Le basi dello statore sono costituite da due pareti piane, che presentano centralmente un foro per il passaggio dell'albero motore.\nLa definizione della forma del profilo dello statore da parte dell'ing. Wankel derivava da uno studio condotto per via empirica; solo successivamente, il prof. Othmar Baier del Politecnico di Stoccarda, dimostr\u00f2 che la forma era quella di un'epitrocoide, cio\u00e8 una curva generata dal rotolamento di una circonferenza generatrice su di un'altra circonferenza fissa. Quando il punto che descrive la curva non giace sulla circonferenza, ma all'interno o all'esterno di essa, la curva diventa una trocoide, e rispettivamente viene chiamata ipotrocoide o epitrocoide.\nUn requisito importante delle trocoidi, affinch\u00e9 siano linee chiuse, \u00e8 che il rapporto tra i diametri della circonferenza fissa e di quella mobile sia un numero intero: tale numero rappresenta pure il numero di archi costituenti la trocoide. Nel motore Wankel il rapporto tra i diametri delle circonferenza \u00e8 2:1. Se si vuole evitare che la trocoide presenti punti doppi, \u00e8 necessario che il punto prescelto per tracciare il profilo si trovi all'interno della circonferenza generatrice (mobile).\nLa scelta di tale punto e della sua distanza dal centro della circonferenza mobile (eccentricit\u00e0) \u00e8 del tutto arbitraria, cos\u00ec il numero di profili trocoidali utilizzabili per un motore a pistone rotante \u00e8 teoricamente illimitato. Delle varie soluzioni teoriche possibili per\u00f2, la soluzione con statore epitrocoidale a due lobi e rotore tri-lobato rappresenta quella pi\u00f9 adottata e quella che Wankel utilizz\u00f2 per il suo motore.\nIl profilo del rotore invece \u00e8 quello del triangolo di Reuleaux; in seno a ciascuno dei tre lati del rotore, nel senso della profondit\u00e0, \u00e8 ricavata una nicchia che aumenta la cilindrata del rotore e soprattutto permette di migliorare la forma e le prestazioni fluidodinamiche della camera di combustione, altrimenti penalizzate dalla strozzatura di giunzione dei due lobi epitrocoidali.\nIl dimensionamento dello spessore della cassa statorica (misurato come distanza assiale tra le due facce laterali) non \u00e8 soggetto teoricamente a nessuna limitazione: se lo spessore \u00e8 eccessivo, tuttavia, la combustione risulter\u00e0 lenta e incompleta, mentre se \u00e8 troppo piccolo la cilindrata risulta troppo piccola per un buon funzionamento del motore. Tradizionalmente il valore dello spessore \u00e8 scelto pari a circa la met\u00e0 del raggio della circonferenza circoscritta al rotore.\nIl funzionamento.\nIl principio di funzionamento del Wankel \u00e8 molto semplice: un rotore a tre lobi ruota eccentricamente intorno all'albero motore, generando con il suo movimento camere di lavoro, all'interno delle quali si compiono ciclicamente le quattro classiche fasi di aspirazione - compressione - combustione - scarico.\nGirando all'interno della carcassa con un particolare movimento orbitante, il rotore forma tre camere, il cui volume varia ciclicamente: nelle 3 camere si compiono contemporaneamente 3 cicli Otto a quattro tempi, sfasati tra loro di 120\u00b0.\nAvendo il rotore tre lati uguali, il processo avviene in modo sequenziale 3 volte a ogni giro del rotore stesso (corrispondente a 3 giri dell'albero motore), con un notevole vantaggio ai fini della potenza erogata e della regolarit\u00e0 di funzionamento.\nAl centro del rotore \u00e8 calettata una ruota dentata a denti interni (corona rotorica) che ingrana con una ruota a denti esterni solidale alla piastra di chiusura dello statore (pignone statorico) e coassiale con i perni di banco dell'albero motore; la corona rotorica rotola sul pignone senza strisciare su di essa.Il rotore presenta un foro centrale dotato di una grossa bronzina anulare nel quale ruota un eccentrico cilindrico calettato sull'albero motore.\nLa fase di aspirazione della miscela aria-benzina incomincia quando il volume della camera in cui sbocca il condotto di aspirazione incomincia ad aumentare, creando cos\u00ec una depressione che richiama la miscela all'interno della camera statorica. Proseguendo nel suo movimento, il rotore provoca una riduzione dello spazio compreso tra la sua parete e quella dello statore, cosicch\u00e9 la miscela aspirata viene compressa. Quando la compressione ha raggiunto il valore ottimale, scocca la scintilla attraverso gli elettrodi della candela; ha cos\u00ec inizio la fase di combustione e, quindi, l'espansione dei gas; il conseguente aumento di pressione fa s\u00ec che delle forze agiscano sul rotore costringendolo a proseguire nel suo moto rotatorio. Terminata la fase di espansione si ha un'altra riduzione di volume durante la quale i gas combusti vengono spinti fuori del motore attraverso il condotto di scarico. Le pressioni che vengono esercitate sul rotore dai gas in espansione sono trasmesse tramite l'eccentrico sull'albero motore, che, quindi, viene trascinato in rotazione.\nAl pignone statorico \u00e8 demandato il compito di costringere il rotore a seguire un'orbita eccentrica, tale da garantire il contatto costante degli elementi di tenuta apicali contro le pareti interne dello statore. Dall'albero motore il moto passa direttamente al gruppo frizione e quindi al cambio, da dove viene trasmesso alle ruote motrici.\nPrincipali vantaggi.\nIl motore Wankel, grazie alla sua particolare struttura, presenta numerosi vantaggi rispetto ai vari tipi di motore alternativo a combustione interna:\nIl motore rotativo ha un'incredibile semplicit\u00e0 di progettazione derivante dal suo dettaglio pi\u00f9 importante: la presenza di solo due parti in movimento, il rotore e l'albero motore.\n\u00c8 inoltre notevole l'assenza di masse in moto alterno (che sui motori alternativi sono bielle, pistoni e spinotti) e quindi l'assenza di forze di inerzia del secondo ordine che risultano altrimenti difficili da bilanciare; infatti queste possono essere bilanciate da opportune masse, poste in rotazione a una velocit\u00e0 doppia rispetto a quella dell'albero motore. L'assenza di queste forze di inerzia nonch\u00e9 di una massa volanica (sostituita dal rotore stesso) consente a questo tipo di motore di avere forti accelerazioni e valori di potenza specifica pi\u00f9 elevati rispetto ai motori alternativi grazie alla possibilit\u00e0 di raggiungere regimi di rotazione maggiori.\nIl Wankel \u00e8 molto pi\u00f9 leggero e compatto dei normali propulsori a pistoni perch\u00e9 possiede solo due parti mobili; ha poi cicli di aspirazione e di scarico pi\u00f9 vantaggiosi, dal momento che i fluidi hanno pi\u00f9 tempo per entrare e uscire dalla camera di combustione e quindi ha minori perdite di carico. Anche il Wankel pu\u00f2 essere dotato di sistemi di sovralimentazione mediante turbina o compressore volumetrico.\nIl miglior sfruttamento della combustione durante l'espansione fornisce, a parit\u00e0 di cilindrata, una maggior potenza rispetto a un motore alternativo, perch\u00e9 durante l'espansione l'albero ruota di 270\u00b0 anzich\u00e9 di 180\u00b0.\nGli svantaggi.\nI principali svantaggi sono:\nI problemi di carattere costruttivo del Wankel riguardano in particolare il rotore, sottoposto a brusche escursioni termiche di circa 900 \u00b0C e che deve essere quindi costruito in leghe estremamente resistenti (acciaio e alluminio) e costose.\nInoltre, data la conformazione spigolosa del rotore, questo \u00e8 sottoposto a strisciamento e micro-urti continui contro la parete dello statore che vede presto deteriorarsi la pista di strisciamento riducendo cos\u00ec la tenuta idraulica delle guarnizioni, e conseguente riduzione del rendimento.\nDal punto di vista tecnologico, la costruzione degli organi principali, quali il rotore e lo statore, \u00e8 complicata: lo statore soprattutto presenta serie difficolt\u00e0 a causa della lavorazione superficiale della pista di scorrimento, che richiede l'uso di macchine di precisione. Inoltre per garantire una buona resistenza all'usura delle superfici di strisciamento vanno eseguiti processi di indurimento superficiale (tempra) e levigatura molto accurati.\nIl consumo di carburante, rispetto ai motori a combustione interna alternativi, \u00e8 inevitabilmente maggiore, a causa della conformazione della camera di combustione, stretta e lunga; il problema dell'incrocio tra fase di combustione-espansione e fase di scarico, difficilmente modificabile per ragioni geometriche e costruttive, \u00e8 un'altra ragione che spiega il basso rendimento del motore. Tutte queste cose, e altre ancora, erano state modificate (o rese modificabili) nei motori alternativi nel corso degli anni (per esempio tramite l'adozione dei variatori di fase).\nIl tasso di idrocarburi incombusti allo scarico \u00e8 dovuto alla conformazione della camera di combustione. Tuttavia gi\u00e0 a met\u00e0 degli anni settanta, alcune soluzioni prospettavano degli importanti passi avanti (nel funzionamento al minimo, da incombusti \"non misurabili\", a livelli 7 volte quelli di un buon motore alternativo). \nQuesti problemi minarono rapidamente il proliferare dei motori rotativi. Le ricerche tecnologiche e produttive furono portate avanti dalla sola Mazda, che ha proseguito su questa strada sino a oggi.\nApplicazioni in campo aeronautico.\nNell'aviazione leggera il Wankel \u00e8 stato introdotto in modo massiccio solo negli ultimi decenni perch\u00e9 la relativamente bassa longevit\u00e0 del motore ne sconsigliava l'utilizzo. Oggi invece se ne apprezzano numerosi aspetti: l'ottimo rapporto peso/potenza, la piccola sezione trasversale, la leggerezza, l'affidabilit\u00e0, la semplicit\u00e0 e non ultimo il costo contenuto.\nL'utilizzo di questo motore si ritrova principalmente negli aerei medio/piccoli da diporto e in alcuni tipi di acrobatici particolarmente spinti nell'elaborazione.\nApplicazioni storiche.\nIl rotativo Wankel fu utilizzato su alcune vetture, che ne aumentarono la popolarit\u00e0 ma alimentarono controversie:\nApplicazione motociclistica.\nLe moto che hanno usato questo motore sono:\nIl motore Wankel oggi.\nEsistono nel mondo piccole aziende specializzate che progettano e producono motori Wankel per applicazioni sia in campo terrestre (auto, moto, motoslitte), sia navale, sia per l'aviazione. Queste aziende sfruttano la modularit\u00e0 nell'accoppiamento tra pi\u00f9 rotori Wankel per avere in catalogo varie tipologie di motori con potenze che possono andare da 40 a oltre 300\u00a0CV solo accoppiando due o pi\u00f9 rotori dello stesso tipo. Ne consegue una notevole flessibilit\u00e0 e semplicit\u00e0 costruttiva, molto apprezzata sia dalle aziende, per il minor costo di progettazione, produzione e assemblaggio, sia dai clienti, per la quasi infinita variet\u00e0 di prodotti tra i quali scegliere.\nA oggi esiste in commercio una versione di motore Wankel per aeromodelli di soli 4,97\u00a0cm\u00b3 prodotto dalla giapponese OS Engines, alimentato a miscela di metanolo-nitrometano-olio, sistema di autoaccensione (arden glow plug) e capace di erogare 1,08\u00a0HP a 18\u00a0000\u00a0giri/min."}
{"id": "57555", "revid": "1543377", "url": "https://it.wikipedia.org/wiki?curid=57555", "title": "Nervi cranici", "text": "I nervi cranici o nervi encefalici sono un gruppo di fasci nervosi che originano direttamente dall'encefalo, pi\u00f9 precisamente dal tronco encefalico. Fanno parte del sistema nervoso periferico.\nNell'uomo adulto fisiologicamente sono presenti 12 paia di nervi cranici (24 nervi in totale) ed i residui dei nervi terminali, strutture che usualmente regrediscono durante lo sviluppo embrionale e nei primi anni di vita. I nervi cranici sono convenzionalmente numerati secondo la \"Terminologia Anatomica\" con i numeri romani (I-XII) ad eccezione del nervo terminale che \u00e8 numerato con la numerazione araba come nervo cranico 0. Considerando la loro origine, essi sono numerati in senso cranio-caudale, ovvero dall'alto verso il basso se il soggetto si trova in posizione anatomica.\nI nervi cranici si distinguono dai nervi spinali che invece originano dal midollo spinale. Analogamente ai nervi spinali essi sono rivestiti da meningi (pia madre, aracnoide, dura madre) ed emergono da fori delimitati da ossa e strutture connettivali (fori intervertebrali nei nervi spinali; fori dalla terminologia eterogenea nel caso del cranio).\nConfine tra sistema nervoso centrale e periferico.\nPer comprendere la morfologia dei nervi encefalici, \u00e8 necessario definire prima la differenza tra i termini \"origine reale\", \"origine apparente/emergenza\" e \"terminazione\" dei nervi encefalici. Queste definizioni sono utili per comprendere il luogo dove \"inizia\" il sistema nervoso periferico e \"termina\" il sistema nervoso centrale.\nSe nel midollo spinale i nuclei motori sono anteriori (corna o colonne ventrali) e i sensitivi sono posteriori (corna o colonne dorsali), nel tronco encefalico i nuclei effettori si portano dorsalmente nella calotta o tegmento del tronco encefalico e si fanno mediali, mentre i sensitivi si portano lateralmente. Tra le due colonne grigie compaiono nuovi nuclei per le sensibilit\u00e0 speciali (nuclei statoacustici, per esempio), sempre nell'ordine mediale-effettore e laterale-sensitivo.\nNel tronco encefalico i nuclei motori mediali vengono detti in I posizione se dorsali, in II posizione se ventrali.\nVicino al piano di simmetria del tronco encefalico ci sono i nuclei efferenti somatici, come i nuclei oculomotori, mentre lateralmente ci sono i nuclei efferenti autonomi (viscerali) come il nucleo di Edinger-Westphal, che controlla l'accomodazione e la miosi. Procedendo verso l'esterno si incontra una separazione, detta \"sulcus limitans\", oltre la quale troviamo i nuclei viscerali afferenti, come il nucleo del tratto solitario; pi\u00f9 lateralmente ancora, ma pi\u00f9 in avanti, troviamo il nucleo trigemino e dorsalmente al tronco gli afferenti somatici specifici, che gestiscono sensazioni come l'equilibrio.\nAnatomia.\nGli esseri umani possiedono tredici paia di nervi cranici, di cui solo dodici sono strutture anatomiche pienamente conservate nell'adulto. Ogni emiporzione del sistema nervoso comprender\u00e0 quindi: il nervo terminale (0), il nervo olfattivo (I), il nervo ottico (II), il nervo oculomotore (III), il nervo trocleare (IV), il nervo trigemino (V), il nervo abducente (VI), il nervo faciale (VII), il nervo vestibolococleare (VIII), il nervo glossofaringeo (IX), il nervo vago (X), il nervo accessorio (XI) e il nervo ipoglosso (XII).\nTerminologia.\nI nervi cranici sono generalmente denominati in base alla loro struttura o alla loro funzione. Ad esempio, il nervo olfattivo (I) \u00e8 responsabile dell'olfatto mentre il nervo facciale (VII) fornisce l'innervamento motorio ai muscoli del viso. Poich\u00e9, quando vennero documentati e studiati per la prima volta, il latino era la lingua utilizzata nello studio dell'anatomia, molti nervi mantengono la derivazione latina o greca per i loro nomi. Cos\u00ec il nervo trocleare (IV), ha assunto questo nome perch\u00e9 innerva un muscolo che si inserisce nella troclea, (dal greco \"trochlea\"), il nervo trigemino (V) prende il nome dalle sue tre componenti (dal latino \"trigemino\" che significa tre gemelli) e il nervo vago (X) \u00e8 cos\u00ec chiamato per il suo decorso errante (da latino \"vago\").\nI nervi cranici sono numerati in base alla loro posizione rostrale-caudale (anteriore-posteriore), nell'osservazione del cervello. Se il cervello viene accuratamente rimosso dal cranio, i nervi sono tipicamente visibili nel loro ordine numerico, con l'eccezione dell'ultimo, il XII, che sembra emergere rostralmente (sopra) al XI.\nI nervi cranici decorrono sia all'interno, sia all'esterno del cranio. I percorsi all'interno del cranio sono chiamati \"intracranici\" mentre quelli al di fuori \"extracranici\". Nel cranio sono presenti molti fori chiamati \"foramina\" attraverso i quali i nervi possono uscire da esso. Tutti i nervi cranici sono accoppiati, il che significa che si trovano su entrambi i lati, destro e sinistro, del corpo. Se un nervo innerva un muscolo, la cute o realizza una funzione sullo stesso lato del corpo da cui esso origina, la sua funzione \u00e8 detta \"ipsilaterale\", se invece \u00e8 sul lato opposto questa \u00e8 nota come funzione \"controlaterale\".\nDecorso intracranico.\nIl decorso intracranico dei nervi cranici \u00e8 importante per la diagnosi di diverse lesioni intracraniche come i tumori cerebrali e gli aneurismi cerebrali. La disfunzione di uno o pi\u00f9 nervi cranici indica una compressione o stimolazione da parte di alcune lesioni. Ad esempio, uno schwannoma dell'acustico pu\u00f2 inizialmente causare disturbi all'udito, ma con un'ulteriore crescita del tumore pu\u00f2 coinvolgere altri nervi cranici e il paziente pu\u00f2 cos\u00ec presentare anche dolore, simile alla nevralgia del trigemino quando il tumore coinvolge il nervo trigemino. o diplopia a causa di un coinvolgimento del nervo abducente. Un paziente che presenta ptosi pu\u00f2 avere un aneurisma dell'arteria comunicante posteriore che comprime il nervo oculomotore durante il suo decorso intracranico. Il dolore facciale nella distribuzione di una o tutte le derivazioni del nervo trigemino suggerisce la stimolazione delle radici del nervo trigemino da parte di un vaso locale.\nNuclei.\nI corpi cellulari di molti dei neuroni della maggior parte dei nervi cranici sono contenuti in uno o pi\u00f9 nuclei nel tronco cerebrale. Questi nuclei sono importanti in relazione alla disfunzione del nervo cranico perch\u00e9 il danno ad essi, come nel caso di un \"ictus\" o di un trauma, pu\u00f2 simulare il danno a uno o pi\u00f9 rami di un nervo cranico. In termini di specifici nuclei del nervo cranico, la porzione mesencefalica del tronco cerebrale possiede i nuclei del nervo oculomotorio (III) e del nervo trocleare (IV); il ponte ha i nuclei del nervo trigemino (V), del nervo abducente (VI), del nervo facciale (VII) e del nervo vestibolococleare (VIII); e il bulbo ha i nuclei del nervo glossofaringeo (IX), del nervo vago (X), del nervo accessorio (XI) e del nervo ipoglosso (XII). Le fibre di questi nervi cranici escono dal tronco cerebrale da questi nuclei.\nGangli.\nAlcuni nervi cranici possiedono gangli (raccolte di corpi cellulari) sensoriali o parasimpatici di neuroni, che si trovano all'esterno del cervello (ma che possono trovarsi anche all'interno o all'esterno del cranio).\nI gangli sensoriali sono direttamente corrispondenti ai gangli dorsali dei nervi spinali e sono noti come gangli sensoriali cranici. I gangli sensoriali esistono per i nervi che hanno una funzione sensoriale, ovvero: V, VII, VIII, IX, X. Esistono anche gangli parasimpatici, che fanno parte del sistema nervoso autonomo dei nervi cranici III, VII, IX e X.\nEmergenza dal cranio e decorso extracranico.\nDopo essere emersi dal cervello, i nervi cranici decorrono all'interno del cranio e alcuni di essi devono emergere da questa struttura ossea per raggiungere le loro destinazioni. Spesso i nervi passano attraverso fori presenti nel cranio, chiamati \"forami\". Altri nervi passano attraverso i canali ossei, percorsi pi\u00f9 lunghi racchiusi da ossa. Questi forami e canali possono contenere pi\u00f9 di un nervo cranico e possono contenere anche vasi sanguigni.\nFunzione.\nI nervi cranici forniscono innervazione motoria e sensoriale principalmente alle strutture all'interno del cranio e del collo. L'innervazione sensoriale include sia la sensazione \"generale\", come la temperatura e il tatto, sia l'innervazione \"specifica\" come gusto, vista, odore, equilibrio e udito.\nIl nervo vago (X) fornisce l'innervazione sensoriale e autonomica (parasimpatica) dei movimenti alle strutture del collo e alla maggior parte degli organi toracici e addominali.\nRisposta ai feromoni (0).\nIl \"nervo terminale\" (0) \u00e8 coinvolto nelle risposte ormonali all'olfatto che avvengono soprattutto nelle prime fasi di sviluppo. Le informazioni veicolate da tale nervo sono strettamente correlate alla relazione tra olfatto e funzione sessuale anche se la risposta ai ferormoni nell'uomo \u00e8 notevolmente inferiore rispetto a quella che avviene in numerose altre specie.\nOlfatto (I).\nIl \"nervo olfattivo\" (I) trasmette l'olfatto.\nUn danno al nervo olfattivo (I) pu\u00f2 causare l'incapacit\u00e0 di percepire gli odori (anosmia), una distorsione dell'olfatto (parosmia) o mancanza o alterazione del gusto. Se c'\u00e8 il sospetto di un cambiamento nel senso dell'olfatto, ogni narice viene testata con sostanze di odori noti, come caff\u00e8 o sapone. Sostanze che odorano intensamente, ad esempio l'ammoniaca, possono portare all'attivazione dei recettori del dolore (nocicettori) del nervo trigemino che si trovano nella cavit\u00e0 nasale e questo pu\u00f2 confondere i test olfattivi.\nVista (II).\nIl \"nervo ottico\" (II) trasmette informazioni visive.\nUn danno al nervo ottico (II) compromette aspetti specifici della vista che dipendono dalla posizione della lesione. Una persona potrebbe non essere in grado di vedere oggetti sul lato sinistro o destro (emianopsia omonima), o potrebbe avere difficolt\u00e0 a vedere oggetti nei loro campi visivi esterni (emianopsia eteronima) se \u00e8 coinvolto anche il chiasma ottico. La visione pu\u00f2 essere testata esaminando il campo visivo o la retina per mezzo di con un oftalmoscopio, utilizzando un processo noto come fundoscopia. L'esame del campo visivo pu\u00f2 essere usato per localizzare le lesioni strutturali nel nervo ottico o, pi\u00f9 in avanti, lungo i decorsi visivi.\nMovimento oculare (III, IV, VI).\nIl \"nervo oculomotore\" (III), il \"nervo trocleare\" (IV) e il \"nervo abducente\" (VI) coordinano il movimento degli occhi.\nDanni ai nervi III, IV o VI possono influenzare il movimento del bulbo oculare (globo). Uno solo o entrambi gli occhi possono essere compromessi; in entrambi i casi una visione doppia (diplopia) potrebbe verificarsi poich\u00e9 i movimenti degli occhi non sono pi\u00f9 sincronizzati. Questi nervi possono essere esaminati osservando come l'occhio segue un oggetto in direzioni diverse. Questo oggetto pu\u00f2 essere un dito o uno spillo e pu\u00f2 essere mosso in diverse direzioni per valutare la velocit\u00e0 di inseguimento. Se gli occhi non lavorano insieme, la causa pi\u00f9 probabile \u00e8 il danneggiamento di uno specifico nervo cranico o dei suoi nuclei.\nUn danno al nervo oculomotore (III) pu\u00f2 causare una visione doppia e l'incapacit\u00e0 di coordinare i movimenti di entrambi gli occhi (strabismo), oltre che anche una caduta palpebrale (ptosi) e la dilatazione della pupilla (midriasi). Le lesioni possono anche portare all'impossibilit\u00e0 di aprire l'occhio a causa della paralisi del muscolo elevatore della palpebra superiore. Gli individui che soffrono di una lesione al nervo oculomotore possono compensare tale condizione inclinando la testa per alleviare i sintomi dovuti alla paralisi.\nAnche un danno al nervo trocleare (IV) pu\u00f2 causare diplopia. Il risultato sar\u00e0 un occhio che non pu\u00f2 muoversi correttamente verso il basso. Ci\u00f2 \u00e8 dovuto al deficit di funzionamento del muscolo obliquo superiore che \u00e8 innervato dal nervo trocleare.\nAnche il danno al nervo degli abducenti (VI) pu\u00f2 comportare diplopia. Ci\u00f2 \u00e8 dovuto alla compromissione del muscolo retto laterale che \u00e8 innervato dal nervo degli abducenti.\nNervo trigemino (V).\nIl \"nervo trigemino\" (V) comprende tre parti distinte: il nervo oftalmico (V1), il nervo mascellare (V2) e il nervo mandibolare (V3). Insieme, questi nervi forniscono sensazioni alla cute del viso e controllano anche i muscoli della masticazione. Le condizioni che influenzano il nervo trigemino (V) includono la nevralgia del trigemino, cefalea a grappolo e trigemino zoster. La nevralgia del trigemino si verifica pi\u00f9 tardi nella vita rispetto alle altre condizioni, dalla mezza et\u00e0 in poi, pi\u00f9 spesso dopo i 60 anni, ed \u00e8 una patologia tipicamente correlata a dolore molto forte distribuito sull'area innervata dalle dai rami mascellare o mandibolare del nervo trigemino (V2 e V3).\nEspressione facciale (VII).\nLe lesioni del \"nervo faciale\" (VII) possono manifestarsi come paralisi facciale, una situazione in cui una persona non \u00e8 in grado di muovere i muscoli su uno o entrambi i lati del proprio viso. Nel trauma contusivo, il nervo faciale \u00e8 il nervo cranico che risulta pi\u00f9 frequentemente danneggiato. Una paralisi facciale molto comune e generalmente temporanea \u00e8 nota come paralisi di Bell che \u00e8 il risultato di una lesione idiopatica (causa sconosciuta), unilaterale del motoneurone inferiore del nervo faciale ed \u00e8 caratterizzata dall'incapacit\u00e0 di spostare i muscoli omolaterali dell'espressione facciale, incluso l'innalzamento del sopracciglio e il solco della fronte. I pazienti con paralisi di Bell hanno spesso una bocca cadente sul lato affetto e spesso hanno difficolt\u00e0 a masticare poich\u00e9 il muscolo buccinatore \u00e8 interessato. La paralisi di Bell si verifica molto raramente e colpisce circa 40.000 statunitensi ogni anno. Ci sono studi su topi e umani che suggeriscono che gli appartenenti alla famiglia degli \"Herpesviridae\" sono in grado di produrre la paralisi di Bell. La paralisi facciale pu\u00f2 essere causata da altre condizioni incluso l\"'ictus\", e condizioni simili sono occasionalmente erroneamente diagnosticate come paralisi di Bell. \u00c8 una condizione temporanea che di solito dura da 2 a 6 mesi, ma pu\u00f2 lasciare postumi che modificano la vita, mentre i sintomi possono anche ripresentarsi.\nUdito ed equilibrio (VIII).\nIl \"nervo vestibolo-cocleare\", detto anche \"stato-acustico\" (VIII), si divide in nervo vestibolare e nervo cocleare. La parte vestibolare \u00e8 responsabile per l'innervamento dei vestiboli e del canale semicircolare dell'orecchio interno; questa struttura trasmette informazioni sull'equilibrio ed \u00e8 una componente importante del riflesso vestibolooculare, il quale mantiene stabile la testa e consente agli occhi di seguire gli oggetti in movimento. Il nervo cocleare trasmette informazioni dalla coclea, permettendo al suono di essere percepito.\nSe danneggiato, il nervo vestibolare pu\u00f2 dare origine a sensazioni di rotazione e vertigini. Un danno pu\u00f2 anche presentarsi come movimenti oculari ripetitivi e involontari (nistagmo) o sordit\u00e0 parziale o totale nell'orecchio interessato.\nSensazione orale, gusto e salivazione (IX).\nDeviazione dell'ugola dovuta alla lesione del nervo cranico IX\nIl \"nervo glossofaringeo\" (IX) innerva il muscolo stilofaringeo e fornisce innervazione sensoriale all'orofaringe e alla parte posteriore della lingua. Il nervo glossofaringeo fornisce anche innervazione parasimpatica alla ghiandola parotide. L'assenza unilaterale di un riflesso del vomito suggerisce una lesione del nervo glossofaringeo (IX) e probabilmente del nervo vago (X).\nNervo vago (X).\nLa perdita della funzione del \"nervo vago\" (X) comporter\u00e0 una perdita di innervazione parasimpatica per un numero molto grande di strutture. I principali effetti del danno al nervo vago possono includere un aumento della pressione sanguigna e della frequenza cardiaca. La disfunzione isolata del solo nervo vago \u00e8 rara ma, se il conflitto o la lesione si trova sopra il punto in cui il vago si dirama per la prima volta, pu\u00f2 essere diagnosticata da una voce rauca, a causa della disfunzione di uno dei suoi rami, il nervo laringeo ricorrente.\nIl danno a questo nervo pu\u00f2 causare difficolt\u00e0 a deglutire.\nElevazione della spalla e movimento della testa (XI).\nDanni al \"nervo accessorio\" (XI) comportano l'instaurarsi di una debolezza ipsilaterale nel muscolo trapezio. Questo pu\u00f2 essere esaminato chiedendo al paziente di alzare la spalla su cui la scapola sporger\u00e0 in una posizione alata. Inoltre, se il nervo \u00e8 danneggiato, pu\u00f2 riscontrarsi debolezza o incapacit\u00e0 di elevare la scapola poich\u00e9 il muscolo elevatore della scapola \u00e8 in grado di eseguire solo questa funzione. A seconda della posizione della lesione, pu\u00f2 esservi anche debolezza nel muscolo sternocleidomastoideo, che agisce per permettere alla testa di girare.\nMovimento della lingua (XII).\nIl \"nervo ipoglosso\" (XII) \u00e8 peculiare in quanto i suoi nuclei sono innervati dalle cortecce motorie di entrambi gli emisferi cerebrali. Danni al nervo a livello del motoneurone inferiore possono portare a fascicolazione o atrofia dei muscoli della lingua. A volte le fascicolazioni della lingua sembrano assomigliare a una \"borsa di vermi\". Un danno del motoneurone superiore non porter\u00e0 a atrofia o fascicolazioni, ma solo debolezza dei muscoli innervati.\nQuando il nervo \u00e8 danneggiato si verificher\u00e0 debolezza del movimento della lingua su un lato. Se il danno \u00e8 particolarmente esteso, la lingua si muover\u00e0 verso il lato pi\u00f9 debole, come mostrato nell'immagine.\nCaratteristiche e funzioni dei nervi cranici.\nComponenti\nClinica.\nEsame medico.\nMedici, neurologi e altri professionisti medici possono condurre un esame dei nervi cranici come parte di un esame neurologico generale. Un esame del nervo cranico inizia con l'osservazione del paziente poich\u00e9 alcune lesioni possono influenzare la simmetria degli occhi o del viso. I campi visivi vengono analizzati per eventuali lesioni nervose o presenza di nistagmo, attraverso l'analisi di specifici movimenti oculari. Viene testata la sensibilit\u00e0 del volto e ai pazienti viene chiesto di eseguire diversi movimenti facciali. Viene controllato anche l'udito tramite la voce e un diapason. La posizione dell'ugola del paziente viene esaminata perch\u00e9 l'asimmetria nella posizione potrebbe indicare una lesione del nervo glossofaringeo. Si pu\u00f2 osservare la capacit\u00e0 del paziente di usare la spalla per valutare il nervo accessorio (XI), e la funzionalit\u00e0 della lingua.\nDanni.\nCompressione.\nI nervi cranici possono risultare compressi a causa dell'aumento della pressione intracranica, di un effetto di massa dovuto ad un'emorragia intracerebrale o per via di un tumore che preme contro i nervi e interferisce con la trasmissione di impulsi lungo di esso. Una perdita di funzionalit\u00e0 di un singolo nervo cranico pu\u00f2 talvolta essere il primo sintomo di un cancro intracranico o della base cranica.\nUn aumento della pressione intracranica pu\u00f2 portare alla compromissione dei nervi ottici (II) a causa della compressione delle vene e dei capillari circostanti, causando gonfiore del bulbo oculare (papilledema). Un tumore, come un glioma ottico, pu\u00f2 anche avere un impatto sul nervo ottico (II). Un adenoma pituitario pu\u00f2 comprimere i tratti ottici o il chiasma ottico del nervo ottico (II), portando alla perdita del campo visivo. Un tumore pituitario pu\u00f2 anche estendersi nel seno cavernoso, comprimendo il nervo oculomotorio (III), il nervo trocleare (IV) e il nervo abducente (VI), portando a visione doppia e strabismo. Questi nervi possono anche essere influenzati dall'erniazione dei lobi temporali del cervello attraverso la falce cerebrale.\nSi ritiene che la causa della nevralgia del trigemino, in cui un lato del viso appare doloroso, sia la compressione del nervo da parte di un'arteria nel punto in cui il nervo emerge dal tronco cerebrale. Un neuroma acustico, in particolare alla giunzione tra il ponte di Varolio e il midollo, pu\u00f2 comprimere il nervo facciale (VII) e il nervo vestibolococleare (VIII), portando alla perdita dell'udito e della capacit\u00e0 sensoriale sul lato interessato.\nIctus.\nL\"'ictus\" pu\u00f2 essere conseguente all'occlusione dei vasi sanguigni che perfondono i nervi o il loro nucleo. Esso causa specifici segni e sintomi che possono indicare il punto in cui si \u00e8 verificata l'occlusione. Un coagulo in un vaso sanguigno che drena il seno cavernoso (trombosi del seno cavernoso) colpisce l'oculomotore (III), il trocleare (IV), il ramo oftalmico del nervo trigemino (V1) e il nervo abducente (VI).\nInfiammazione.\nUn'infiammazione risultante da un'infezione pu\u00f2 compromettere la funzionalit\u00e0 di qualsiasi nervo cranico. L'infiammazione del nervo facciale (VII) pu\u00f2 causare paralisi di Bell.\nLa sclerosi multipla, un processo infiammatorio che pu\u00f2 produrre una perdita delle guaine mieliniche che circondano i nervi cranici, pu\u00f2 causare una variet\u00e0 di sintomi mutanti che interessano i nervi cranici multipli.\nAltro.\nTraumi cranici, malattie ossee come la malattia di Paget e lesioni ai nervi occorse durante un intervento neurochirurgico (come la rimozione di un tumore) sono altre possibili cause di danno ai nervi cranici.\nStoria.\nL'anatomista greco-romano Galeno (129-210 d.C.) documentava sette paia di nervi cranici. Molto pi\u00f9 tardi, nel 1664, l'anatomista inglese Sir Thomas Willis sugger\u00ec che in realt\u00e0 vi erano 9 coppie di nervi. Infine, nel 1778, l'anatomista tedesco Samuel Thomas von S\u00f6mmerring parl\u00f2 di 12 coppie, un numero che \u00e8 generalmente accettato anche oggi. Tuttavia, poich\u00e9 molti dei nervi emergono dal tronco cerebrale come radichette, vi \u00e8 un dibattito continuo su quanti nervi ci siano realmente e su come dovrebbero essere raggruppati. C'\u00e8 motivo di considerare, che sia i nervi olfattivi (I) che quelli ottici (II), possano essere tratti cerebrali piuttosto che nervi cranici. Inoltre, negli esseri umani esiste il nervo terminale molto piccolo (il nervo N o O) ma potrebbe non essere funzionale. In altri animali, sembra essere importante per la ricettivit\u00e0 sessuale basata sulla percezione di feromoni.\nI nervi cranici negli altri vertebrati.\nIn molti altri vertebrati si ritrovano nervi cranici omologhi a quelli umani. I nervi cranici XI e XII comparvero evolutivamente nei vertebrati amnioti (tetrapodi non anfibi), e sono quindi assenti negli anfibi e nei pesci. In alcuni pesci cartilaginei come lo spinarolo (\"Squalus acanthias\"), esiste un nervo terminale denominato \"nervo cranico zero\" perch\u00e9 esce dall'encefalo anteriormente al primo nervo cranico."}
{"id": "57561", "revid": "2217516", "url": "https://it.wikipedia.org/wiki?curid=57561", "title": "Matriarcato", "text": "Il matriarcato, dal latino \"mater\" (madre) e dal greco -\u03ac\u03c1\u03c7\u03b7\u03c2, derivato di \u1f04\u03c1\u03c7\u03c9 (essere a capo, comandare), indica un'organizzazione sociale intesa secondo modelli teorici diversi nel tempo. In genere \u00e8 vista in modo oppositivo al concetto di \"Patriarcato\" in cui l'autorit\u00e0 \u00e8 detenuta da un Patriarca. In altre definizioni \u00e8 vista in modo simmetrico al patriarcato. Come fonte di potere autoritario.\nStoria.\nL'archeologia certo fornisce buon saggio dell'antichit\u00e0 dei culti femminili: sono davvero numerose le cosiddette Veneri paleolitiche ossia semplici statuette (anche in forma di b\u00e9tili o di rocce lavorate) databili ad almeno 15.000 anni fa; queste raffigurazioni, laddove prive di una caratterizzazione di sesso, riproducono comunque archetipi di fertilit\u00e0 (seni e fianchi enfatizzati), e molte epoche le separano dalle prime raffigurazioni maschili. Si tratta dunque quasi certamente di segni femminili, sebbene (almeno in qualche caso) ne sia un po' meno certa l'effettiva adibizione ad oggetti di culto.\nSi noti, ad ogni modo, che queste teorie non sono unanimemente condivise, ed anzi sono vigorosamente contestate sul punto dell'asserito nesso fra le raffigurazioni spiritualiste e monumentali femminili e la supposta supremazia politico-economica: nulla infatti conforta con rigorosa scientificit\u00e0 la suggerita correlazione. La presenza di simbologia femminile, cio\u00e8, non sarebbe in s\u00e9 sufficiente ad indicare una prevalenza delle donne sugli uomini. La polemica ha peraltro debordato dall'ambito scientifico per riversarsi anche su contrapposizioni ideologiche, acuite nel Novecento dallo sviluppo del femminismo e dalle reazioni a questo contrarie.\nNella mitologia greca, si ebbe con il mito delle amazzoni un emblematico esempio di societ\u00e0 matriarcale. Le Amazzoni erano considerate nemiche dei Greci, in quanto, in una societ\u00e0 maschilista come quella greca l'esistenza di donne guerriere non era neanche concepibile. I riti religiosi indicavano un'autonomia della donna a rimanere in gravidanza e quindi a generare la vita, la paternit\u00e0 non veniva tenuta in nessun conto.\nAltri recenti studi nelle scienze sociali, hanno sostenuto l'ipotesi del matriarcato come reale forma di governo delle comunit\u00e0 umane primitive partendo dal fatto che nella storia comparata delle religioni risultano divinit\u00e0 femminili molto importanti, con culti relativi come quelli delle Dee Madri, anche personalizzate in dee come (Astarte, Tanit, Cibele, ecc.). Tali culti erano diffusi specialmente nel Mar Mediterraneo centro-orientale, e la \"grande madre\" simbolicamente era identificata con la terra che porta frutti. Tale ipotesi \u00e8 collocata in tempi pi\u00f9 antichi di quelli in cui si \u00e8 istituita l'agricoltura (che ha portato il patriarcato) e da riferirsi alle epoche della sussistenza per \"caccia e raccolta\", con la seconda costituente la fonte principale delle derrate alimentari. Tale ipotesi \u00e8 stata sostenuta ad esempio dall'antropologo spagnolo Pepe Rodr\u00edguez.\nL'organizzazione sociale matriarcale.\nIl matriarcato \u00e8 una tipologia di societ\u00e0 storica abbastanza rara, con qualche reale esempio attuale.\nIl matriarcato non va confuso con la \"matrilinearit\u00e0\", per la quale le linee ereditarie si seguono in via muliebre. Ci\u00f2 \u00e8 molto diffuso nelle societ\u00e0 primitive, in quanto la madre \u00e8 sempre sicura e il padre no, per cui l'opportunit\u00e0 sociale che la filiazione faccia riferimento almeno ad un genitore certo per poter costituire una linea ereditaria. Il matriarcato \u00e8 una forma di governo nella quale il potere politico-economico, nell'ambito di una data comunit\u00e0, \u00e8 demandato alla madre pi\u00f9 anziana della comunit\u00e0 stessa e, per estensione, alle donne di tale societ\u00e0.\nSecondo alcuni, a partire dalle ipotesi avanzate da Johann Jakob Bachofen nel suo saggio \"Il matriarcato\" del 1861, il matriarcato fu l'organizzazione originale dell'umanit\u00e0, e solo successivamente questa venne sostituita dal patriarcato. Tali tesi ritengono reale il matriarcato in epoca neolitica, riconoscendo l'esistenza di un capo supremo donna e in generale delle donne come capi-famiglia. All'uomo sarebbero state demandate le funzioni pratiche di sussistenza (approvvigionamento, caccia - funzioni \"esterne\" all'aggregato sociale, alla caverna), alla donna si sarebbe invece delegata l'organizzazione sociale (\"funzione interna\").\nLe ipotesi, formulate col metodo deduttivo su un'esigua base d'indagine, si articolano poi di molte corollarie teorizzazioni, ma sostanzialmente pensano alla possibilit\u00e0 di nuclei associati preistorici denotati da una figura femminile stabile nel centro geografico di aggregazione del nucleo sociale, mentre il maschio avrebbe avuto funzioni cercatorie, esplorative e all'occorrenza di difesa. Per la presenza costante \"in situ\" la donna avrebbe avuto dunque diretto e continuo contatto con l'essenziale economia e dunque avrebbe di fatto gestito il potere: ipotesi possibile, ma poco convincente. Molto di pi\u00f9 lo \u00e8 quella che motiva il primato della donna e la sua gestione del potere economico-politico con l'enorme prestigio che le derivava dal fatto di essere considerata unica procreatrice dei membri del gruppo, prestigio che le fu tolto solo dalla scoperta della paternit\u00e0. La confederazione irochese, unione di alcune nazioni indiane americane, presenta nei suoi fondamenti costituzionali, diversi tratti indicanti un'organizzazione matriarcale, o sessualmente paritaria.\nL'etnografo Bronis\u0142aw Malinowski, dalla London School of Economics, ha vissuto tra gli aborigeni delle isole Trobriand (Melanesia occidentale) e ha studiato la loro societ\u00e0 nel 1914-1918, definendola matriarcale e matrilineare Studiando diverse trib\u00f9 del Pacifico occidentale e utilizzando il metodo del confronto, Malinowski ha dato conferme di un'idea di Lewis Morgan che il matriarcato fosse pratica comune in molte societ\u00e0 tribali. Le popolazioni delle isole Trobriand mantengono questa struttura. \nCi sono ancora oggi alte societ\u00e0 che continuano a mantenere le caratteristiche matriarcali come la Tuareg, Irochese, il Minangkabau in Indonesia o in alcune popolazioni come quelle delle isole Comore, l'indiano Kerala, i Khasi, abitanti dalle montagne Khasi e i Jaintia dello Stato autonomo Meghalaya nel nord-est dell'India."}
{"id": "57565", "revid": "113470445", "url": "https://it.wikipedia.org/wiki?curid=57565", "title": "Sh\u016bsaku End\u014d", "text": "Biografia.\nNato nell'anno del disastroso terremoto di Tokyo, si convert\u00ec al cattolicesimo all'et\u00e0 di 11 anni. Data la giovane et\u00e0 la sua fu, pi\u00f9 che una scelta, il desiderio di compiacere la madre che, reduce da un doloroso divorzio, trovava sollievo nell'assidua pratica religiosa. Lasciati presto gli studi di medicina, intraprese quelli di letteratura francese e fu uno dei pochi studenti giapponesi ad essere inviato, a spese dello stato, in Francia per approfondire gli studi. I tre anni passati all'estero non furono facili e, al ritorno in Giappone, contrasse la tubercolosi, il che aggrav\u00f2 notevolmente il suo stato emotivo. Dopo un lungo ricovero, si rec\u00f2 in Terrasanta per ripercorrere i luoghi dove si era svolta la vita di Cristo. In seguito inizi\u00f2 la carriera di scrittore e le sue opere cominciarono ad avere un grande successo. Se si considera che esse erano profondamente influenzate dal suo credo religioso e che esso in Giappone era praticato da un numero trascurabile di persone, c'\u00e8 da stupirsi che possa aver avuto in patria una tale notoriet\u00e0. End\u014d \u00e8 stato definito il Graham Greene giapponese per numerose affinit\u00e0 stilistiche ed anche biografiche (Greene si era convertito al Cristianesimo a 23 anni) con lo scrittore inglese.\nIl suo capolavoro \u00e8 probabilmente \"Silenzio\" (\"Chinmoku\", 1966), sul tormentato rapporto tra cristianesimo e cultura nipponica, nei tentativi missionari clandestini in Giappone dopo la persecuzione anticristiana di Hideyoshi alla fine del Cinquecento. Da segnalare anche la sua \"Vita di Ges\u00f9\" (1973): \u00e8 la prima opera del genere scritta da un giapponese, e non intende tramandare un'esperienza conclusa di Ges\u00f9, non intende costituire una ricostruzione storica, ma invita a riscoprire il suo volto sempre nuovo."}
{"id": "57566", "revid": "767487", "url": "https://it.wikipedia.org/wiki?curid=57566", "title": "Xiuhtecuhtli", "text": "Xiuhtecuhtli, altro nome del dio del fuoco o \"Signore della pietra turchese\" conosciuto anche come Huehueteotl, secondo la mitologia azteca era la personificazione della vita dopo la morte, della luce nell'oscurit\u00e0 e del cibo durante la carestia. Di solito veniva raffigurato con la faccia di colore rosso o giallo ed un incensiere sulla testa. Sua moglie era Chalciuhtlicue.\nAlla fine del secolo azteco (della durata di 52 anni), si pensava che gli dei potessero porre fine al loro patto con l'umanit\u00e0. Venivano allora proclamati festeggiamenti in onore di Xiuhtecuhtli per mantenere il suo favore ed a lui venivano dedicati sacrifici umani, durante i quali alla vittima prescelta veniva estratto il cuore, dopodich\u00e9 il corpo veniva dato alle fiamme."}
{"id": "57568", "revid": "287204", "url": "https://it.wikipedia.org/wiki?curid=57568", "title": "Cihuacoatl", "text": "Cihuacoatl (\"donna serpente\"; anche Chihucoatl, Ciucoatl, Cihuac\u00f3atl), secondo la mitologia azteca, regnava su Ciuteoteo. Era una dea della fertilit\u00e0, protettrice delle madri, in particolare delle donne che morivano di parto. Aiut\u00f2 Quetzalcoatl a dare origine alla attuale fase dell'umanit\u00e0 macinando le ossa delle generazioni umane precedenti e mischiandole con il proprio sangue. \u00c8 la madre di Mixcoatl; lo abbandon\u00f2 ad un crocevia e, secondo la tradizione, lei ritornerebbe spesso nello stesso punto a piangere per il figlio perduto ma, al suo posto, trova un coltello sacrificale."}
{"id": "57571", "revid": "767487", "url": "https://it.wikipedia.org/wiki?curid=57571", "title": "Coatlicue", "text": "Coatlicue (\"veste di serpenti\"), secondo la mitologia azteca, era la dea del fuoco e della fertilit\u00e0, madre delle stelle del sud. Era sorella di Chimalman e Xochitlicue. Coatlicue fu resa feconda da una sfera piumata. I suoi figli (compreso Coyolxauhqui) la uccisero, ma Huitzilopochtli (il figlio che aveva in grembo) fuoriusc\u00ec dal suo ventre. Huitzilopochtli uccise i suoi fratelli e sorelle, compreso Coyolxauhqui. A seconda delle fonti, il padre di Huitzilopochtli sarebbe Mixcoatl. Secondo una versione del mito, Coatlicue partor\u00ec da vergine Quetzalcoatl e Xolotl; secondo un'altra versione, Quetzalcoatl sarebbe invece figlio di Chimalman.\nIl 13 agosto 1790, nella piazza principale di Citt\u00e0 del Messico, fu rinvenuta una statua della dea in ottime condizioni. Oggi questo reperto \u00e8 custodito presso il Museo nazionale di antropologia di Citt\u00e0 del Messico."}
{"id": "57574", "revid": "15756", "url": "https://it.wikipedia.org/wiki?curid=57574", "title": "Elfi della Terra di Mezzo", "text": "Gli elfi sono una razza di Arda, l'universo immaginario fantasy creato dallo scrittore inglese J. R. R. Tolkien. La loro complessa storia \u00e8 descritta per intero solo ne \"Il Silmarillion\" ed \u00e8 menzionata in parte anche ne \"Il Signore degli Anelli\". Gli elfi furono i primi abitanti della Terra di Mezzo in grado di parlare. A volte sono chiamati i \"Primogeniti\" o i \"Figli Maggiori\" (in contrasto con gli uomini, il Secondo Popolo). Gli elfi chiamano se stessi \"quendi\" (cio\u00e8 \"coloro che parlano con voci\"), in onore del fatto che, quando vennero creati, erano gli unici in grado di parlare. Il Valar Orom\u00eb fu il primo che li chiam\u00f2 \"eldar\" (ovvero \"Popolo delle stelle\") perch\u00e9 si risvegliarono sotto le stelle, ma il nome \u00e8 generalmente considerato escludente gli avari.\nDescrizione.\nGli elfi sono descritti come le pi\u00f9 belle creature della Terra di Mezzo, amanti dell'arte (in particolare le canzoni, che amano cantare con le loro splendide voci) e della conoscenza. Fisicamente hanno i capelli corvini e gli occhi grigi, tranne i vanyar e i loro discendenti, con biondi capelli dorati (eccezioni furono Mahtan, sua figlia Nerdanel e i nipoti Maedhros, Amrod e Amras, tutti dai capelli rossi) e i teleri che hanno i capelli argentati. Gli elfi sono in genere rappresentati (ad esempio nei film di Peter Jackson) senza barba, tuttavia nei romanzi questo dettaglio non \u00e8 specificato: al contrario, C\u00edrdan dei Porti Grigi \u00e8 espressamente rappresentato con una barba lunga e fluente, cos\u00ec come Mahtan. Possiedono sensi pi\u00f9 acuti, e molti sono pi\u00f9 forti degli Uomini. Tra di essi, soprattutto i Noldor possiedono abilit\u00e0 e conoscenze che agli uomini della Terra di Mezzo appaiono magiche. Le loro memorie e i loro ricordi sono vividi come la loro vita. Sono immortali, nel senso che la loro aspettativa di vita \u00e8 eterna, ciononostante possono morire se vengono uccisi, oppure se provano un dolore morale profondo, o se rinunciano alla propria immortalit\u00e0 per amore degli uomini. Nei primi due casi possono tornare, dopo un periodo nelle Aule di Mandos, e reincarnarsi nel corpo di prima, conservando i ricordi (ne abbiamo due casi accertati: Finrod e Glorfindel); nel caso in cui rinunciano alla propria immortalit\u00e0, diventano a tutti gli effetti degli uomini, pur conservando le caratteristiche fisiche originarie. Dunque sono immortali ma non indistruttibili, e condividono il destino degli uomini che \u00e8 quello di provare sofferenza (fisica, psichica e morale): gli elfi crescono allo stesso ritmo temporale degli uomini fino alla maturit\u00e0, dopodich\u00e9 l'invecchiamento si arresta, facendo loro mantenere le sembianze acquisite in et\u00e0 adulta.\nGli elfi di Tolkien sono una rappresentazione di cosa gli umani sarebbero potuti diventare, se non avessero commesso il peccato originale. Anche se questo li rende molto morali e giusti (nessun elfo ha mai servito i Nemici, Morgoth o Sauron) ci\u00f2 non li rende immuni dall'essere ingannati (per esempio, Maeglin trad\u00ec Gondolin per avere salva la vita e per amore di sua cugina Idril), o dal commettere atti scellerati (F\u00ebanor tradisce suo fratello Fingolfin e le sue schiere per sete di potere, dopodich\u00e9 fa fare ai suoi figli un terribile giuramento che maledir\u00e0 tutti i Noldor) e li rende anche meno capaci degli uomini all'adattarsi ad un mondo decaduto e in continua mutazione.\nDal brano ambientato a L\u00f3rien nel \"Signore degli Anelli\" si ricava l'impressione che molti elfi vivano sugli alberi e impugnino archi, mentre da altri racconti di Tolkien si apprende di elfi che abitavano semplicemente in caverne (Nargothrond) o in fortezze rocciose (Gondolin) e che i Noldor erano pi\u00f9 famosi per le loro terribili spade.\nNel \"Signore degli Anelli\" e nel \"Silmarillion\" non ci sono riferimenti espliciti alle \"orecchie a punta\". Solo in un brano dell\"Etimologia\" Tolkien afferma che \"le orecchie degli elfi erano pi\u00f9 allungate e a forma di foglia di quelle degli uomini\". Ad ogni modo, considerazioni pratiche, che includono molte occasioni dove gli uomini sono confusi per elfi, suggeriscono che la punta deve essere sottile, abbastanza differente dalle larghe orecchie di \"Elfquest\" e dalle lunghissime e strette orecchie degli elfi di alcuni anime.\nI racconti della Prima Era sono legati principalmente agli elfi, che abitano in vari regni sparsi per il Beleriand, e gli uomini appaiono soltanto nelle storie pi\u00f9 tarde. Gli elfi sono qui nella loro giovent\u00f9, e sono abbastanza potenti da sfidare realmente Melkor. Dopo la fine della Prima Era e la distruzione di quasi tutto il Beleriand, gli elfi della Terra di Mezzo sono ancora abbastanza forti da tenere a bada Sauron, e creare gli Anelli di Potere che hanno il potere di rallentare il tempo. Nonostante la loro diminuzione a causa delle molte guerre combattute in difesa dei loro paesi e la creazione dell'Unico Anello da parte di Sauron, essi riuscirono a mantenere la loro forza anche dopo la fine di importanti regni come l'Eregion, almeno fino alla caduta di Gil-Galad, ai tempi dell'Ultima Alleanza (Seconda Era). Comunque, durante Terza Era (il periodo de \"Il Signore degli Anelli\"), l'importanza degli elfi negli affari del mondo sta diminuendo, e solo pochi di loro sono rimasti (avari a parte), nei rifugi di Gran Burrone, Lothl\u00f3rien e Bosco Atro oppure ai Porti Grigi presso il Lindon. Tra gli eldar, cio\u00e8 coloro che intrapresero il viaggio da Cuivi\u00e9nen, la maggior parte di quelli rimasti erano elfi silvani, mescolati con i Sindar, e vivevano ad est delle Montagne Nebbiose. Molti di loro potevano essere visti dirigersi all'Ovest, ad Aman, partendo dai Porti Grigi, per lasciare la Terra di Mezzo per sempre, e quelli che rimanevano sapevano che il loro destino era di \"svanire o andare all'Ovest\" (per i noldor si trattava di un ritorno, dopo i fatti narrati dal \"Silmarillion\"). Quindi pochi di loro rimasero nella Terra di Mezzo dopo la fine della Terza Era (i loro Anelli persero ogni potere a causa della distruzione dell'Unico, che tuttavia fu da loro voluta per annientare Sauron) e quelli che vi rimasero erano destinati a \"scomparire\", invecchiando e diventando simili agli uomini. Ci\u00f2 era dovuto alla corruzione di Arda, e specialmente della Terra di Mezzo, dimora di Morgoth e Sauron, capace col tempo di intaccare anche la natura degli elfi; ci\u00f2 era iniziato quando Morgoth vi disperse il proprio potere, distruggendo la creazione originale di Il\u00favatar e degli Ainur.\nStoria degli elfi.\nIl risveglio e gli Anni Antichi.\nI primi elfi si destarono sulle rive di Cuivi\u00e9nen, una baia riparata di quello che allora era il Mare di Helcar ed il cui nome significa \"Acqua del Risveglio\", nelle regioni nord orientali della Terra di Mezzo, proprio appena Varda termin\u00f2 la forgiatura del Valacirca, la \"falce dei Valar\", una costellazione brillante che si staglia nel mezzo del cielo.\nSecondo la tradizione noldorin, come narrato nel poema Cuivienyarna, i primissimi elfi a svegliarsi furono sei: Imin, Tata ed Enel e rispettive compagne, i quali furono in seguito i progenitori delle future tre stirpi degli eldar e degli avari. I nomi primigeni delle tre stirpi, prima della Grande Marcia, erano tre: la prima era quella dei minyar (\"i Primi\", in quenya), ovvero i seguaci di Imin, il primo elfo a risvegliarsi. Erano i meno numerosi e, in seguito, diedero origine alla stirpe dei vanyar. Erano caratterizzati dalla chioma bionda e dagli occhi e dalla pelle chiari. I tatyar (\"i Secondi\") erano invece al seguito di Tata, il secondo \"padre degli elfi\". Molti di loro erano alti e avevano capelli neri ed occhi grigi e blu, e dalla loro trib\u00f9 discese il lignaggio dei noldor. Infine, la trib\u00f9 pi\u00f9 numerosa era costituita dai nelyar (\"i Terzi\"), guidati dal terzo elfo risvegliatosi a Cuivi\u00e9nen, Enel, e la maggior parte di loro segu\u00ec Elw\u00eb nella Grande Marcia, assumendo il nome di teleri. Erano caratterizzati per lo pi\u00f9 da capigliatura scura, ed occhi scuri o grigi, anche se non mancavano le eccezioni.\nDa quest'ultima e numerosa stirpe discesero, oltre che i teleri di Valinor, i nandor, i sindar e buona parte degli avari che rimasero nella Terra di Mezzo.\nAppena destati, volsero il loro sguardo verso il cielo e pronunciarono la parola \"Ele!\", ovvero \"guarda!\", la prima mai pronunciata in lingua elfica. Per questo motivo furono chiamati eldar da Orom\u00eb, nella loro stessa lingua.\nI primi anni gli elfi abitarono nei pressi di Cuivi\u00e9nen, all'ombra degli Orocarni, esplorando le zone circostanti la baia ma non allontanandosi troppo per paura di venire catturati dal \"cavaliere nero\"; questi non era altro che il nome usato dagli elfi per chiamare i servi di Morgoth, i quali lo informarono della nascita dei Primigeni; il Vala Caduto diede quindi ordine di catturarne alcuni che si allontanavano troppo dalla baia e di trarli in Utumno; l\u00ec, per mezzo di arti oscure e perverse, i malcapitati vennero distorti, andando a generare l'orrenda razza degli orchi.\nQuando Orom\u00eb li scopr\u00ec, essi si nascosero timorosi che anch'egli fosse un demone, ma poi conquist\u00f2 la loro fiducia e scelse tre di loro da portare a Valinor: Ingw\u00eb, Finw\u00eb ed Elw\u00eb. Questi videro lo splendore del Reame Beato e la luce degli Alberi, ed una volta tornati convinsero buona parte degli elfi a seguirli verso Valinor: coloro che accettarono furono poi chiamati calaquendi, gli elfi luminosi; altri invece scelsero di rimanere, e vennero chiamati moriquendi, elfi tenebrosi o scuri, detti anche avari, i \"riluttanti\".\nSecondo il Cuivienyarna, tutti i minyar partirono per Valinor (divenendo infine i vanyar), mentre circa la met\u00e0 dei tatyar e dei nelyar rimasero a Cuivi\u00e9nen; i membri di questi ultimi due gruppi, guidati rispettivamente da Morw\u00eb e Nurw\u00eb, divennero gli antenati di tutti gli elfi scuri, gli avari.\nGli eldar in viaggio.\nLa marcia degli eldar verso Valinor fu lunga e si protrasse negli anni, e fu ostacolata da Morgoth in tutti i modi possibili (per esempio erigendo le Montagne Nebbiose), tanto che circa un terzo degli elfi effettivi partiti giunse alla fine in Aman. Chi pi\u00f9 di tutti sub\u00ec perdite furono i teleri, la schiera pi\u00f9 grande guidata da Elw\u00eb e da Olw\u00eb suo fratello; molti di loro furono scoraggiati dalle Montagne Nebbiose e ripiegarono verso la Valle dell'Anduin, andando a costituire i nandor, guidati da un certo Lenw\u00eb, mentre lo stesso Elw\u00eb si smarr\u00ec nei boschi del Beleriand dove incontr\u00f2 la Maia Melian, di cui si innamor\u00f2 e con la quale fond\u00f2 in seguito il regno del Doriath, restando infine nella Terra di Mezzo.\nCos\u00ec, mentre quasi tutti i noldor, il popolo di Finw\u00eb, e tutti i vanyar, la schiera di Ingw\u00eb, traversarono il Grande Mare giungendo infine in Aman, i teleri si attardarono nella Terra di Mezzo per cercare Elw\u00eb; solo in seguito il Maia Oss\u00eb, Signore delle Risacche, trasport\u00f2 i teleri in Aman per mezzo di Tol Eress\u00eba; tuttavia alcuni teleri rimasero nel Beleriand, e andarono a costituire quello che in seguito sarebbe diventato il regno delle Falas, sotto l'egida di C\u00edrdan il Carpentiere.\nIn quello stesso periodo, i Valar decisero di muovere guerra a Morgoth, ed attaccarono la fortezza di Utumno, catturandolo e portandolo in prigionia a Valinor. Non catturarono tuttavia Sauron, il principale servo di Morgoth, che si rifugi\u00f2 ad Angband aspettando pazientemente il ritorno del suo sire.\nGli eldar in Aman e i sindar nella Terra di Mezzo.\nGiunti a Valinor, le tre stirpi furono accolte dai Valar e si insediarono nelle citt\u00e0 di Valmar e di Tirion, oltre che nella valle del Calacirya, il \"Passo della Luce\"; i teleri rimasero su Tol Eress\u00eba, ed in seguito alcuni di loro, guidati da Olw\u00eb, costruirono il porto di Alqualond\u00eb sulle coste di Aman, a nord di Tol Eress\u00eba e del Calacirya. I noldor ed i vanyar costruirono bellissime torri e bianche case con le quali abbellirono Tirion e Valmar, mentre i Teleri cosparsero di gemme preziose le coste di Eressea e Alqualond\u00eb, in modo che la Luce dei Due Alberi vi si riflettesse e creasse spettacoli di colori e riflessi.\nLa vita degli eldar in Aman fu dunque felice e prospera, e questa beatitudine dur\u00f2 migliaia e migliaia di anni, periodo nel quale prosperarono e eccelsero nelle pi\u00f9 svariate arti.\nNegli anni della permanenza degli eldar in Valinor, nella Terra di Mezzo gli avari si sparsero lentamente per tutto il continente, specialmente ad oriente e a sud.\nIl regno del Doriath, nel Beleriand, prosperava sotto la guida di re Thingol, nome Sindarin di Elw\u00eb, e di sua moglie Melian.\nAnche i teleri delle Falas, guidati da C\u00edrdan, prosperarono.\nNel Beleriand inoltre si trasferirono parte dei nandor, guidati da Denethor figlio di Lenw\u00eb, che si stabilirono nell'Ossiriand creando il popolo dei cosiddetti \"elfi verdi\", a causa delle tonalit\u00e0 dei vestiti.\nLa fine della Beatitudine e l'Offuscamento di Valinor.\nAccadde per\u00f2 che Morgoth, dopo tre Ere di prigionia, venisse liberato e ricevesse il perdono di Manw\u00eb, con il divieto per\u00f2 di lasciare Valinor.\nGli eldar all'inizio ne diffidarono, tuttavia egli, per nulla pentito, cominci\u00f2 a diffondere voci e discordie tra gli elfi, e con le sue arti ne conquist\u00f2 la fiducia e insegn\u00f2 loro, in gran segreto, a forgiare armi e attrezzature belliche.\nMorgoth era in effetti in quegli anni il fabbro pi\u00f9 abile di Arda, ad eccezione di F\u00ebanor, il primogenito di Finw\u00eb.\nQuesti diffidava di Morgoth (fu infatti lui a coniare il termine Morgoth, che significa \"nero nemico del mondo\", che and\u00f2 a sostituire il nome originale del Vala caduto, ovvero \"Melkor\") e non credeva al suo pentimento, tuttavia ne fu influenzato negativamente e cominci\u00f2 a covare rancore verso i Valar stessi, iniziando a ponderare quella linea di pensiero che avrebbe portato successivamente alla Ribellione.\nAccadde che, poco dopo la liberazione di Morgoth, F\u00ebanor creasse la sua opera massima, ovvero le Tre Gemme chiamate Silmaril, che contenevano lo splendore della Luce degli Alberi. Varda e Yavanna le benedissero come migliori opere mai create, e Morgoth ne fu geloso e desider\u00f2 fortemente impadronirsene. Diede perci\u00f2 fondo alle sue arti e diffuse ulteriori nequizie.\nFu allora che F\u00ebanor inizi\u00f2 a parlare apertamente della possibilit\u00e0 di un ritorno nella Terra di Mezzo, sicch\u00e9 (secondo lui) i Valar non tenevano gli eldar in Aman per amore, bens\u00ec per impedire che questi creassero regni e domini potenti nella Terra di Mezzo, tenendoli insomma in una sorta di \"gabbia dorata\".\nI Valar chiamarono F\u00ebanor in Valmar e ne decretarono un periodo di allontanamento; sicch\u00e9 egli, insieme al padre Finw\u00eb e ad alcuni noldor suoi apprendisti forgiatori si ritir\u00f2 nel nord del paese, costruendo la citt\u00e0 di Formenos; ivi accumul\u00f2 la maggioranza delle ricchezze da lui prodotte, compresi i Silmaril.\nFu allora che Morgoth fugg\u00ec da Valinor e and\u00f2 nel sud di Aman, dove dimorava un'orrenda creatura aracniforme chiamata Ungoliant; insieme a questa, durante una festa tenuta dai Valar a cui parteciparono tutti gli Eldar eccetto Finw\u00eb, si recarono a Formenos e uccise il Re dei Noldor, dopodich\u00e9 rubarono i Silmaril e, cosa ben pi\u00f9 grave, devastarono i Due Alberi, facendo piombare la tenebra sul Reame Beato.\nIl ritorno a Valinor e la Seconda Era.\nDopo la fine della Prima Era e l'inabissamento del Beleriand, i noldor esiliati ricevettero il perdono dei Valar ed il permesso di rientrare ad Aman, insieme ai Sindar che l'avessero voluto: molti partirono per Valinor, mentre altri si\nstabilirono nei reami di Lindon ed Eregion; in quest'ultimo governava Celebrimbor, nipote di F\u00ebanor stesso, grande maestro orafo e migliore fabbro delle Terre mortali.\nL'Eregion prosper\u00f2, e per oltre millecinquecento anni divenne uno dei pi\u00f9 ricchi e potenti regni dell'intera Arda, grazie anche al continuo scambio culturale e commerciale con i nani di Moria.\nNell'epoca del massimo splendore dell'Eregion, tuttavia, Celebrimbor era divenuto avido e sempre pi\u00f9 alla ricerca di sfide impossibili e ricchezze; fece cos\u00ec l'errore di prestare ascolto ai consigli di Sauron, che allora si presentava come un uomo di bell'aspetto (e si faceva chiamare Annatar) e come dispensatore di doni per migliorare la Terra di Mezzo, al fine di renderla simile alle Terre immortali.\nFu cos\u00ec che vennero forgiati gli Anelli del Potere. Ben lungi dall'essere un filantropo ed un benefattore per la Terra di mezzo, Sauron mirava in realt\u00e0 al dominio totale di Arda: cos\u00ec, forgi\u00f2 l'Unico Anello, col quale poteva controllare tutti gli altri anelli, chi li indossava e le opere che grazie ad essi vennero eseguite.\nDopo che i noldor si resero conto dei suoi reali piani, le armate di Mordor mossero verso l'Eriador e devastarono l'Eregion, uccidendo Celebrimbor e sterminando quasi completamente i noldor di questa regione. Quello che era forse stato il pi\u00f9 ricco e influente dei regni degli eldar nelle Terre Mortali dall'Esilio in poi, divenne una terra desolata e selvaggia; la capitale Ost-in-Edhil, un tempo luminosa e ricca di vita e luce, divenne un ricettacolo di spettri e creature dell'ombra. I pochi elfi superstiti ripiegarono a Gran Burrone e nel Lindon, dove ancora regnava Gil-Galad, unico tra i sovrani dell'Eriador a resistere a Sauron, ma la maggior parte di essi attravers\u00f2 il mare.\nAlla fine dell'Era, gli elfi (sia noldor che sindar) si unirono in alleanza con i Dunedain sopravvissuti all'Akallabeth e coi nani di Durin nell'Ultima Alleanza, e marciarono contro Sauron, per tentare di sconfiggerlo definitivamente.\nL'invasione di Mordor fu portata a termine con successo, e Sauron mor\u00ec ed il suo spirito fugg\u00ec all'Rh\u00fbn; tuttavia, i Grandi Signori elfici perirono quasi tutti nella guerra, come una buona parte dei loro eserciti; oltre ai noldor, anche i N\u00e1ndor del Bosco Atro guidati da Oropher padre di Thranduil padre di Legolas subirono ingenti sconfitte: meno della met\u00e0 di loro ritorn\u00f2 al nord, e lo stesso Oropher fu ucciso nell'assalto contro Mordor.\nAnche Elendil ed An\u00e1rion, re degli uomini, vennero uccisi.\nDopo la battaglia di Dagorlad dove mor\u00ec Gil-Galad, l'ultimo Re Supremo, i noldor sparirono in pratica dalla Terra di Mezzo, non solo per le perdite subite nelle guerre contro Sauron, ma anche (e soprattutto) perch\u00e9 molti traversarono il mare; la fuga dei noldor ad Aman prosegu\u00ec lenta ma inarrestabile per tutta la Terza Era. I pochi che scelsero di rimanere nelle Terre mortali vivevano a Gran Burrone con Elrond, ai Porti Grigi con C\u00edrdan o a L\u00f3rien con Galadriel.\nTerza e Quarta Era.\nNella Terza Era pochi dei noldor rimanevano nella Terra di Mezzo: la maggioranza di essi vivevano nel Lindon sotto la guida di C\u00edrdan, o a Gran Burrone sotto l'egida di Elrond.\nI sindar invece erano abbastanza numerosi, e dimoravano prevalentemente nel Lothl\u00f3rien guidati da Celeborn e Galadriel, o nel Reame Boscoso, sotto la guida di Thranduil, padre di Legolas della Grigia Compagnia.\n\u00c8 ipotizzabile che nelle regioni orientali e meridionali della Terra di Mezzo risiedesse ancora una grande quantit\u00e0 di Avari. In \"The War of the Jewels\", Tolkien fornisce i nomi di sei delle stirpi degli avari, che ancora abitavano nella Terra di Mezzo sul finire della Terza Era: \"Kindi, Cuind, Hwenti, Windan, Kinn-lai, Penni\". I nomi sono nelle sei principali lingue avare, e significano l'equivalente quenya di \"quendi\", ovvero coloro che parlano con voci proprie. Essi erano i nomi che gli avari davano a loro stessi. Nota Tolkien, \"essi avevano evidentemente continuato a chiamare se stessi *kwend\u00ee, in relazione a quelli che andarono via (che sono gli eldar) come disertori.\" L'ultimo nome, \"penni\", era quello utilizzato dai sudditi avarin di Thranduil per chiamare s\u00e9 stessi ed il loro popolo.\nAll'inizio della Quarta Era, la maggioranza dei noldor rimasti partirono per Valinor; ben pochi ne rimasero.\nNella Quarta Era e presumibilmente nelle successive, la stirpe elfica nella Terra di Mezzo fu dunque rappresentata principalmente dagli avari e dai sindar.\nSuddivisione e stirpi.\nGli elfi, definiti \"quendi\", dopo essersi risvegliati a Cuivi\u00e9nen, sul continente della Terra di Mezzo (come narrato nel poema Cuivienyarna), si divisero in tre grandi gruppi: i minyar, i tatyar e i nelyar. Dopo qualche tempo, gli elfi vennero convocati da Orom\u00eb per andare a vivere con i Valar in Aman. Le decisioni per il \"Grande Viaggio\" verso Aman che seguirono divisero gli elfi in due gruppi principali, gli avari, \"i riluttanti\", e gli eldar, coloro che decisero di intraprendere il viaggio per Valinor; il nome di questi ultimi, letteralmente \"popolo delle stelle\", fu dato loro da Orom\u00eb nel loro stesso linguaggio. Secondo il Cuivienyarna, tutti i minyar partirono per Valinor (divenendo infine i vanyar), mentre circa la met\u00e0 dei tatyar e dei nelyar rimasero a Cuivi\u00e9nen; questi ultimi due gruppi, capeggiati rispettivamente da Morw\u00eb e da Nurw\u00eb, divennero gli antenati degli avari. Gli eldar si divisero in tre stirpi: vanyar (i minyar), noldor e teleri (rispettivamente i tatyar e i nelyar che partirono per Aman).\nGli eldar vengono definiti \"calaquendi\", \"alti elfi\" o \"elfi della luce\", definizione che comprende le stirpi dei vanyar, dei noldor e quelli tra i teleri che alla fine passarono il Belegaer. Sono chiamati anche \"amanyar\" (\"quelli di Aman\"). Anche Thingol, che fu poi re dei sindar, viene considerato un elfo della Luce (ma non uno degli amanyar), poich\u00e9 fu portato, assieme a Finw\u00eb ed Ingw\u00eb, a Valinor, vedendone le bellezze; al suo ritorno, per\u00f2, non riusc\u00ec a terminare il viaggio e rest\u00f2 nel Beleriand fondando poi successivamente il regno del Doriath. Gli avari sono invece definiti \"moriquendi\" (\"elfi scuri\"), in relazione al fatto che non videro mai la luce dei Due Alberi; quest'ultima definizione include anche i nandor e i sindar.\nVanyar.\nI vanyar sono i pi\u00f9 nobili tra gli eldar. come narrato nel Cuivienyarna, discendono dai minyar, \"i primi\", gli eredi di Imin, il primo elfo che si risvegli\u00f2 a Cuivi\u00e9nen, di sua moglie Iminy\u00eb e dei loro dodici compagni. Fu Ingw\u00eb, il primo vanya a viaggiare con Orom\u00eb in Valinor, a divenne loro re. Sono i pi\u00f9 simili ai Valar in quanto a nobilt\u00e0 d'animo, bellezza e potere, e risiedono soprattutto nella citt\u00e0 di Valmar. Sono la stirpe elfica pi\u00f9 cara a Manw\u00eb e Varda, dai quali i vanyar hanno appreso la maggior parte delle loro conoscenze. Nessun vanya ha mai pi\u00f9 desiderato tornare nella Terra di Mezzo.\nI vanyar erano la prima e pi\u00f9 esigua schiera degli elfi. Tutti erano caratterizzati da capelli completamente biondi, luminescenti e privi di striature scure, da una carnagione chiarissima, simile all'argento, e da una prodigiosa statura. Il nome \"vanyar\" significa \"i chiari\" in quenya, con riferimento ai capelli dorati. Eccellono nel canto, nella poesia e nell'epica.\nTutti i vanyar si trasferirono a Valinor prima della fine della Prima Era, e l\u00ec rimasero. Pochi di loro furono visti nella Terra di Mezzo, perch\u00e9 vi ritornarono solamente per la Guerra d'Ira. L'unico che vi torn\u00f2 prima della Guerra d'Ira fu probabilmente Glorfindel, il quale serv\u00ec Re Turgon a Gondolin e mor\u00ec durante l'assedio della citt\u00e0 nascosta.\nImportante vanya fu Indis, la seconda moglie di Finw\u00eb e nonna di Galadriel. \u00c8 a causa della sua origine vanyar che la famosa chioma di Galadriel era cos\u00ec dorata.\nNoldor.\nI noldor sono discendenti di quei tatyar che decisero di partire per Aman. Come narrato nel poema Cuivienyarna, il popolo tatyar discende da Tata, il secondo padre degli elfi, da sua moglie Tati\u00eb e dai loro cinquantaquattro compagni.\nGuidati da Finw\u00eb, una volta raggiunto Aman, si stabilirono a Tirion e Formenos.\nSono i pi\u00f9 amati da Aul\u00eb e sono gli elfi con maggiori abilit\u00e0 e conoscenze. Possessori di una scienza vasta e profonda, sono quelli con maggiori capacit\u00e0 intellettive e manuali; molto nobili e affascinanti, sono particolarmente orgogliosi delle loro opere, bramano una sempre maggiore conoscenza e non si fermano dinanzi a nulla per ottenere ci\u00f2 che vogliono; spesso questa cieca determinazione li ha portati allo sbando. Eccellono nelle arti figurative, cio\u00e8 pittura, scultura e architettura, sono anche abili ingegneri ed esperti di scienza metallurgica; sanno lavorare quasi al pari di Aul\u00eb tutti i metalli e amano soprattutto la raffinatura delle gemme: le loro opere di gioielleria hanno un valore incommensurabile. Sono anche stati i primi a creare un linguaggio scritto.\nBuona parte dei noldor di Valinor decise di seguire F\u00ebanor quando questi si ribell\u00f2 ai Valar e decise di tornare nella Terra di Mezzo, per fondarvi reami elfici e soprattutto combattere Morgoth e recuperarei i Silmaril. I pochi che non partirono rimasero a Tirion e furono governati da Finarfin, fratellastro di F\u00ebanor.\nAlla fine della Prima Era, molti dei noldor superstiti tornarono a Valinor. Coloro che rimasero si stabilirono principalmente nel regno del Lindon e nel regno dell'Eregion e, successivamente alla dissoluzione di questo, a Gran Burrone.\nTeleri.\nEssi chiamavano s\u00e9 stessi \"lindar\" (\"i cantori\"), mentre prima del Grande Viaggio erano conosciuti dalle altre due stirpi come \"nelyar\", ovvero \"i terzi\", poich\u00e9 erano seguaci del terzo padre degli elfi svegliatosi a Cuivi\u00e9nen, ovvero Enel. Come narrato nel poema Cuivienyarna, quest'ultimo, insieme alla moglie Enely\u00eb, aveva accolto nel suo clan settantadue elfi. Furono sia negli Anni del Risveglio che nelle ere successive la stirpe elfica pi\u00f9 numerosa, tanto che nel corso dei millenni varie altre etnie elfiche ne trassero origine: tra questi i sindar e i nandor.\nLa grande stirpe dei nelyar perse una parte dei propri membri alla partenza per il Grande Viaggio verso Valinor. Coloro che si rifiutarono di seguire l'invito dei Valar furono conosciuti, insieme ad appartenenti alle altre stirpi elfiche, come avari, \"i riluttanti\", e furono guidati guidati da Nurw\u00eb; teleri furono invece chiamati quelli dei nelyar che si erano messi in cammino per il viaggio, guidati da Elw\u00eb (Thingol, che era gi\u00e0 stato in Aman al cospetto dei Valar) e Olw\u00eb, suo fratello. Poco pi\u00f9 della met\u00e0 dei nelyar part\u00ec per il Viaggio.\nDopo il fratricidio di Alqualond\u00eb ad opera di F\u00ebanor e di quelli che erano con lui, i teleri si allontanarono sempre pi\u00f9 dai loro fratelli. Se nella Guerra d'Ira accettarono di portare con le loro navi gli eserciti di Valinor al di qua del mare, fu solo per amore di Elwing, sposa di E\u00e4rendil, che era della loro stessa stirpe. Per\u00f2, nessuno di loro volle, n\u00e9 allora n\u00e9 mai, mettere piede nella Terra di Mezzo.\nNel periodo di tempo in cui i teleri dimorarono su Tol Eress\u00eba, il loro linguaggio, il telerin di Aman (derivato dal telerin comune), assunse una differenza pi\u00f9 marcata rispetto a quello dei vanyar e dei noldor, diventando un idioma a s\u00e9 stante.\nNandor.\nIl cammino dei teleri fu pi\u00f9 lento di quello dei vanyar e dei noldor, poich\u00e9 essi si fermarono una prima volta sulla riva orientale del fiume in seguito chiamato Anduin.\nAlcuni, rifiutandosi di oltrepassare le Montagne Nebbiose, si stanziarono definitivamente sotto la guida di Lenw\u00eb e costituirono il popolo dei \"nandor\", detti anche \"elfi silvani\".\nDimorano nei boschi o nelle vallate nei pressi dei fiumi, sono molto attaccati alla loro terra e sono anche quelli in rapporti pi\u00f9 cordiali e sinceri con gli uomini. In epoche successive a loro si unirono avari della stirpe dei Penni, e furono dominati dalla dinastia di Oropher, di origine sindar (Doriathrin per la precisione).\nTra la fine della Terza Era e l'inizio della Quarta, alcuni degli elfi silvani del Bosco Atro andarono, col figlio del loro re Thranduil, Legolas, a dimorare nell'Ithilien, per aiutare Re Elessar di Gondor e Arnor nella ricostruzione di quella contrada.\nI nandor parlavano il nandorin, del quale si conoscono tuttora solo una trentina di vocaboli. Della favella degli elfi verdi non si sa quasi niente neanche fino a che punto Tolkien l'abbia sviluppato. Dai pochi vocaboli pervenuti si crede che il nandorin avesse un sistema di formazione del plurale molto simile al sindarin, alcune desinenze sembrano invece corrispondere a quelle del quenya.\nElfi verdi.\nL'espressione \"elfi verdi\" \u00e8 una traduzione della parola quenya \"Laiquendi\" (la cui forma sindarin \u00e8 \"Laegrim\"). Costoro erano discendenti di coloro tra i nandor che passarono nel Beleriand valicando i Monti Azzurri e si stabilirono nell'Ossiriand, la \"Terra dei Sette Fiumi\". Si dice che questi elfi venissero chiamati cos\u00ec a causa del loro abbigliamento, che riprendeva il colore verde delle foreste.\nGli elfi verdi possono essere ricondotti ai teleri della Casa di Olw\u00eb, i quali abbandonarono il viaggio verso Aman poich\u00e9 videro i picchi dell'Hithaeglir e li credettero invalicabili. Questo popolo segu\u00ec Lenw\u00eb lungo le rive dell'Anduin e si divisero nuovamente. Del destino di molti di essi non si sa nulla, mentre si ha notizia di un gruppo che giunse nell'Eriador, tra la catena montuosa degli Ered Luin e la parete occidentale dello Hithaeglir.\nCaratteristica di questo popolo \u00e8 l'amore per l'acqua ed il vivere presso cascate e torrenti; maggiore di quella di tutti i loro simili \u00e8 la loro conoscenza di erbe ed animali. Costituiscono un popolo molto semplice e rustico, in confronto ai calaquendi o ai sindar di Menegroth. Quando la tirannia di Morgoth cominci\u00f2 a spingersi verso oriente sugli Ered Luin, le armi arretrate degli elfi non poterono fermare le orde di mostri e servi di Morgoth. Grazie ad alcuni Nani che erano soliti attraversare le Montagne Nebbiose, gli elfi vennero a conoscenza della potenza del re elfico di Menegroth, Thingol. Udendo delle lande pacifiche del Re, Denethor, figlio di Lenw\u00eb, raccolse il maggior numero di elfi possibile e part\u00ec: egli e il suo popolo vennero accolti da Thingol in quanto essi erano lontanamente imparentati (infatti Re Thingol era noto anche come Elw\u00eb, fratello di Olw\u00eb, a sua volta migrato nelle Terre immortali insieme alla quota di elfi teleri che non si fermarono ad est delle montagne Nebbiose e non si attardarono, tra quelli che le ebbero superate, a cercare Elw\u00eb-Thingol) e assegn\u00f2 agli elfi verdi l'Ossiriand. Anche se ci sono dei casi in cui gli elfi verdi dell'Ossiriand parteciparono alle battaglie e conflitti riguardo a Morgoth (ad esempio la prima battaglia del Beleriand), essi furono soprattutto un popolo semplice, pacifico e recluso. Dopo la fine della Prima Era, alcuni rimasero, a sud, nella loro terra, altri partirono per Aman, altri, probabilmente, andarono con i sindar, ad unirsi ai nandor, i pi\u00f9 simili a loro.\nSindar.\nI sindar (letteralmente \"popolo grigio\", al singolare \"sinda\", anche se questo secondo termine non fu molto usato da Tolkien) sono quella stirpe che prosegu\u00ec verso l'Ovest attraverso i Monti Brumosi e le terre dell'Eriador per poi dimorare per qualche tempo presso il fiume Gelion. Sono anche noti come \"elfi grigi\". Il loro linguaggio \u00e8 il sindarin. I re del Doriath, Elu Thingol e suo nipote Dior Eluch\u00edl, furono i grandi re dei sindar.\nI sindar sono detti \"grigi\" poich\u00e9, non avendo mai messo piede a Valinor, non erano considerati calaquendi, nonostante non fossero nemmeno avari, poich\u00e9, accettando l'invito, presero parte al Grande Viaggio verso Aman (e dunque vennero tecnicamente annoverati tra gli eldar). A volte tra loro facevano riferimento a se stessi come agli \"elfi del crepuscolo\". Il termine \"grigio\" per\u00f2 pu\u00f2 anche riferirsi al manto grigio di Elu Thingol.\nIl termine \"sindar\" non \u00e8 un termine di origine sindarin: \u00e8 il nome quenya coniato dai noldor in esilio. Il nome che i sindar usarono per s\u00e9 stessi era semplicemente \"Edhil\" (\"elfi\", al singolare \"Edhel\"). Quando i teleri per\u00f2 partirono verso Aman, e l'incantesimo scoccato tra Elw\u00eb e Melian la Maia tolse ai teleri la loro guida, molti di loro, legati a lui da parentela o affetto, si staccarono dal popolo in viaggio per cercarlo. Prima che fosse ritrovato, essi avevano chiamato s\u00e9 stessi \"Eglath\", il \"popolo abbandonato\". La riunificazione tra i sindar ed Elw\u00eb segn\u00f2 la nascita di una nuova stirpe. Il loro re assunse il nome di Elu Thingol ed essi furono dunque detti sindar (\"elfi del crepuscolo, elfi grigi\").\nMolti sindar varcarono il Mare alla fine della Prima Era; alcuni rimasero, nel Lindon del sud, o andarono a est a fondare regni silvani tra i nandor.\nColoro che avevano proseguito la marcia erano guidati da Olw\u00eb, il fratello di Elw\u00eb che divenne poi loro signore in Valinor. In attesa di poter passare il mare, dimorarono presso le Bocche del Sirion, dove Oss\u00eb e la sua sposa Uinen vennero sovente ad incontrarli ed ammaestrarli.\nI noldor e i vanyar, che avevano gi\u00e0 compiuto il viaggio, infine persuasero Ulmo a Valinor a trasportare i teleri in Aman: come per le altre stirpi egli svelse cos\u00ec l'isola che sarebbe stata poi chiamata Tol Eress\u00eba trasportando gli elfi.\nMa Oss\u00eb persuase alcuni dei teleri a rimanere presso di lui ad est del grande mare: questi costruirono i porti di Brithombar e di Eglarest e furono detti \"falathrim\" (\"gli elfi delle Falas\"); C\u00edrdan il Carpentiere fu loro signore e furono i primi a costruire navi. Coloro che partirono, per raggiungere Valinor ebbero in dono da Oss\u00eb cigni bianchi che trainassero le navi che egli aveva loro insegnato a costruire.\nFalmari.\nI teleri non giunsero subito in Aman, ma si stanziarono sull'isola di Tol Eress\u00eba; in seguito giunsero in Aman e si stanziarono sulla costa di Eldamar (che significa \"casa degli elfi\"), fondando la citt\u00e0 di Alqualond\u00eb. Furono in seguito chiamati \"falmari\", ovvero gli \"abitanti delle coste\", dai noldor.\nI falmari risiedono sulle coste di Eldamar, nella Tirion marittima e su Tol Eress\u00eba, l'Isola solitaria. Sono i pi\u00f9 cari a Ulmo, che li ha istruiti sommamente sulla musica, che \u00e8 l'arte dove pi\u00f9 di tutti gli elfi mostrano le proprie capacit\u00e0. Adorano il mare e risiedono, se possibile, sempre in prossimit\u00e0 di esso, perch\u00e9 quando lo scorgono per la prima volta non riescono pi\u00f9 a smettere di amarlo. Sono anche abili costruttori di navi e navigatori, amano visitare luoghi lontani dove natura e mare creano paesaggi incantevoli. Tra le stirpi elfiche sono quelli pi\u00f9 buoni e gentili, anche se forse i meno saggi, ciononostante sono gli elfi che mostrano maggiore prudenza in caso di pericolo.\nEssi amano sopra ogni cosa solcare le acque della baia con le loro agili navi, fatte a somiglianza di cigni, con becchi d'oro ed occhi d'oro e giaietto e bianche vele tessute dalle loro spose e figlie. Sulle spiagge avevano sparso opali, diamanti e pallidi cristalli, dono dei noldor, e le loro dimore ad Alqualond\u00eb, il Porto dei Cigni illuminato da molte lampade, erano fatte di perle prese al mare. Essi che dimoravano presso le onde erano i pi\u00f9 superbi cantori tra gli eldar e la musica degli Ainur era nelle loro voci.\nAvari.\nFu il nome dato a tutti quegli elfi che rifiutarono di prendere parte alla marcia verso ovest partita da Cuivi\u00e9nen. Furono i primi elfi con cui i neonati atani ebbero contatti. Negli scritti pi\u00f9 antichi di Tolkien \u00e8 un Avar, Nuin, ad avventurarsi nell'Hild\u00f3rien e scoprire gli Uomini dormienti. Nuin ne svegli\u00f2 due, Ermon ed Elmir e insegn\u00f2 loro la lingua e la musica.\nSecondo il Cuivienyarna, tutti i minyar partirono per Valinor, mentre circa la met\u00e0 dei tatyar e dei nelyar rimasero a Cuivi\u00e9nen; questi ultimi due gruppi, capeggiati da Nurw\u00eb e Morw\u00eb, divennero gli antenati di tutti gli elfi scuri. \u00c8 possibile che gli avari, dal territorio circostante Cuivi\u00e9nen, nel corso dei lunghissimi Anni degli Alberi si siano lentamente sparsi per buona parte delle regioni meridionali e orientali della Terra di Mezzo.\nGli avari non si mescolarono quasi mai agli altri umanyar, e rimasero una stirpe a s\u00e9 stante a eccezione di alcuni piccoli gruppi che si unirono agli emanyar rimasti in Eriador e nella valle dell'Anduin, dando origine a quelli che nel Signore degli Anelli sono definiti elfi silvani, nati dalla mescolanza di parte dei nandor con avari della stirpe dei \"Penni\". In altri scritti di Tolkien si dice che piccoli gruppi di avari di stirpe tatyar arrivarono fin nel Beleriand.\nAlcuni di loro probabilmente, nei tempi anteriori al Giuramento dei noldor, furono catturati da Morgoth e portati in Angband, dove man mano vennero trasformati in orchi. Non \u00e8 dato sapere se furono imprigionati o se si recarono da Morgoth di loro spontanea volont\u00e0, ma la prima ipotesi \u00e8 pi\u00f9 accettabile.\nNella Seconda e nella Terza Era, nessuno degli avari viveva nelle regioni occidentali della Terra di Mezzo, salvo quelli che nei Tempi Remoti si stabilirono a Boscoverde.\n\u00c8 possibile che ne fossero sopravvissuti alcuni nelle vastissime terre a est del Mare di Rh\u00fbn e a sud dell'Harad, nel profondo sud. Si ipotizza che la regione del Dorwinion, a Ovest del Mare di Rh\u00fbn, potesse essere abitata da avari.\nGli avari separandosi molto presto dagli altri elfi ebbero un'evoluzione linguistica molto differente. Tuttavia delle loro lingue, conosciute generalmente nell'insieme come avarin, non si conoscono altro che sei vocaboli attestati. Questi sono dati da Tolkien nel The War of the Jewels, dove Tolkien fornisce i nomi di sei delle stirpi degli Avari: \"Kindi\", \"Cuind\", \"Hwenti\", \"Windan\", \"Kinn-lai\" e \"Penni\".\nI nomi sono nelle sei principali lingue avarin, e significano l'equivalente quenya di \"quendi\", ovvero \"coloro che parlano con voci proprie\". Essi erano i nomi che gli avari davano a loro stessi. Nota Tolkien, \"essi avevano evidentemente continuato a chiamare se stessi kwend\u00ee, in relazione a quelli che andarono via (che sono gli eldar) come \"disertori\".\" Infatti l'interesse di Tolkien per le lingue elfiche si concentr\u00f2 pi\u00f9 che altro sul ramo eldarin e in particolare sul quenya, sul sindarin e, in misura minore, sul telerin.\nAlcuni ipotizzano che gli avari si discostarono cos\u00ec tanto dagli eldar da creare anche nuove lingue per nulla imparentate con i linguaggi elfici pi\u00f9 comuni. Tuttavia questa affermazione risulta incompatibile con i sei, unici, vocaboli pervenuti, tutti di radice comune alle lingue eldarin.\nNomi degli elfi.\nAlla nascita tutti gli elfi ricevevano due nomi (\"essi\"): il \"nome paterno\" ed il \"nome materno\". Il nome paterno era scelto appunto dal padre ed era spesso basato proprio sul nome di questi, oppure (in tempi successivi) derivava solitamente da antiche leggende. In effetti il nome paterno poteva benissimo essere lo stesso nome del padre con l'aggiunta di un suffisso, come ad esempio si osserva in Gildor Inglorion. Il nome materno, scelto appunto dalla madre, era dato poco pi\u00f9 tardi della nascita ed aveva un grande significato per gli elfi, dato che in qualche modo le madri prevedevano il carattere del figlio (o ne profetizzavano il futuro) e sceglievano il nome di conseguenza. Un esempio lo si ritrova nel \"nome materno\" F\u00ebanor, che significa \"Spirito di Fuoco\", e che ben descrive il carattere di quello che fu il pi\u00f9 grande ed ardito di tutti gli eldar.\nIl terzo nome assunto dagli elfi era l\"epess\u00eb\", che aveva la natura di soprannome, ed era dato in conseguenza alle particolari caratteristiche che l'individuo mostrava con la crescita. L'epess\u00eb non era necessariamente dato dai genitori o dai parenti, ma ad esempio poteva benissimo essere un appellativo dato in senso di ammirazione. In talune circostanze accadeva anche che gli elfi si autoassegnassero un epess\u00eb. Spesso il nome con cui un elfo era maggiormente noto era proprio l'epess\u00eb.\nLista.\nAegnor.\nNoldorin, figlio di Finarfin e E\u00e4rwen, occupa insieme al fratello Angrod i versanti settentrionali del Dorthonion, muore nella Dagor Bragollach. Durante il suo soggiorno nel Nargothrond, si innamor\u00f2 di una fanciulla umana, Andreth; lei ricambiava, ma i due non si sposarono mai, n\u00e9 ebbero figli.\nAerandir.\nUno dei tre marinai compagni di E\u00e4rendil.\nAmari\u00eb.\nVanyarin, elfa prediletta di Finrod Felagund, rimase in Valinor.\nAmd\u00edr.\nIn un'altra versione del racconto, Tolkien chiama questo personaggio \"Malgalad\".\nRe degli Elfi durante la Seconda Era, compare solamente nei \"Racconti incompiuti\" ed \u00e8 inizialmente concepito come un elfo sindarin proveniente dal Doriath e che, dopo la Guerra d'Ira, si era spostato nell'Eriador. Divenne re del reame di L\u00f3rinand (pi\u00f9 tardi chiamato Lothl\u00f3rien) a sud del quale si stabil\u00ec Oropher, padre di Thranduil (il re nominato nello \"Hobbit\", a sua volta padre di Legolas).\nAmd\u00edr mor\u00ec durante la battaglia combattuta dall'Ultima Alleanza tra gli elfi e gli uomini, la battaglia di Dagorlad, durante la quale egli e i suoi uomini vennero allontanti dai loro alleati e perirono nelle Paludi Morte. Dopo la sua morte, il regno di L\u00f3rinand pass\u00f2 a suo figlio Amroth.\nAmras.\nAmras \u00e8 il fratello gemello di Amrod, ed \u00e8 il pi\u00f9 giovane dei figli di F\u00ebanor e Nerdanel. Dal nonno materno, Mahtan, eredit\u00f2 il colore rosso scuro dei suoi capelli, diverso dal nero del padre F\u00ebanor.\nIl nome paterno di Amras in quenya \u00e8 \"Telufinw\u00eb\", \"Ultimo Finw\u00eb\", poich\u00e9 era effettivamente l'ultimo dei suoi figli. Originariamente il nome paterno era \"Ambarussa\" (\"Testa rugginosa\"), lo stesso del fratello Amrod, ma F\u00ebanor insistette perch\u00e9 i gemelli avessero nomi differenti, e cos\u00ec la madre Nerdanel lo chiam\u00f2 \"Umbarto\", \"il Predestinato\". Il padre, a cui non piaceva questa soluzione, cambi\u00f2 ancora il nome in \"Ambarto\", ma ormai i gemelli si chiamavano e venivano chiamati entrambi col nome di \"Ambarussa\".\nComunque \"Umbarto\" si rivel\u00f2 un nome profetico, poich\u00e9 Amras fu accidentalmente ucciso in una delle navi cigno rubate da F\u00ebanor ai Teleri, quando suo padre ordin\u00f2 di bruciarle a Losgar.\nNon c'\u00e8 traccia della morte di Amras a Losgar nel \"Silmarillion\", poich\u00e9 era, questa, un'idea molto tarda di Tolkien, e fu omessa dal figlio Christopher, che ne cur\u00f2 l'edizione, poich\u00e9 al momento non si era accorto di quanto materiale, in realt\u00e0, poteva essere incorporato nel volume. Per questo motivo, ogni volta che troviamo nel testo Amrod ed Amras insieme successivamente al rogo di Losgar, \u00e8 canonico pensare che in realt\u00e0 Amrod fosse da solo.\nAmrod.\nAmrod \u00e8 il gemello pi\u00f9 grande di Amras, ed entrambi sono figli di F\u00ebanor; dalla madre Nerdanel ereditarono i capelli rossi che li caratterizzano, in contrasto con quelli neri del padre.\nIl nome paterno di Amrod in quenya \u00e8 \"Pityafinw\u00eb\", \"Piccolo Finw\u00eb\", appunto, mentre il nome materno \u00e8 \"Ambarussa\", \"Testa rugginosa\", riferito al colore dei suoi capelli. Anche il nome materno del fratello Amras era, originariamente, \"Ambarussa\", e nonostante la madre lo cambi\u00f2 in seguito alle proteste del padre, i due gemelli continuarono a chiamarsi e ad essere chiamati \"Ambarussa\".\nAmrod divenne, con il fratello, un abile cacciatore, e si spingeva spesso a sud, nella Marca di Maedhros. Sopravvisse a molte delle Guerre dei Gioielli, ma infine venne ucciso nell'attacco alla gente di E\u00e4rendil alle Bocche del Sirion.\nNel Silmarillion Amrod appare molto poco, e tutte le volte assieme al fratello Amras, ma in scritti pi\u00f9 tardi (raccolti nella \"History of Middle-earth\"), Tolkien decise di far morire Amras nell'incendio delle navi che F\u00ebanor appicc\u00f2 a Losgar. Per questa ragione \u00e8 canonico considerare pi\u00f9 giusta la soluzione pi\u00f9 tarda, e considerare Amras come se non fosse pi\u00f9 assieme al fratello tutte le volte che ci viene nominato dopo lo sbarco di F\u00ebanor nella Terra di Mezzo.\nAmroth.\nAmroth fu un elfo di Lothl\u00f3rien. Figlio di Amd\u00edr, fu un Signore Sindarin che succedette a suo padre come \"Signore di L\u00f3rien\". Egli si stanc\u00f2 della Terra di Mezzo, dopo che i Nani ebbero risvegliato il Flagello di Durin nelle Montagne Nebbiose e viaggi\u00f2 a sud fino all'Edhellond, un antico porto della sua gente, assieme a Nimrodel, la sua innamorata.\nNimrodel, per\u00f2, si perse tra gli Ered Nimrais, e Amroth ritard\u00f2 la sua partenza per Valinor. Come finalmente fece vela verso le Terre Immortali, gli parve di vedere l'amata Nimrodel sulla riva; preso dalla speranza di riaverla con s\u00e9 si getto in mare e nuot\u00f2 verso di lei, ma la corrente lo soverchi\u00f2, ed egli mor\u00ec annegato nella Baia di Belfalas, e non torn\u00f2 pi\u00f9 a casa. Nessuno seppe pi\u00f9 nulla di lui, n\u00e9 di Nimrodel.\nDol Amroth, nella regione meridionale di Gondor, prende il nome da lui, come molti luoghi in L\u00f3rien. I principi di quel luogo, vassalli di Gondor, erano mezzelfi, discendenti di un Dunedain e di una delle compagne di Nimrodel, Mithrellas.\nNelle prime versioni del \"legendarium\", Tolkien scrisse che Amroth era figlio di Galadriel e Celeborn, fratello di Celebr\u00edan, ed era nato presso Ann\u00faminas tra il 350 e il 400 della Seconda Era, ma quest'idea fu quasi subito accantonata.\nAnair\u00eb.\nAnair\u00eb \u00e8 la moglie di Fingolfin. Si sa poco o nulla di lei, se non che non lasci\u00f2 mai Aman e che era amica di E\u00e4rwen, moglie di Finarfin. Anair\u00eb e Fingolfin ebbero tre figli, chiamati Fingon, Turgon e Aredhel (un quarto figlio, Argon, viene citato in alcuni scritti sparsi di Tolkien, non per\u00f2 nel Silmarillion). Presumibilmente Anair\u00eb vive tuttora in Aman.\nAnair\u00eb non appare nel Silmarillion, nel quale si afferma che Fingolfin avesse tre figli ma nessuna moglie era citata nella genealogia. Viene nominata solamente nella raccolta The History of Middle-earth.\nIl nome Anair\u00eb significa \"Santissima\" in quenya (Air\u00eb=\"santo/a\", An-=prefisso superlativo). Siccome non giunse mai nella Terra di Mezzo, ella non possiede alcuna traduzione in Sindarin.\nAngrod.\nNoldorin, figlio di Finarfin e E\u00e4rwen, occupa insieme al fratello Aegnor i versanti settentrionali del Dorthonion; ambasciatore di Finrod Felagund presso Thingol, muore nella Dagor Bragollach. Nelle ultime versioni, \u00e8 il padre di Orodreth.\nAnnael.\nSindarin del Mithrim, padre adottivo di Tuor (un uomo).\nAranw\u00eb.\nNoldorin di Gondolin, padre di Voronw\u00eb.\nAredhel.\nAredhel (\"nobile donna degli elfi\"), detta \"Ar-Feinel\", 1362 A.A. - 345 P.E., precedentemente chiamata \"Isfin\". Noldorin, figlia di Fingolfin e sorella di Turgon, spos\u00f2 E\u00f6l, ed ebbero Maeglin. Mor\u00ec a Gondolin per mano del marito cercando di proteggere il figlio.\nArgon.\nFiglio di Fingolfin e Anair\u00eb. Fratello di Fingon, Turgon e Aredhel. Cade combattendo nella Battaglia di Lammoth.\nArwen.\nDetta \"Und\u00f3miel\", 241 T.E. - 122 Q.E. Mezzelfa, figlia di Elrond e Celebr\u00edan, sposa di Aragorn (un uomo), madre di Eldarion e di alcune figlie di cui non si fa nome.\nArminas.\nNoldorin, del popolo di Angrod, insieme a Gelmir (2) guida Tuor (un uomo) verso Gondolin (solo nei \"Racconti perduti\") e in seguito si reca nel Nargothrond per avvertire Orodreth del pericolo che lo minacciava.\nBeleg.\nBeleg \u00e8 un elfo sindarin vissuto nel Beleriand durante la Prima Era dei Figli di Il\u00favatar, e viene spesso ricordato con i nomi di \"Beleg C\u00fathalion\" e \"Beleg Arcoforte\".\nIl nome \"Beleg\" significava \"forte\", ed egli sempre cingeva un possente arco a cui aveva dato il nome di \"Belthronding\", ed una freccia chiamata \"Dailir\". L'epess\u00eb \"C\u00fathalion\" in Sindarin veniva tradotto appunto \"Arcoforte\", data la sua straordinaria abilit\u00e0 con arco e frecce.\nBeleg serv\u00ec Thingol, Re del Doriath, ed era, assieme a Mablung, il pi\u00f9 grande dei capitani del regno, essendo un cacciatore instancabile. Partecip\u00f2 infatti alla caccia del grande lupo Carcharoth.\nBeleg guidava la difesa dei confini del reame del Doriath, a capo di un ristretto numero di elfi, in quanto Capitano dei Guardiani delle Marche del regno. Avendo egli grande autorit\u00e0, quando una legione di Orchi penetr\u00f2 nel Brethil, Beleg si ritrov\u00f2 a comandare i guerrieri dei Sindar ed anche Halmir e gli arcieri degli Haladin nella battaglia che vi fu. Egli inoltre guid\u00f2 le prime linee nella battaglia contro le truppe degli Orchi di Boldog nella Marca Settentrionale. Successivamente sconfisse anche degli Orchi che stavano per invadere il Dimbar.\nSi diceva che Beleg non avesse rivali nella caccia, nell'inseguimento ed in ogni altra abilit\u00e0 che concernesse boschi e foreste. Era maestro nell'uso di arco, spada, ascia e lancia, avendo un'abilit\u00e0 quasi magica nell'adoperare qualsiasi tipo di arma. Il suo arco, \"Belthronding\", era fatto di tasso nero, mentre la corda era ricavata da tendini di orso, e solo Beleg sarebbe stato in grado di tenderlo. Possedeva inoltre una freccia, chiamata \"Dailir\", che riusciva sempre a ritrovare dovunque fosse stata scagliata. Beleg cingeva inoltre la magica spada Anglachel, che oltre ad avere parola propria veniva affilata con una magica canzone. Si diceva inoltre che Beleg fosse un abile guaritore.\nPi\u00f9 tardi Beleg divenne grande amico di T\u00farin Turambar, quando questi venne nel Doriath, accudito come un figlio da Re Thingol, essendo fuggito dalla terra nat\u00eca del Dor-l\u00f3min, ove imperversavano le perseguitazioni degli Orientali. Quando T\u00farin lasci\u00f2 il Doriath, Beleg ebbe il permesso da parte del re di seguirlo in esilio, cingendo Anglachel, la Spada Nera forgiata da E\u00f6l e data come tributo a Thingol. Dopo un lungo inseguimento, Beleg trov\u00f2 T\u00farin ad Amon Rh\u00fbd, e venne torturato dai fuorilegge finch\u00e9 lo stesso T\u00farin, loro capo, non torn\u00f2 e lo liber\u00f2. In quel torno di tempo Beleg e T\u00farin, che ora vestiva l'Elmo-di-Drago del Dor-l\u00f3min, divennero abili capitani negli scontri con le forze di Morgoth, e la terra ove dimoravano era detta \"Dor C\u00faarthol\", Terra di Arco ed Elmo.\nQuando T\u00farin fu infine catturato dagli Orchi, Beleg si lanci\u00f2 all'inseguimento e, trovato Gwindor (prigioniero fuggito dalle grinfie di Morgoth) nella Taur-nu-fuin, i due sbaragliarono la schiera nemica liberando Turambar. T\u00farin viene cos\u00ec trasportato in segreto fuori dal campo, esausto dormiva ancora con i polsi e i piedi legati. Beleg recuper\u00f2 la spada per recidergli immediatamente i legami. Prima tagli\u00f2 quelli intorno ai polsi, e poi mentre cercava di liberargli le caviglie, a causa dell'oscurit\u00e0 manc\u00f2 il colpo e fer\u00ed il piede di T\u00farin. Egli si dest\u00f2 impaurito e istintivamente, tradito anche dall'oscurit\u00e0, vide una figura curva su di s\u00e9, con la spada alla mano, e sentendo l'acuto dolore al piede pens\u00f2 che si trattasse di un orco pronto ad ucciderlo. T\u00farin accorgendosi di avere le mani libere, afferr\u00f2 la spada Anglachel e trafisse la gola a Beleg. Fu questa la fine di Beleg, e subito dopo T\u00farin si sarebbe avventato anche su di Flinding, se non fosse stato che lo gnomo arretr\u00f2 di scatto, facendo cos\u00ec scivolare il cappuccio mostrando la sua faccia, che venne illuminata dalla luce della lampada. Finding cominci\u00f2 a pregarlo nella lingua degli Gnomi di trattenere la mano e di non uccidere gli amici. Udendo queste parole T\u00farin si blocc\u00f2 e scorse alla luce della lampada il volto bianco di Beleg ai suoi piedi con la gola squarciata. T\u00farin ne rest\u00f2 disperato, come pietrificato. Flinding cerc\u00f2 di richiamare l'amico, gridandogli che gli orchi sarebbero arrivati presto. Gli orchi infatti erano in agitazione perch\u00e9 le grida di dolore di T\u00farin erano riuscite a giungere fino a loro. Flinding quindi scosse T\u00farin cercando di farlo tornare in s\u00e9 altrimenti sarebbe morto. T\u00farin allora gli obbedisce, ancora perso per la morte del suo compagno (che aveva deciso di andare a cercarlo, parecchio oltre qualunque regione a lui nota, e che per amore di T\u00farin aveva continuato ad avanzare, cercandolo). T\u00farin si chin\u00f2 su Beleg e gli baci\u00f2 le labbra. Flinding e T\u00farin riuscirono a scappare, liberandosi dall'inseguimento. Allora T\u00farin lasci\u00f2 scorrere torrenti di lacrime, e pianse amaramente per il suo compagno. Questo dolore grav\u00f2 su T\u00farin per tutta la vita, e il segno di quella sofferenza non lo abbandon\u00f2 mai completamente.\nCaranthir.\nCaranthir \u00e8 un principe degli elfi noldorin, ed il quarto figlio di F\u00ebanor e Nerdanel. Dei sette figli di F\u00ebanor egli fu il pi\u00f9 scontroso ed il pi\u00f9 pronto alla collera; per questo viene spesso ricordato come \"Caranthir lo Scuro\". Il suo nome quenya era \"Morifinw\u00eb\" (ossia \"Lo Scuro Finw\u00eb\"), mentre il nome datogli dalla madre era \"Carnistir\" (ossia \"Viso Rosso\").\nCome tutti i Figli di F\u00ebanor, anche Caranthir era avvinto dal giuramento del padre di recuperare i Silmaril, i tre preziosi gioielli sottratti da Morgoth, il Signore Oscuro. Tale giuramento indusse i sette fratelli ad abbandonare le Terre Imperiture di Aman per raggiungere la Terra di Mezzo al seguito del padre. Qui i fratelli fondarono i propri reami in esilio e mossero guerra a Morgoth, ma a causa del giuramento di recuperare i Silmaril si ritrovarono ben presto a dover affrontare ed uccidere anche gente della propria stirpe, portando cos\u00ec la rovina sulla loro casata.\nCaranthir era presente sia al Fratricidio di Alqualond\u00eb, sia all'incendio delle navi dei Teleri a Losgar. Durante la riconciliazione dei Noldor sulle rive del Lago Mithrim, Caranthir pronunci\u00f2 aspre parole contro il cugino Angrod, ma venne rimproverato dal fratello maggiore Maedhros, il quale nell'occasione aveva ceduto il titolo di Alto Re dei Noldor in favore di Fingolfin. In generale, Caranthir ebbe sempre poca stima nei confronti dei suoi cugini figli di Finarfin. Successivamente egli si stabil\u00ec nel Beleriand Orientale con i suoi fratelli, e costru\u00ec fortezze sulle pendici occidentali del monte Rerir. Il regno di Caranthir era nel Thargelion, terra spesso chiamata \"Dor Caranthir\" (ossia appunto \"terra di Caranthir\"), ed egli prese dimora sulle rive del Lago Helevorn. Dopo la Dagor Bragollach si stanzi\u00f2 pi\u00f9 a sud, nei pressi dell'Amon Ereb con suo fratello Amrod.\nCaranthir controllava i traffici dei Nani tra le regioni interne del Beleriand e le dimore di questi nelle Montagne Azzurre, traendone molto vantaggio. Ma, dato il suo carattere, egli era sempre in discordia con i Nani, i quali cominciarono a diffidare dei Noldor. Caranthir trasse in salvo Haleth, Signora della Seconda Casa degli Uomini, e parte delle sue genti, gli Haladin, quando vennero attaccate dagli Orchi. Vedendo il valore di tali Uomini, Caranthir volle offrire loro terre da abitare nel nord della contrada, ma questi rifiutarono e continuarno sulla loro strada verso occidente. La gente di Ulfang il Nero invece giur\u00f2 fedelt\u00e0 a Caranthir, e venne loro concesso di abitare il Thrgelion. Ma in anni successivi, durante la \"N\u00edrnaeth Arnoediad\", Uldor figlio di Ulfang trad\u00ec i Noldor e Morgoth ne ebbe vantaggio.\nCaranthir mor\u00ec assieme ai fratelli Celegorm e Curufin nel loro assalto al Doriath, ove Dior erede di Thingol governava e custodiva il Silmaril riconquistato da Beren e L\u00fathien suoi genitori.\nCeleborn.\nSindarin del Doriath, parente di Elw\u00eb, sposo di Galadriel, padre di Celebr\u00edan, signore di L\u00f3rien, rimase nella Terra di Mezzo dopo la fine della Terza Era.\nCelebr\u00edan.\nCelebr\u00edan \u00e8 la figlia di Galadriel e Celeborn del L\u00f3rien.\nNel 2509 T.E. Celebr\u00edan stava viaggiando verso L\u00f3rien, quando venne attaccata dagli Orchi al Passo Cornorosso; la sua scorta fu dispersa e lei venne rapita e portata via.\nI suoi figli gemelli Elladan e Elrohir la inseguirono e la trassero in salvo, ma quando riuscirono a raggiungerla Celebr\u00edan aveva gi\u00e0 sofferto terribili torture ed era stata ferita con un'arma avvelenata.\nFu riportata a Gran Burrone, e suo marito Elrond riusc\u00ec a guarire il suo corpo perfettamente.\nElla per\u00f2 perse ogni interesse ed amore per la Terra di Mezzo, e per questo l'anno seguente prese la decisione di partire e, dopo aver salutato il marito ed i tre figli, si rec\u00f2 ai Porti Grigi, veleggiando verso Valinor.\nCelebrimbor.\nNoldorin, figlio di Curufin, rimane nel Nargothrond quando suo padre ne viene espulso, il pi\u00f9 grande dei fabbri elfici della Seconda Era, artefice dei tre anelli degli elfi, ucciso da Sauron.\nCelegorm.\n\u00c8 un principe dei Noldor, terzo figlio di F\u00ebanor e Nerdanel.\nCelegorm era la forma Sindarin del nome quenya datogli dalla madre, \"Tyelkormo\". Il nome datogli dal padre era invece \"Turkafinw\u00eb\".\nCelegorm era un grande cacciatore, e in Valinor fu grande amico del Vala Orom\u00eb, il quale gli diede in dono Huan, il possente Cane di Valinor. Da Orom\u00eb egli apprese anche molte cose al riguardo di uccelli ed altre bestie, non ultimo il loro linguaggio.\nCome tutti i suoi fratelli, Celegorm era avvinto dal giuramento di suo padre F\u00ebanor di recuperare i Silmaril, rubati da Morgoth, il Signore Oscuro. A causa di tale giuramento, lui ed i suoi fratelli seguirono F\u00ebanor nella Terra di Mezzo, ove fondarono i propri regni e organizzarono guerre per il recupero dei tre gioielli, dapprima contro Morgoth e successivamente contro altri Elfi, portando cos\u00ec la loro casata alla rovina.\nCelegorm aveva preso parte nel Fratricidio di Alqualond\u00eb, e una volta giunto con le sue genti nella Terra di Mezzo aveva teso un'imboscata alle truppe degli Orchi che giungevano dai porti di C\u00edrdan per attaccare la compagnie di F\u00ebanor durante la Dagor-nuin-Giliath. Dopo la riconciliazione con i Noldor al seguito di Fingolfin, avvenuta presso il lago Mithrim (durante la quale Maedhros, figlio maggiore di F\u00ebanor, abdic\u00f2 in favore di Fingolfin stesso, cedendogli il titolo di Alto Re dei Noldor), Celegorm e tutti i suoi fratelli si stabilirono nel Beleriand Orientale. Celegorm, Curufin e suo figlio Celebrimbor presero dimora nell'Himlad, e fortificarono il passo di Aglon. Nell'anno 402 P.E. un esercito di Orchi tent\u00f2 di conquistare il passaggio sull'Aglon, ma venne respinto dalle forze unite del Dorthonion e dell'Himring.\nNella Dagor Bragollach il passo di Aglon venne infine forzato nonostante la fiera resistenza opposta alle forze di Morgoth. Celegorm, Curufin e Celebrimbor, con le rimanenti genti dell'Himlad, marciarono quindi verso Minas Tirith, ove trassero in salvo Orodreth, il quale comandava una schiera inviata dal Nargothrond da Finrod suo fratello a contrastare Sauron a Tol Sirion. Minas Tirith infine cadde nelle mani del nemico, ma Celegorm ed i suoi compagni la scamparono e vennero invitati da Orodreth a dimorare nel Nargothrond.\nCelegorm e Curufin abitarono per un certo periodo nel Nargothrond aiutando Re Finrod Felagund, e conquistandosi l'affetto di parte delle genti del regno. Ma l'arrivo di Beren e la sua richiesta di aiuto a Finrod per il recupero del Silmaril riaccese nell'animo dei figli di F\u00ebanor l'ardore e la volont\u00e0 di perseguire il giuramento che erano tenuti a rispettare. Cos\u00ec Celegorm e Curufin agirono contro il loro cugino Finrod, e permisero solo ad una esigua schiera di seguire il loro re nell'impresa. Essi inoltre rapirono e imprigionarono L\u00fathien, figlia di Thingol Re del Doriath, che si aggirava in cerca dell'amato Beren. Celegorm infatti, affascinato da quella che era la pi\u00f9 bella dei Figli di Il\u00favatar, avrebbe voluto chiedere la mano di lei a Thingol. Fu il cane Huan ad aiutare L\u00fathien nella sua evasione a dispetto del padrone, e la segu\u00ec nella sua impresa di recupero del Silmaril assieme a Beren. E quando i superstiti fra i prigionieri compagni di Beren, liberati da Huan e L\u00fathien, ritornarono nel Nargothrond e furono quindi svelate le male azioni di Celegorm e Curufin, questi vennero cacciati dal regno da Orodreth, che governava in vece di Finrod. I due reincontrarono ben presto Beren e L\u00fathien di ritorno dalla loro impresa e li attaccarono ma alla fine vennero messi in fuga. Tali azioni indussero Orodreth e Thingol a non concedere pi\u00f9 aiuti all'Unione di Maedhros.\nLa peggiore malefatta compiuta da Celegorm e Curufin fu per\u00f2 l'aver partecipato al \"Secondo Fratricidio\", assalendo il regno del Doriath e il suo Re Dior (che governava in Menegroth dopo la morte di Thingol), reo di possedere il Silmaril che Beren e L\u00fathien, suoi genitori, avevano strappato dalla corona ferrea di Morgoth. In quella battaglia Curufin perse la vita, inoltre Celegorm e Dior si uccisero a vicenda.\nC\u00edrdan.\nC\u00edrdan, soprannominato \"il Timoniere\" (\"The Shipwright\" in lingua originale), \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien.\nAll'interno del \"corpus\" dello scrittore, C\u00edrdan \u00e8 un elfo telerin, grande marinaio, carpentiere, signore delle Falas e membro del Bianco Consiglio. Fu il custode del Grande Anello Narya finch\u00e9 non lo affid\u00f2 a Gandalf, quando questi arriv\u00f2 dall'Ovest, avendo capito il suo importante ruolo futuro. \u00c8 uno degli elfi che pi\u00f9 si opposero al male e vissero pi\u00f9 a lungo nella Terra di Mezzo.\nC\u00edrdan () significa \"costruttore di navi\" (\"ship-maker\") in Sindarin. Il suo nome originale era probabilmente \"Now\u00eb\" (pronuncia: ). Non \u00e8 un nome Sindarin, probabilmente \u00e8 una forma arcaica, pi\u00f9 facilmente Telerin comune. Il suo significato \u00e8 incerto, potrebbe essere messo in relazione col termine \"nowo\", che significa \"pensiero, idea di forma, immagine\" (\"think, form idea, imagine\").\nDurante la Prima Era fu Signore delle Falas e degli elfi che vi dimoravano, i Falathrim, unici in quei tempi a conoscere l'arte della costruzione delle navi che ebbero in dono dai Valar. Ebbe dimora nei porti di Brithombar e di Eglarest. Riconosceva l'autorit\u00e0 di Elu Thingol come Alto Re del Beleriand (fu C\u00edrdan a dare le perle trovate nelle acque delle Falas a Thingol il quale con queste ripag\u00f2 i Nani della costruzione di Menegroth). Le sue citt\u00e0 erano uno dei luoghi pi\u00f9 popolati dagli elfi assieme a Menegroth, poich\u00e9 il resto di loro preferiva vagare sulla terra o insediarsi in piccole comunit\u00e0 distanti fra loro.\nDurante l'invasione del Beleriand degli Orchi di Morgoth, C\u00edrdan venne tagliato fuori da Thingol: infatti gli Orchi si erano divisi in due schiere, calando d'ambo i lati di Menegroth, da Oriente e da Occidente. La prima schiera venne sconfitta nella Prima battaglia del Beleriand dallo stesso Thingol, l'altra invece fu vittoriosa e costrinse C\u00edrdan a ritirarsi al limite del mare, spadroneggiando ovunque tranne che nei porti murati delle Falas. Essi vennero sconfitti solo pi\u00f9 tardi, dopo l'arrivo dei Noldor, quando lasciarono l'assedio delle citt\u00e0 per aiutare i loro compagni a Nord, gi\u00e0 sconfitti nella Dagor-nuin-Giliath.\nDopo questi eventi, vediamo una continua presenza di C\u00edrdan nella storia del Beleriand, seppur non in primo piano, come nella delegazione di Falathrim che partecip\u00f2 alla Festa della Riconciliazone (festa data da Fingolfin re dei Noldor, a cui parteciparono moltissime stirpi elfiche). Lui come le sue citt\u00e0 rimasero indipendenti anche dal dominio successivo di Finrod Felagund che aveva esteso il suo regno su tutti i territori estesi dal Sirion al Mare, anche se fu un grande alleato di Finrod.\nIn seguito Morgoth volle diffondere racconti del Fratricidio di Alqualond\u00eb in cui la verit\u00e0 di per s\u00e9 orribile era moltiplicata e unita a menzogne, al fine di gettare discordia tra i Noldor e i Sindar, che non sapevano ancora nulla di tutto ci\u00f2 e che ancora non conoscevano la perfidia di Morgoth. Quando C\u00edrdan li ud\u00ec, ne rimase molto turbato e, a ragione, credette che fossero state divulgate con intenti perfidi, vere o false che fossero; ma, errando, le attribu\u00ec alla gelosia fra le Casate dei Noldor, litigiose tra loro. Perci\u00f2 invi\u00f2 messaggeri a Thingol per avvisarlo. Il Re Elu Thingol, dopo aver ascoltato la versione di Finrod e Angrod (entrambi non avevano partecipato al Fratricidio, anzi avevano seguito F\u00ebanor patendo il freddo sullo Helcarax\u00eb per colpa di quest'ultimo) che erano alla sua corte e che si difesero dalle accusa, decret\u00f2 che nessun elfo sindar dovesse parlare il linguaggio dei Noldor.\nQuando, dopo sette anni dalla Dagor Bragollach, Re Fingon si trov\u00f2 in seria difficolt\u00e0 per un rinnovato attacco nello Hithlum (terra a Nord-Ovest del Beleriand) da parte degli Orchi di Morgoth, C\u00edrdan risal\u00ec il Fiordo di Dengrist con numerosissime navi e mise in fuga i nemici, salvando con i suoi Falathrim il Re e conseguendo una bella vittoria, dato che gli elfi inseguirono gli orchi fino ai Monti di Ferro.\nDopo la N\u00edrnaeth Arnoediad, i Porti di C\u00edrdan furono uno dei pochi luoghi al riparo dalle forze di Morgoth, assieme al Doriath e al Nargothrond. Dietro le mura dei Porti trovarono rifugio numerosi esuli che scappavano dalle terre invase dai servi di Morgoth e i Falathrim percorrevano la costa assillando il nemico con rapidi sbarchi. Ma dopo un anno dalla Battaglia delle Innumerevoli Lacrime, prima dell'inverno, grandi forze vennero inviate da Morgoth dallo Hithlum e dal Nevrast, la quali dopo essere scese lungo i fiumi Brithon e Nenning devastando le Falas, assediarono i Porti. Grazie ai numerosi fabbri e minatori, i servi di Morgoth riuscirono alla fine a vincere la resistenza e distrussero le mura e la torre di Barad Nimras, uccidendo o riducendo in schiavit\u00f9 la gran parte della gente di C\u00edrdan. C\u00edrdan e i sopravvissuti fuggirono nell'Isola di Balar che diventer\u00e0 rifugio anche per tutti quelli che vi approdarono e dalla quale potevano tenere sotto controllo le Bocche del Sirion. L\u00ec tenevano molte navi leggere e veloci nascoste nelle cale e nelle acque fitte di canne e si dedicavano alla raccolta di perle.\nL\u00ec lo raggiunsero pi\u00f9 tardi i messaggeri di Re Turgon che chiedevano il suo aiuto: C\u00edrdan accett\u00f2 la richiesta e costru\u00ec sette navi veloci per fare vela verso Occidente. Di nessuna di quelle navi si seppe pi\u00f9 nulla, tranne che di una poich\u00e9 un marinaio (che era Voronw\u00eb, uno dei messi di Turgon) venne salvato da Ulmo e non affond\u00f2 con la nave..\nDivenne il custode dei Porti Grigi nel Golfo di Lh\u00fbn, ricoprendo questo incarico nella Seconda e Terza Era.\nQuando Sauron forgi\u00f2 l'Unico Anello per controllare sotto il suo volere tutti gli Anelli del Potere, Galadriel sugger\u00ec di nascondere i Tre Anelli degli Elfi. Celebrimbor, che aveva progettato gli Anelli del Potere, segu\u00ec il consiglio di Galadriel e affid\u00f2 Narya e Vilya a Gil-galad nel Lindon. Successivamente, Gil-galad affid\u00f2 Narya, l\"Anello di Fuoco\" dal colore rosso, proprio a C\u00edrdan.\nInsieme a Gil-galad e Elrond, C\u00edrdan fece parte dell'Ultima Alleanza tra gli Elfi e gli Uomini, ricoprendo il ruolo di luogotenente di Gil-galad e affrontando l'esercito di Sauron nella Battaglia di Dagorlad, che segn\u00f2 la fine della Seconda Era. Infatti, in essa Sauron venne sconfitto, o almeno cos\u00ec si credette, e l'Anello Dominante perduto, grazie all'impresa di Isildur, che lo tagli\u00f2 dal dito del Nemico. Tuttavia, esso non fu distrutto. Isildur, infatti, si rifiut\u00f2 di consegnarlo a Elrond e a C\u00edrdan che gli stavano accanto. Essi gli consigliarono di gettarlo immediatamente nella lava del Monte Fato, ma Isildur si rifiut\u00f2.\nAll'arrivo di Mithrandir ai Porti Grigi, C\u00edrdan, \u00abche vedeva pi\u00f9 lontano di chiunque altro sulla Terra di Mezzo\u00bb, riconobbe in lui il pi\u00f9 possente fra gli Istari, nonostante fosse pi\u00f9 minuto e apparentemente il pi\u00f9 vecchio, e gli don\u00f2 l'anello Narya con queste parole:\nC\u00edrdan offr\u00ec il suo aiuto ai Dunedain nelle loro lotte contro Sauron, in particolare nel Regno di Arnor, che era costantemente in guerra contro Angmar. Successivamente entr\u00f2 a far parte del Bianco Consiglio con l'obbiettivo di fermare e distruggere il redivivo Sauron, nel frattempo insediatosi a Dol Guldur. Non partecip\u00f2 al Consiglio di Elrond, poich\u00e9 non poteva lasciare i Porti Grigi, ma invi\u00f2 l'elfo Galdor come suo rappresentante.\nNel capitolo conclusivo de \"Il Signore degli Anelli\" appare invecchiato e barbuto, caso strano per un elfo, anche se conserva la propria immortalit\u00e0. Prepara l'imbarcazione che porter\u00e0 gli ultimi elfi e i portatori dell'Anello (Bilbo e Frodo) verso Valinor.\nNella trilogia de \"Il Signore degli Anelli\" diretta da Peter Jackson, il ruolo di C\u00edrdan \u00e8 interpretato da Michael Elsworth, il quale non ha mai un ruolo parlato. Compare per la prima volta nel prologo de \"Il Signore degli Anelli - La Compagnia dell'Anello\", al momento della donazione dei Tre Anelli degli Elfi. La sua seconda e ultima apparizione \u00e8 nel finale de \"Il Signore degli Anelli - Il ritorno del re\", quando assiste alla partenza di Galadriel, Celeborn, Elrond, Gandalf, Bilbo e Frodo verso Valinor.\nCi sono alcune differenze tra film e romanzo che coinvolgono il personaggio:\nCurufin.\n\u00c8 un principe dei Noldor, il quinto dei sette figli di F\u00ebanor e Nerdanel. Curufin \u00e8 il padre di Celebrimbor, il pi\u00f9 grande dei fabbri dell'Eregion durante la Seconda Era e forgiatore dei Tre Anelli del Potere degli elfi. Il suo nome in quenya significa \"Abile (figlio di) Finw\u00eb\", e nella forma \"Curufinw\u00eb\" sarebbe stato in realt\u00e0 il primo nome di F\u00ebanor suo padre.\nCome tutti gli altri figli di F\u00ebanor, Curufin era legato al giuramento di suo padre di recuperare i Silmaril rubati da Morgoth, il Signore Oscuro. A causa di tale giuramento, lui ed i suoi fratelli seguirono F\u00ebanor nella Terra di Mezzo, ove fondarono i propri regni e organizzarono guerre per il recupero dei tre gioielli, dapprima contro Morgoth e successivamente contro altri elfi, portando cos\u00ec la loro casata alla rovina.\nCurufin combatt\u00e9 ad Alqualond\u00eb, e partecip\u00f2 al rogo delle navi a Losgar. Dopo la riconciliazione dei Noldor nel Mithrim e dopo che Maedhros abdic\u00f2, accompagn\u00f2 i suoi fratelli nel Beleriand Orientale. Curufin e suo figlio Celebrimbor, assieme a Celegorm, vissero nell'Himlad, ad est di Himring, la fortezza di suo fratello Maedhros, e a sud dell'Aglon, un passo (fortificato proprio dai fratelli Curufin e Celegorm) tra Himring e il Dorthonion che conduceva nel Doriath, passo che fino alla Dagor Bragollach resse gli attacchi provenienti da Angband. Prima di tale battaglia, nei suoi domini Curufin aveva rintracciato E\u00f6l, l'elfo Scuro che aveva preso in moglie Aredhel, ma non lo uccise solo in rispetto delle leggi degli elfi.\nDurante la Dagor Bragollach Curufin, Celegorm e Celebrimbor marciarono verso Minas Tirith, costeggiando le Marche settentrionali del Doriath. L'aiuto da loro offerto fu fondamentale per la salvezza di Orodreth e dei suoi, i quali stavano fronteggiando le forze di Sauron su Tol Sirion. I sopravvissuti di quella battaglia vennero accolti da Finrod Felagund nel Nargothrond. Qui sia Celegrom che Curufin conquistarono il favore di parte della gente del regno.\nQuando Beren venne a chiedere aiuto a Finrod per il recupero del Silmaril in base al giuramento ed al debito di questi verso Barahir suo padre, Felagund accett\u00f2 ma fu costretto a partire con una schiera esigua, dato che, avvinti dal Giuramento di F\u00ebanor, Curufin e Celegorm avevano persuaso il pi\u00f9 delle genti a rimanere nel Nargothrond. Nell'impresa per\u00f2 Finrod perse la vita, ed a regnare sul Nargothrond rimase Orodreth suo fratello, osteggiato per\u00f2 dai figli di F\u00ebanor e dalla parte delle sue genti che essi avevano tratto dalla loro.\nAvvenne in seguito che durante una battuta di caccia, Curufin e Celegorm, assieme a Huan, il cane di quest'ultimo, trovarono L\u00fathien che vagava alla ricerca di Beren. Con il falso pretesto di aiutarla, i fratelli la portarono nel Nargothrond, dato che Celegorm la desiderava ed avrebbe voluto chiedere la sua mano a Thingol Re del Doriath. Ma Huan aiut\u00f2 L\u00fathien nella sua evasione ed assieme a lei and\u00f2 a liberare Beren e successivamente al recupero del Silmaril. Quando i prigionieri compagni di Beren furono del pari liberati e tornarono nel Nargothrond, nel regno cominci\u00f2 a diffondersi la voce delle male azioni di Curufin e Celegorm, e quindi Orodreth allontan\u00f2 i due fratelli prima che venissero uccisi. Celebrimbor per\u00f2 non segu\u00ec Curufin suo padre.\nCurufin e Celegorm, scacciati quindi dal Nargothrond, incapparono proprio in Beren e L\u00fathien di ritorno dalla loro impresa. Curufin combatt\u00e9 quindi contro Beren, ma avendola persa si diede alla fuga con Celegorm. Prima per\u00f2 di sfuggire alla loro vista, Curufin scocc\u00f2 una freccia nel tentativo di uccidere L\u00fathien ma invece colp\u00ec Beren, il quale tuttavia riusc\u00ec a salvarsi.\nAnche a causa di tali azioni, sia Orodreth che Thingol negarono da allora in poi aiuti militari a Maedhros.\nCurufin venne infine ucciso assieme a Celegorm nel Secondo Fratricidio, durante l'assalto dei figli di F\u00ebanor al Doriath (retto allora da Dior, dopo la morte di Thingol) per il recupero di quel Silmaril che Beren e L\u00fathien avevano staccato dalla corona ferrea di Morgoth nella loro famosa impresa.\nDaeron.\nSindarin, menestrello e sapiente di re Elw\u00eb del Doriath, inventore delle rune elfiche Cirth, innamorato di L\u00fathien che tradisce per ben due volte, rivelando a Re Thingol l'amore di lei per Beren ed il suo proposito di fuga dal Doriath. Assieme a Mablung fu messaggero di Re Thingol alla Mereth Aderthad. L'amore per L\u00fathien gli ispir\u00f2 canti che lo resero il pi\u00f9 rinomato di tutti i menestrelli degli elfi ad est del mare. Dopo la fuga di L\u00fathien dal Doriath si mise alla sua ricerca vagando per i boschi fino a raggiungere le sponde orientali della Terra di Mezzo.\nDenethor.\nDenethor \u00e8 un elfo nandorin ed \u00e8 figlio di Lenw\u00eb. Il padre, nei primissimi anni dopo il risveglio degli Elfi a Cuivi\u00e9nen, aveva abbandonato il \"Grande Viaggio\" verso le coste occidentali della Terra di Mezzo e quindi verso Aman, stanziandosi nella grande valle del fiume Anduin ai piedi dei monti Hithaeglir con le sue genti, le quali (conosciute da allora come Nandor) appartenevano inizialmente alla grande stirpe dei Teleri. Denethor per\u00f2, avendo sentito parlare delle belle contrade del Beleriand e che queste erano governate dal nobile e potente Thingol, decise di attraversare le Montagne Brumose ed i Monti Azzurri e giungere infine in quelle terre con molti dei Nandor. Le genti di Denethor si stanziarono quindi nella valle del lungo fiume Gelion, nella terra denominata Ossiriand, e vennero dette Laiquendi, ovvero Elfi Verdi.\nDenethor divenne quindi loro re, e guid\u00f2 l'esercito dei Laiquendi durante la prima battaglia del Beleriand prima che il primo Sole e la prima Luna sorgessero, quando Morgoth, l'Oscuro Signore, si sent\u00ec pronto a sferrare il primo attacco contro gli Elfi del Beleriand. L'esercito di Denethor era per\u00f2 male armato ed aveva scarse difese, cosicch\u00e9 sub\u00ec molte perdite; lo stesso Denethor, rimasto accerchiato sul colle di Amon Ereb con poche guardie del corpo, venne trucidato dagli Orchi.\nI Laiquendi si ritirarono allora nelle foreste dell'Ossiriand settentrionale e non parteciparono pi\u00f9 a battaglie aperte, vivendo come un popolo schivo e nascosto, propenso pi\u00f9 che altro a preservare le proprie genti. Fu cos\u00ec che gli elfi verdi non vollero nominare un altro re, non avendo le pretese di dominio e l'onere di reggere l'assalto del Nemico che gli esuli Noldor si arrogavano.\nDior.\nMezzelfo, figlio di Beren degli uomini e L\u00fathien dei sindar, sposo di Nimloth, padre di Elur\u00e9d, Elur\u00edn e Elwing, successore del nonno Elw\u00eb quale re del Doriath, ucciso in Menegroth dai figli di F\u00ebanor. Versioni precedenti del nome: \"Daimord\", \"Damrod\"\nE\u00e4rendil.\nMezzelfo, figlio di Tuor degli uomini e Idril Celebrindal dei noldor, sposo di Elwing, padre di Elrond e Elros, salp\u00f2 per Valinor per implorare aiuto contro Morgoth, naviga per i cieli reggendo un Silmaril. Versioni precedenti del nome: \"E\u00e4rendel\", \"Gon Indor\" (o \"Indorildo\", \"Indorion\", cio\u00e8 \"nipote di Indor\")\nE\u00e4rwen.\n\u00c8 un elfo, una delle figlie di Olw\u00eb, moglie di Finarfin e madre di Galadriel, Finrod, Angrod e Aegnor. Abitava in Aman dopo la partenza dei Noldor, e si dice avesse stretto amicizia con Anair\u00eb, la moglie di Fingolfin.\nIl suo nome significa \"Fanciulla del Mare\" (dal quenya \"e\u00e4r\", \"mare\" e \"wen\", \"fanciulla\").\nEcthelion.\nEcthelion della Fonte (o \"Signore della Fontana\") \u00e8 un Noldor vissuto a Gondolin ed uno dei pi\u00f9 grandi guerrieri della Prima Era. Le sue vicende sono menzionate ne \"La caduta di Gondolin\", un racconto contenuto in \"Racconti perduti\". Compare brevemente nella sintesi contenuta ne \"Il Silmarillion\", e alla fine di \"Tuor e il suo arrivo a Gondolin\", in \"Racconti incompiuti\".\nIl nome di Echtelion fu poi riutilizzato pi\u00f9 tardi ne \"Il Signore degli Anelli\", per differenti personaggi. Dopo la morte di Tolkien, suo figlio Chirstopher fece pubblicare \"Il Silmarillion\", dove appare un breve accenno a Echtelion e alla Caduta di Gondolin. Il nome \"Ecthelion\" potrebbe essere tradotto come \"lancia\", o \"punta affilata\". Comunque non ha una traduzione del tutto precisa.\nEcthelion, signore del popolo della Fonte, una delle stirpi elfiche di Gondolin, era, insieme a Glorfindel, uno dei due capitani di Re Turgon, nonch\u00e9 guardiano dell'ultimo dei Sette Cancelli che proteggevano la Citt\u00e0 Nascosta di Gondolin, la Grande Porta d'Acciaio. Ivi accolse Tuor degli Uomini e Voronw\u00eb, consanguineo Noldorin, e li guid\u00f2 nelle regioni interne del Regno Celato.\nNella \"Caduta di Gondolin\" Tolkien scrive di lui come l'elfo con la pi\u00f9 bella voce e il pi\u00f9 grande talento musicale di tutti gli elfi di Gondolin. In entrambe le versioni recenti egli indossa un elmo adornato con una punta d'argento.\nEgli guidava anche una delle falangi delle armate di Gondolin nella disastrosa battaglia delle N\u00edrnaeth Arnoediad (Battaglia delle Innumerevoli Lacrime) e difese il fianco di Turgon durante la sua ritirata dal campo di battaglia.\nEgli combatt\u00e9 valorosamente nella difesa della citt\u00e0 celata quando fu definitivamente attaccata e conquistata dalle armate di Morgoth.\nDurante l'assedio di Gondolin, nella stessa piazza del re, Ecthelion combatt\u00e9 contro Gothmog, Signore dei Balrog, e nello scontro ognuno uccise l'altro. Lo scontro fu tramandato dai Noldor come una grande impresa, perch\u00e9 Gothmog aveva gi\u00e0 ucciso, precedentemente, F\u00ebanor (nella Dagor-nuin-Giliath) e Fingon (nella N\u00edrnaeth Arnoediad). Nello scontro con Gothmog si narra che Ecthelion perde anche l'utilizzo del braccio che reggeva l'arma. Disarmato, nell'ultimo disperato tentativo, si scaglia con testa china contro la creatura che torreggiava dinanzi a lui e con tutto il suo peso conficca la punta dell'elmo nel petto di Gothmog, rovinando all'interno della fontana che adornava il cortile della piazza principale della citt\u00e0 dinanzi alla torre di Turgon, morendo annegati entrambi.\nNella \"Caduta di Gondolin\" il Signore delle Fonti aveva gi\u00e0 ucciso tre dei molti Balrog che imperversavano nella citt\u00e0 in fiamme prima dello scontro finale, avendo a sua volta perso l'utilizzo del braccio che reggeva lo scudo.\nComunque questo \u00e8 uno degli elementi in contraddizione con le idee successive di Tolkien. Christopher Tolkien commenta che in questo periodo, i Balrog, \nTolkien nella \"Caduta di Gondolin\" indica che il suo nome venne usato come grido di guerra per gli eldar, e terrore per gli Orchi.\nEdrahil.\nNoldorin del Nargothrond, capo degli elfi che accompagnarono Finrod Felagund e Beren (un uomo) nella cerca del Silmaril, morto a Tol-in-Gaurhoth nelle segrete di Sauron.\nEgalmoth.\nNoldorin di Gondolin, signore dell'Arco Celeste.\nElemmir\u00eb.\nVanyarin, autore dell\"Aldud\u00e9ni\u00eb\", il Lamento per i Due Alberi.\nElladan e Elrohir.\nMezzelfi, figli di Elrond e Celebr\u00edan, signori di Gran Burrone.\nElmo.\nElmo \u00e8 il fratello minore di Elw\u00eb (Thingol) e Olw\u00eb.\nElmo \u00e8 menzionato solamente nei \"Racconti incompiuti\", nel capitolo su Galadriel e Celeborn. Poich\u00e9 Celeborn \u00e8 presentato come \"discendente di Thingol\" nel Silmarillion, Tolkien desiderava sviluppare questo legame familiare. La sua soluzione fu fare di Celeborn il nipote di un nuovo personaggio, Elmo, appunto, un fratello (non importante ai fini della storia) di Thingol, che rimase indietro quando questi scomparve, diventando uno dei Sindar del Doriath. Elmo ebbe un figlio, Galadhon, che gener\u00f2 a sua volta Celeborn e un fratello di nome Galathil, che sar\u00e0 il padre della Regina Nimloth del Doriath.\nNegli scritti pi\u00f9 tardi, invece, Celeborn diventa un elfo telerin e un parente diretto di Olw\u00eb, ma non vi sono ulteriori conferme o pubblicazioni al riguardo.\nElrond.\nMezzelfo che ha scelto un destino immortale, figlio di E\u00e4rendil e Elwing, padre di Elladan, Elrohir e Arwen, signore di Gran Burrone, portatore dell'anello Vilya ricevuto da Gil-galad, part\u00ec per Valinor alla fine della Terza Era.\nElros.\nElros (\"schiuma di stelle\"), poi \"Tar-Minyatur\" (non elfo, ma uomo).\nMezzelfo che ha scelto un destino mortale, figlio di E\u00e4rendil e Elwing, primo re di N\u00famenor.\nElur\u00e9d ed Elur\u00edn.\nFigli di Dior, dispersi a Menegroth dai figli di F\u00ebanor.\nElw\u00eb.\nTelerin, fratello di Olw\u00eb, perso in Nan Elmoth durante il viaggio verso Valinor, sposo di Melian la Maia, padre di L\u00fathien, re dei sindar del Doriath, ucciso in Menegroth dai nani. Versioni precedenti del nome: \"Tintoglin\", \"Tinw\u00eb Linto\", \"Tinwelint\", \"Singoldo\"\nElwing.\nTelerin, figlia di Dior e Nimloth, sposa di E\u00e4rendil, mezzelfo, madre di Elrond e Elros, fugg\u00ec dal Doriath con il Silmaril e si rec\u00f2 con lo sposo a Valinor.\nE\u00f6l.\nE\u00f6l \u00e8 un elfo di nobile stirpe telerin, legato da antica, seppur non ben definita, parentela con il re Thingol, ma tetro e amante della notte e del crepuscolo stellato: per questo viene chiamato spesso l\"Elfo Scuro\". Tuttavia, negli scritti precedenti di Tolkien redatti prima della pubblicazione de Il Silmarillion (inclusi in \"The History of Middle-earth\", vol. XI: \"The War of the Jewels\") E\u00f6l \u00e8 un elfo avar, discendente dal secondo clan degli elfi, i tatyar, da cui si originarono anche i noldor.\nBench\u00e9 fosse chiamato l'Elfo Scuro, E\u00f6l non \u00e8 un elfo del popolo degli Avari ma un elfo Sindar originariamente abitante del Doriath. \"Il Silmarillion\" lo descrive come un solitario, amante della notte e del crepuscolo stellato. Evitava i Noldor, ai quali attribuiva la causa del ritorno di Morgoth, per i Nani, invece provava pi\u00f9 simpatia di ogni altro tra gli antichi elfi. Abbandon\u00f2 il regno del re Thingol quando vi fu posta la Cintura di Melian per proteggerlo dal Nemico, e si trasfer\u00ec nella foresta di Nan Elmoth, dove esercitava la sua arte di fabbro e vagabondava di notte per i boschi, incontrandosi spesso con i Nani e, unico tra gli elfi insieme al figlio, recandosi addirittura nelle loro roccaforti di Nogrod e Belegost.\nAbilissimo fabbro, invent\u00f2 il metallo galvorn, dal colore scuro, e con esso forgi\u00f2 armi e corazze, tra cui le spade gemelle Anglachel e Anguirel; don\u00f2 la prima, di malavoglia, a Thingol re del Doriath, che poi ne fece dono a Beleg e per il quale essa si rivel\u00f2 fatale; tenne la seconda finch\u00e9 gli fu rubata dal figlio Maeglin.\nLa noldorin Aredhel, sorella di Turgon, in fuga da Gondolin e recatasi presso i figli di F\u00ebanor, capit\u00f2 per caso presso Nan Elmoth, dove fu ammaliata e quasi \"intrappolata\" da E\u00f6l; egli la condusse a casa sua e ne fece sua moglie. Qui nacque Maeglin \"sguardo tagliente\"; dapprima i tre trascorrevano bei giorni insieme, poich\u00e9 E\u00f6l era di animo gentile, nonostante il carattere riservato, amava passeggiare con la moglie sotto il cielo stellato e insegnava al figlio i segreti della metallurgia; divenuto adulto, Maeglin mal sopportava la vita che gli aveva riservato il padre, desiderando conoscere il mondo esterno a Nan Elmoth e soprattutto le meraviglie dei Noldor, cos\u00ec convinse la madre a fuggire insieme a lui; Aredhel lasci\u00f2 Nan Elmoth e torn\u00f2 alla citt\u00e0 di Gondolin, ma fu seguita di nascosto dal marito.\nCatturato dalle guardie di Turgon, fu portato al cospetto del re che gli intim\u00f2 di rimanere in quella citt\u00e0, dato che ne aveva scoperto la posizione segreta: il re gli diede la scelta tra vivere o morire l\u00ec; E\u00f6l allora, in uno scatto d'ira, scagli\u00f2 un giavellotto contro il figlio perch\u00e9 condividesse la sua sorte, ma colp\u00ec invece Aredhel che si era frapposta e fu imprigionato. La moglie, appoggiata dalla nipote Idril figlia del re, ne richiese la grazia, tanto da convincere il re, ma nel corso della sera si ammal\u00f2 inaspettatamente e mor\u00ec: il giavellotto era infatti avvelenato. E\u00f6l fu allora condannato a morte e giustiziato, precipitato nell'abisso del Caragd\u00fbr, non prima di aver maledetto il figlio.\nErellont.\nUno dei tre marinai compagni di E\u00e4rendil.\nFalathar.\nUno dei tre marinai compagni di E\u00e4rendil.\nF\u00ebanor.\nNoldorin, figlio di Finw\u00eb e M\u00edriel, padre di Maedhros, Maglor, Celegorm, Caranthir, Curufin, Amrod e Amras, re supremo dei noldor e promotore della loro ribellione, artefice della scrittura f\u00ebanoriana nonch\u00e9 dei Silmaril, ucciso in Mithrim durante la Dagor-nuin-Giliath.\nFindis.\nFiglia di Finw\u00eb e Indis, sorella di Fingolfin, Finarfin, Irim\u00eb e sorellastra di F\u00ebanor.\nFinduilas.\nElfa della Prima Era, figlia di Orodreth, re del Nargothrond, e sorella di Gil-Galad, Finduilas era fidanzata con Gwindor, un principe elfico, che la chiam\u00f2 \"Faelivrin\" (\"il luccichio del Sole nelle polle di Irvin\"). Ella era infatti molto bella, un'alta principessa dei Noldor nipote di Galadriel.\nNel 472 P.E., Gwindor fu catturato da Morgoth durante la \"Battaglia delle Innumerevoli Lacrime\", ma torn\u00f2 nel 490 con un compagno, un Uomo, che chiamava se stesso \"Agarwaen figlio di \u00damarth\" (\"L'Insanguinato figlio di Malasorte\"), ma che era in realt\u00e0 T\u00farin figlio di H\u00farin. Nonostante provasse ancora qualcosa per Gwindor, Finduilas si innamor\u00f2 di T\u00farin, ma questi la rifiut\u00f2 per rispetto dell'amico.\nNella presa di Nargothrond da parte di Glaurung, Gwindor fu fatto schiavo e T\u00farin venne incantato dal drago, cos\u00ec che non potesse udire i pianti di Finduilas mentre veniva trascinata via, prigioniera dagli Orchi che la portavano ad Angband. Glaurung lo ingann\u00f2 e lo spinse a cercare la madre e la sorella nel Dor-l\u00f3min, abbandonando la fanciulla alla sua sorte.\nQuando T\u00farin scopr\u00ec che i suoi erano gi\u00e0 al sicuro nel Doriath, torn\u00f2 in fretta verso sud. Si imbatt\u00e9 cos\u00ec in un gruppo di Haladin del Brethil i quali gli riferirono che Finduilas era morta: poco dopo essere stata presa, infatti, i suoi carcerieri furono attaccati dagli Uomini al Guado del Teiglin; gli Orchi, vistisi assaliti, sgozzarono tutti i loro prigionieri e inchiodarono Finduilas ad un albero con una lancia. Gli Haladin ne seppellirono il corpo in un tumulo che chiamarono \"Haudh-en-Elleth\", \"Collina della Fanciulla Elfica\".\nFingolfin.\nNoldorin, figlio di Finw\u00eb e Indis, padre di Fingon, Turgon e Aredhel, re supremo dei noldor in Hithlum, ucciso da Morgoth in duello.\nFingon.\nNoldorin, figlio di Fingolfin, padre di Gil-galad, re supremo dei noldor, ucciso da Gothmog durante la N\u00edrnaeth Arnoediad.\nFinrod Felagund.\nNoldorin, figlio di Finarfin e E\u00e4rwen, fondatore e re di Nargothrond e di Minas Tirith, fu salvato da Barahir (un uomo) durante la Dagor Bragollach e gli diede un anello e gli fece un giuramento, per tener fede al quale segu\u00ec Beren nella sua cerca e mor\u00ec nelle segrete di Sauron a Tol-in-Gaurhoth. Versioni precedenti del nome: \"Inglor\"\nFinw\u00eb.\nNoldorin, padre di F\u00ebanor (con la prima sposa M\u00edriel) e di Fingolfin e Finarfin (con la seconda sposa Indis), re supremo dei noldor durante il viaggio da Cuivi\u00e9nen e quindi in Aman, ucciso da Morgoth a Formenos. Versioni precedenti del nome: \"Fingolma\", \"Golfinweg\", \"Finw\u00eb N\u00f3lem\u00eb\"\nFinarfin.\nFinarfin compare ne \"Il Silmarillion\". \u00c8 un elfo noldor, terzo figlio di Finw\u00eb, il minore dei fratellastri di F\u00ebanor e quello dal carattere pi\u00f9 pacifico; rest\u00f2 in Aman dopo l'Esilio dei Noldor e regn\u00f2 in Tirion su quel che rimaneva del suo popolo. Unici tra i principi Noldorin, egli e i suoi discendenti avevano capelli dorati, retaggio di sua madre Indis, che era un'elfa vanyar. Partecip\u00f2 alla Guerra d'Ira e in seguito ritorn\u00f2 in Valinor, dove presumibilmente regner\u00e0 su Tirion per il resto della storia di Arda. \u00c8 anche padre di Galadriel, Finrod Felagund, Aegnor, Angrod e Orodreth.\nIl suo nome quenya \u00e8 \"Arafinw\u00eb\", che significa \"Finw\u00eb Nobile\": ci\u00f2 riprende chiaramente il nome del padre.\nGaladhon.\nGaladhon \u00e8 un personaggio inventato da J. R. R. Tolkien, che compare nei \"Racconti incompiuti\". Il suo nome deriva dal Sindarin \"galadh\", albero. Si dice sia figlio di Elmo, il pi\u00f9 giovane fratello di Thingol; Galadhon \u00e8 quindi nipote di Thingol e cugino di L\u00fathien. Il suo personaggio \u00e8 stato essenzialmente creato per spiegare come Celeborn fosse imparentato con Thingol; secondo i \"Racconti\", Celeborn era figlio di Galadhon e quindi nipote di Thingol. Si narra che Galadhon avesse anche un altro figlio di nome Galathil, a sua volta padre di Nimloth, la quale avrebbe poi sposato Dior, suo cugino di secondo grado. In scritti posteriori Tolkien modific\u00f2 le origini di Celeborn, descrivendolo come un elfo di Valinor della stirpe dei teleri unitosi agli esiliati.\nGaladriel.\nNoldorin, figlia di Finarfin e E\u00e4rwen, sposa di Celeborn, madre di Celebr\u00edan, regina di Lothl\u00f3rien e portatrice dell'anello Nenya, torn\u00f2 in Valinor alla fine della Terza Era.\nGaldor.\nNoldorin di Gondolin, signore dell'Albero.\nElfo dei Porti Grigi, venuto a Gran Burrone per assistere al Consiglio di Elrond su incarico di C\u00edrdan.\nGalion.\nElfo silvano di Bosco Atro, maggiordomo di re Thranduil al tempo della cattura dei nani diretti a Erebor, propone al capo delle guardie di assaggiare il vino e si ubriaca con lui.\nGelmir.\nElfo di Nargothrond, figlio di Guilin, catturato durante la Dagor Bragollach e messo a morte di fronte ai difensori di Eithel Sirion prima della N\u00edrnaeth Arnoediad.\nNoldorin, del popolo di Angrod, insieme ad Arminas guida Tuor (un uomo) verso Gondolin (solo nei \"Racconti perduti\") e in seguito si reca nel Nargothrond per avvertire Orodreth del pericolo che lo minacciava.\nGil-galad.\nNoldorin, figlio di Orodreth (o di Fingon secondo altre versioni), re supremo dei noldor, capo dell'Ultima Alleanza tra gli elfi e gli uomini, assieme a Elendil fu ucciso in duello da Sauron nell'atto di uccidere quest'ultimo, al termine dell'assedio di Barad-d\u00fbr.\nGildor.\nGildor Inglorion \u00e8 un Noldor, che incontra Frodo in viaggio nella Contea, ospitandolo nel proprio campo nella notte e mettendolo in guardia dai Cavalieri Neri. Successivamente informa Tom Bombadil e Aragorn, gi\u00e0 messo in avviso da Gandalf, dei particolari del viaggio di Frodo. Gildor risiede a Gran Burrone o nel Lindon, presso i Porti Grigi, e parte poi per Aman lo stesso giorno di Frodo, Bilbo, Elrond, Gandalf e Galadriel, nel 3021 T.E.\nLa presentazione che Gildor fa di s\u00e9 a Frodo e agli Hobbit ha suscitato l'interesse di un vasto pubblico.\nMolti fan di Tolkien hanno suggerito, ma ci\u00f2 non ha alcuna conferma, che Gildor possa essere il figlio di Finrod Felagund e Amari\u00eb (almeno in versioni abortite della storia), e che segu\u00ec il padre nell'esilio.\nGildor si dichiara appartenente alla Casa di Finrod: come scrive Christopher Tolkien in una nota nei \"Racconti incompiuti\", il primo nome di Finarfin era Finrod (e tale appariva nel contesto del \"Signore degli Anelli\"): solo successivamente, nella versione riveduta e corretta Finrod \u00e8 il nome del figlio di Finarfin, fratello di Galadriel. Nella prima versione (e qua potrebbe esserci una svista di Tolkien, che spesso lavorava a memoria), sempre riferita nei \"Racconti incompiuti\", Finrod si chiama Inglor: tale versione potrebbe essere sottintesa nel capitolo III de \"La Compagnia dell'Anello\" in cui Gildor dice di chiamarsi anche \"Inglorion\"; questo nome \u00e8 un patronimico (come \"Thranduilion\" nel caso di Legolas) e significa chiaramente \"figlio di Inglor\". In tal caso \" Gildor Inglorion della Casa di Finrod\" andrebbe letto come \"Gildor figlio di Finrod della Casa di Finarfin\".\nTale versione sarebbe chiaramente poi cambiata nella mente di Tolkien: altrimenti non si spiegherebbe l'assenza di Gildor nel \"Silmarillion\" e il perch\u00e9 il Nargothrond passi a Orodreth (fratello o nipote di Finrod) e non al figlio stesso di Felagund; e appare strano che tale figlio fosse giunto dopo il padre (o dopo la sua morte e il suo probabile ritorno da Mandos, sempre che non sia nato dopo questo fatto) nella Terra di Mezzo, visto che l'unico elfo che torn\u00f2, dopo la Prima Era, fu il rinato Glorfindel (a meno che non sia stato inviato proprio come accompagnatore di quest'ultimo).\nGildor sarebbe quindi un nobile elfo, figlio di un Inglor, ma non parente di Finarfin: \"della Casa di Finrod\" potrebbe significare \"servitore\", \"consigliere\" o \"maestro d'armi\" del Nargothrond, un ruolo come quello di Gwindor presso Orodreth o di Germin e Arminas che si dichiarano a Tuor come appartenenti alla Gente di Angrod o Voronw\u00eb che si presenta ai suoi compatrioti di Gondolin come \"della Casa di Fingolfin\".\nGlirhuin.\nElfo del Brethil, arpista.\nGlorfindel.\nElfo di Gondolin, signore del Fiore d'Oro, morto in combattimento con un Balrog dopo la caduta di Gondolin. Tornato nella Terra di Mezzo durante la Terza Era, aiuta Frodo durante il suo viaggio a Gran Burrone.\nGuilin.\nElfo di Nargothrond, padre di Gelmir e Gwindor.\nGwindor.\nPrincipe del reame nascosto di Nargothrond, ed insieme a suo fratello Gelmir combatt\u00e9 nella Dagor Bragollach, la battaglia della Fiamma Improvvisa. Dopo la sconfitta degli eldar nella Bragollach Gelmir venne catturato dagli orchi e portato prigioniero in Angband. Anni dopo, poco prima dell'inizio della N\u00edrnaeth Arnoediad, la battaglia delle Innumerevoli Lacrime, ci fu un'ambasciata degli orchi, i quali recavano con essi Gelmir, quasi cieco dopo tutti quegli anni di prigionia. Gli orchi avvertirono che molti altri noldor erano stati impriogionati ad Angband, e promisero che quando sarebbero tornati li avrebbero uccisi tutti; successivamente staccarono mani, piedi e testa di Gelmir, lasciandolo l\u00ec morente. Proprio in quel punto dell'esercito dei noldor stava Gwindor, il quale con tutta la rabbia che aveva in corpo con i suoi consaguinei dal Nargothrond attacc\u00f2 l'ambasciata e si diresse fino ai cancelli di Angband: l\u00ec la sua compagnia fu massacrata ed egli tratto prigioniero in Angband. Successivamente riusc\u00ec ad evaderne ed in seguito condusse T\u00farin Turambar nel Nargothrond. Per\u00ec nella battaglia di Tumhalad.\nHeorrenda.\nMezzelfo, figlio di \u00c6lfwine/Eriol e Naimi.\nHaldir.\nHaldir \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare solo nel romanzo \"Il Signore degli Anelli\", pi\u00f9 precisamente negli ultimi capitoli de \"La Compagnia dell'Anello\".\nHaldir \u00e8 un elfo nandorin, Capitano dei Galadhrim, ed insieme a i suoi due fratelli R\u00famil e Orophin, Guardiano delle frontiere di L\u00f3rien al servizio della Bianca Dama Galadriel, sposa di Celeborn signore di Lothl\u00f3rien.\nHaldir fa la sua prima apparizione quando accoglie la Compagnia dell'Anello, appena entrata nel reame di L\u00f3rien. Non si fida del gruppo, ad eccezione di Aragorn (conosciuto a L\u00f3rien) e Legolas (lontano parente di Celeborn), soprattutto a causa della presenza di Gimli il Nano. Compare negli altri capitoli ambientati a L\u00f3rien; poi non se ne parla pi\u00f9, ma si suppone che abbia combattuto nella Guerra dell'Anello contro le forze di Dol Guldur al servizio di Sauron.\nNella trilogia de \"Il Signore degli Anelli\" diretta da Peter Jackson, il ruolo di Haldir \u00e8 interpretato da Craig Parker, con la voce italiana di Christian Iansante. La storia del personaggio \u00e8 ampliata e modificata rispetto al romanzo: appare anche ne \"Il Signore degli Anelli - Le due torri\", dove, su incarico di Elrond e Galadriel, guida un piccolo esercito di elfi in aiuto dei Rohirrim assediati al Fosso di Helm dalle forze di Saruman, venendo ucciso dagli Uruk-hai.\nSe si segue il modello di Peter Jackson, Haldir segu\u00ec la sorte di ogni altro elfo della terra di mezzo dopo la sua morte, ovvero fin\u00ec nelle Aule di Mandos per attendere la reincarnazione.\nDurante la prima era, \"Haldir\" fu anche il nome di un Uomo appartenente alla Casa di Haleth. Figlio di Halmir del Brethil, spos\u00f2 \"Gl\u00f2redhel\", figlia di \"Hador\" del Dor-l\u00f3min. Rimase ucciso durante la \"N\u00edrnaeth Arnoediad\". \u00c8 curioso notare come l'Haldir di Peter Jackson segua quasi la stessa sorte dell'Haldir del Brethil di Tolkien.\nIdril.\nIdril \u00e8 un'elfa noldor. Detta anche \"Celebrindal\" cio\u00e8 \"Pi\u00e8 d'argento\", fu l'unica figlia di Turgon ed Elenw\u00eb nella citt\u00e0 nascosta di Gondolin, nel Beleriand.\nSpos\u00f2 Tuor, figlio di Huor, della razza degli Uomini, che riusc\u00ec a giungere a Gondolin per aiuto del Vala Ulmo, Signore dei Mari e degli Oceani, il quale, avendo cari i Noldor anche nel loro esilio da Aman, invi\u00f2 loro proprio Tuor per metterli in guardia dal tradimento che serpeggiava tra le loro mura.\nQuesti per\u00f2 non gli prestarono ascolto, e alla fine la citt\u00e0 fu attaccata dalle forze di Morgoth e bruciata interamente. Intanto Idril e Tuor si erano sposati dando alla luce E\u00e4rendil. Con questo Idril fugg\u00ec da Gondolin raggiungendo le Bocche di Sirion; da queste part\u00ec con Tuor per l'Ovest.\nIndis.\nLa sua figura \u00e8 brevemente descritta nel \"Silmarillion\", e troviamo qualche pagina relativa alla sua storia nella History of Middle-earth, anche se il suo personaggio appare sempre marginale.\nParente stretta di Ingw\u00eb, apparteneva alla stirpe degli elfi vanyar. Divent\u00f2 la seconda moglie di Finw\u00eb, Alto Re dei Noldor, quando la prima, M\u00edriel, dando alla luce il figlio F\u00ebanor, mor\u00ec, lasciando i giardini di L\u00f3rien. Finw\u00eb ed Indis ebbero due figli, Fingolfin e Finarfin, e due figlie, Findis e Irim\u00eb.\nDopo che il marito fu ucciso da Melkor, che poi prese i Silmaril, ella torn\u00f2 probabilmente a vivere, assieme alla figlia Findis, tra la sua gente. Non \u00e8 chiaro chi, se lei stessa o sua madre, fosse una sorella di Ingw\u00eb, Alto Re dei Vanyar, mentre sappiamo che Indis \u00e8 la nonna di Galadriel.\nIngil.\nVanyarin, figlio di Inw\u00eb (Ingw\u00eb). Versioni precedenti del nome: \"Ingilmo\"\nIngw\u00eb.\nNel mondo immaginario di Arda in cui sono ambientate le opere di J. R. R. Tolkien, Ingw\u00eb \u00e8 un antico re elfico. Secondo quanto narrato nel \"Silmarillion\", Ingw\u00eb era uno dei tre re che partirono dal lago stellato di Cuivi\u00e9nen, nella Terra di Mezzo, dove si erano destati gli elfi, per dirigersi verso le terre beate di Aman, dove avrebbero potuto ammirare la magnificenza dei Valar. Gli altri due re che intrapresero il viaggio erano Elw\u00eb e Finw\u00eb. Ingw\u00eb era il capo dei vanyar; a differenza dei noldor essi non tornarono pi\u00f9 nella Terra di Mezzo se non per combattere Morgoth nella Guerra dell'Ira. Ingw\u00eb e la sua schiera divennero gli elfi prediletti dai Valar, che fecero di Ingw\u00eb il re di tutti gli elfi, facendolo governare sul Taniquetil ai piedi di Manw\u00eb. Quando i Valar, dopo la supplica di E\u00e4rendil, si decisero a muovere guerra contro Morgoth, i vanyar costituivano la maggior parte del loro esercito. Dopo la sconfitta del Nemico i vanyar tornarono tutti in Aman. Versioni precedenti del nome: \"Githil\", \"Inwithiel\", \"Gimgithil\", \"Ing\", \"Inw\u00eb\", \"Isil\"\nIrim\u00eb.\nIrim\u00eb \u00e8 la sorella di Fingolfin, Finarfin, Findis e la sorellastra di F\u00ebanor. Figlia di Finw\u00eb e Indis.\nLegolas Verdefoglia.\nNoldorin di Gondolin. Versioni precedenti del nome: \"Laiqalass\u00eb\"\nLegolas.\nSindarin di Bosco Atro, figlio di Thranduil, membro della Compagnia dell'Anello, part\u00ec per Valinor alla morte di re Aragorn (un uomo), all'inizio della Quarta Era.\nLenw\u00eb.\nLenw\u00eb \u00e8 un elfo telerin che prese parte al \"Grande Viaggio\" delle tre stirpi degli eldar verso le coste occidentali della Terra di Mezzo e quindi attraverso il Grande Mare fino alle Terre Imperiture di Aman, nei primissimi anni dopo il risveglio degli Elfi a Cuivi\u00e9nen.\nDurante la grande marcia degli elfi verso l'occidente, Lenw\u00eb e le genti a lui pi\u00f9 legate costituivano la retroguardia della grande schiera dei Teleri. Quando gli Eldar giunsero alle sponde del fiume Anduin e alla grande vallata che questo formava appena ad est delle Montagne Nebbiose, Lenw\u00eb e parte dei Teleri decisero di stanziarsi in quelle contrade, abbandonando di fatto il Grande Viaggio; tali genti presero il nome di Nandor, o elfi silvani.\nIn tempi successivi, Denethor, figlio di Lenw\u00eb, condusse gran parte dei Nandor oltre le Montagne Nebbiose ed i Monti Azzurri, prendendo dimora nelle distese dell'Ossiriand nel Beleriand orientale, ed essi furono da allora noti come Laiquendi o elfi verdi.\nNelle opere di Tolkien non si trovano riferimenti al destino toccato a quelli fra i Nandor che rimasero con Lenw\u00eb nelle valli settentrionali dell'Anduin. Si pu\u00f2 presumere per\u00f2 che i Nandor al seguito di Lenw\u00eb divennero parte delle genti elfiche successivamente definite come elfi silvani.\nLindir.\nElfo di Gran Burrone.\nL\u00fathien.\nSindarin del Doriath, figlia di Elw\u00eb e Melian la Maia, sposa di Beren (un uomo), madre di Dior, scelse di diventare mortale.\nMablung.\nMablung fu un Sindar al servizio di Thingol, re del Doriath, durante la Prima Era dei Figli di Il\u00favatar. Assieme a Beleg Arcoforte fu il massimo dei Capitani dei Sindar, e partecip\u00f2 alla Caccia del grande lupo Carcharoth. Viene ricordato col nome di Mablung dalla Mano Pesante (\"mano pesante\" \u00e8 appunto la traduzione del suo nome \u2014 o meglio epess\u00eb \u2014 dal Sindarin).\nMablung divenne Capitano dei Guardiani del Doriath dopo che Beleg Arcoforte part\u00ec dal regno di Thingol in cerca di T\u00farin. Quando Morwen Eledhwen madre di quest'ultimo, che a quel tempo abitava appunto nel Doriath, seppe della Caduta di Nargothrond e che suo figlio dimorava proprio in quel regno, volle andare a cercarlo. Re Thingol decise di mandare Mablung al seguito della donna per proteggerla dai pericoli che avrebbe potuto incontrare; accadde per\u00f2 che, ad insaputa sia di Mablung che di Morwen, Nienor, figlia di quest'ultima, li seguisse di nascosto. Mablung tuttavia non fu in grado di proteggere le due dagli incantesimi di Glaurung il Drago, ed egli stesso, recatosi nel Nargothrond a constatarne la rovina, si trov\u00f2 faccia a faccia con l'immonda creatura di Morgoth, ma non ne venne ucciso. Ritrov\u00f2 anzi Nienor, ma ben presto la perse di nuovo, poich\u00e9 questa, in bal\u00eca dell'incantesimo di Glaurung, fugg\u00ec a perdifiato per la foresta dopo che il gruppo guidato da Mablung era stato attaccato da una schiera di Orchi. Sconfitto, Mablung torn\u00f2 nel Doriath, ma spese gli anni successivi alla ricerca di Morwen e Nienor. Infine, saputo che Glaurung si dirigeva verso il Brethil, vi giunse trovando nient'altri che T\u00farin Turambar e gli svel\u00f2 della scomparsa di Nienor dal Doriath. Ci\u00f2 contribu\u00ec a render chiaro a T\u00farin fino a dove la sua amara sorte l'aveva infine condotto: la sua sposa N\u00edniel, tra l'altro incinta, era appunto l'amata sorella da tempo perduta.\nMablung mor\u00ec infine durante il Sacco del Doriath, quando i Nani di Nogrod, uccidendo Re Thingol nelle sue aule di Menegroth, rientrarono in possesso della splendida collana Nauglam\u00edr con incastonato il Silmaril conquistato da Beren e L\u00fathien.\nMaedhros.\nNoldorin, figlio di F\u00ebanor, catturato a Thangorodrim e salvato da Fingon, signore del colle di Himring e promotore dell'Unione di Maedhros, si gett\u00f2 nelle viscere della terra con un Silmaril alla fine della Prima Era. Versioni precedenti del nome: \"Maidros\".\nMaeglin.\nNoldorin, figlio di E\u00f6l e Aredhel, nato nel Nan Elmoth, fugg\u00ec poi seguendo la madre a Gondolin, dove in seguito assist\u00ec all'esecuzione del padre dopo che costui aveva ucciso Aredhel. L\u00ec divenne stimato e potente presso il popolo (anche grazie alle conoscenze in metallurgia, apprese dai nani) e si innamor\u00f2, non ricambiato, della cugina Idril. Combatt\u00e9 nella N\u00edrnaeth Arnoediad a fianco di Turgon ed Ecthelion, ma venne catturato dagli orchi e condotto ad Angband, dove fu sottoposto ad atroci torture, in seguito alle quali trad\u00ec Gondolin rivelandone la collocazione e consegnando la citt\u00e0 a Morgoth e venne ucciso da Tuor (un uomo) durante il sacco della citt\u00e0. Versioni precedenti del nome: \"Meglin\".\nMaglor.\nFu il secondo figlio di F\u00ebanor e Nerdanel. Era poeta e cantore di massimo prestigio tra i Noldor e si dice che abbia ereditato dalla madre il temperamento pacifico e pacato.\n\"Maglor\" \u00e8 una traduzione Sindarin dal nome quenya \"Macalaur\u00eb\" \u2014 riferimento alla sua abilit\u00e0 nel suonare l'arpa, e probabilmente alle sue capacit\u00e0 canore (era difatti conosciuto anche come \"il Possente Cantore\"). Il significato che sta dietro al nome paterno di Maglor, \"Canafinw\u00eb\", \u00e8 incerto, ma contiene probabilmente il prefisso \"kana/o\" (comandante) pi\u00f9 Finw\u00eb.\nCome gli altri figli di F\u00ebanor, Maglor era legato ad un giuramento che gli imponeva di recuperare i Silmaril di suo padre, rubati da Morgoth, l'Oscuro Signore, e di perseguire chiunque (Vala, Elfo o Uomo ancora non nato) avesse tentato di impadronirsene. Tale giuramento port\u00f2 i fratelli alla Terra di Mezzo durante la Prima Era, dove condussero guerre contro le armate di Morgoth, combatterono contro altri popoli elfici appartenenti alla Terra di Mezzo e infine attirarono addirittura sciagure su loro stessi.\nMaglor divenne la guida dei F\u00ebanoriani dopo che F\u00ebanor mor\u00ec e Maedhros fu imprigionato da Morgoth sul Thangorodrim. Non sappiamo se egli avesse mai tentato di salvare suo fratello maggiore. Fatto sta che sotto la sua reggenza, i Noldor allestirono un accampamento fortificato sulla costa nord-occidentale del Lago Mitrhim. Sembra che Maglor non scelse n\u00e9 di confrontarsi, n\u00e9 tantomeno di riconciliarsi con la Casa di Fingolfin. I suoi compagni lasciarono l'accampamento e si ritirarono presso la costa meridionale dopo che Fingolfin giunse nello Hithlum con la sua armata.\nMaglor si rec\u00f2 ad Est e fu famoso per aver difeso il Varco di Maglor grazie alle forze della cavalleria. Le sue relazioni con gli altri principi dei Noldor sembrano rispecchiare quelle di Maedhros. Maglor, inoltre, era presente alla \"Festa di Riconciliazione\" di Fingolfin nell'anno 20 della Prima Era. Finrod, appena prima di incontrare gli Edain per la prima volta, era intento a cacciare con Maedhros e Maglor.\nIl Varco di Maglor, la Marca di Maedhros e il Dor Caranthir (Thargelion) paiono essere gli unici luoghi che hanno preso i nomi dei loro signori.\nUna breccia venne aperta nel Varco di Maglor durante la Dagor Aglareb; Maglor e Maedhros contrattaccarono Morgoth nell'anno 402 della Prima Era aiutati da Angrod e Aegnor. Nella Dagor Bragollach, le forze di Angband (la fortezza dell'\"Oscuro Nemico del Mondo\"), coadiuvate dal Drago Glaurung, devastarono il Varco stesso, e Maglor si ritir\u00f2 nella cittadella di Maedhros.\nMaglor uccise Uldor il Maledetto dopo che questi trad\u00ec l'Unione di Maedhros. Egli, inoltre, salv\u00f2 ed allev\u00f2 i figli di E\u00e4rendil in seguito al saccheggio delle Bocche del Sirion ad opera dei F\u00ebanoriani, che diede vita al terzo fratricidio. \"Il Silmarillion\" narra di come un legame d'affetto, quantunque debole, sia nato tra Maglor, Elros ed Elrond.\nDopo la Guerra dell'Ira, egli ed il suo ultimo fratello sopravvissuto (Maedhros) rubarono i due restanti Silmaril da Morgoth, sebbene inizialmente Maglor avesse tentato di dissuadere il fratello maggiore dal compiere un atto simile. Ma a causa delle terribili azioni commesse dai fratelli, le due Gemme arsero le loro mani. Incapace di sopportare una tale sofferenza, Maglor gett\u00f2 il suo Silmaril nelle acque del mare. In seguito vag\u00f2 senza meta lungo le coste del mondo, intonando lamenti sulla perdita del Gioiello, finch\u00e9 il suo nome non venne dimenticato. Fu egli a comporre il poema \"La Caduta dei Noldor\", del quale \u00e8 conosciuto solo il nome. Non si conosce la sua fine.\nTolkien si riferisce a Maglor come uno dei figli di F\u00ebanor che probabilmente si sposarono, ma non possediamo alcuna informazione in merito a sua moglie o ad eventuali bambini.\nMahtan.\nMahtan \u00e8 padre di Nerdanel, la moglie di F\u00ebanor. Il suo nome probabilmente deriva da un'antica radice \"mahta-\", che significa \"maneggiare\" nel senso particolare riferito all'abilit\u00e0 artistica.\nEsperto fabbro di Valinor, Mahtan apprese le arti di lavorare i metalli e le pietre dal Vala Aul\u00eb in persona, e per questo Mahtan venne chiamato \"Aulendur\", o \"Servo di Aul\u00eb\". Egli usava portare un cechietto di rame attorno alla testa (come far\u00e0 poi suo nipote Maedhros), ed era famoso a causa della sua passione smisurata verso i metalli. Mahtan a sua volta insegn\u00f2 le sue arti a F\u00ebanor, il pi\u00f9 grande tra tutti gli artigiani elfici, il quale, con il profondo rammarico di Mahtan, us\u00f2 la sua conoscenza per forgiare le prime armi ed armature a Valinor.\nMahtan aveva la barba, cosa alquanto inusuale per un elfo, specialmente uno giovane come lui. Infatti Tolkien ci dice che agli elfi poteva crescere la barba a partire dal \"terzo ciclo\" della loro vita, mentre Mahtan costituiva un'eccezione, in quanto gli crebbe solo al secondo. Non \u00e8 chiaro a cosa, esattamente, questi \"cicli\" si riferiscano.\nIl suo epess\u00eb era \"Rusco\" (parola quenya per \"volpe\"), in riferimento al colore rossiccio dei suoi capelli, che la figlia ed i nipoti Maedhros, Amrod e Amras erediteranno.\nM\u00edriel.\nDetta \"la Ricamatrice\", fu la prima moglie di Finw\u00eb, Re dei Noldor; da lui ebbe un figlio, Curufinw\u00eb, che ella soprannomin\u00f2 \"F\u00ebanor\", che significa \"Spirito di Fuoco\". M\u00edriel \u00e8 descritta con i capelli color dell'argento, un colore inusuale per i Noldor; infatti, nonostante ella sia un elfo Noldorin, il colore dei capelli e la bellissima voce che aveva erano caratteristiche tipiche della Casa di Elw\u00eb, e dei Teleri in generale, il che farebbe pensare ad una sua appartenenza a questo clan precedente al matrimonio con un Noldor, oppure all'appartenenza di uno dei suoi genitori alla Casa di Elw\u00eb.\nDopo aver dato la nascita a F\u00ebanor, ella desider\u00f2 di morire, poich\u00e9 il bambino aveva preso da lei cos\u00ec tanto spirito vitale che sembr\u00f2 averla totalmente prosciugata. Quindi, sebbene per un elfo fosse fino ad allora impossibile morire, poich\u00e9 la sua vita era stata creata per durare in eterno, Il\u00favatar assecond\u00f2 il suo desiderio, e la sua anima (il fe\u00e4) si stacc\u00f2 dal corpo, entrando per prima nelle Aule di Mandos, ancora vuote: M\u00edriel, infatti, fu la prima tra i Figli di Il\u00favatar a lasciare Arda. Questo evento sciocc\u00f2 i Valar e tutta Valinor, e spinse Finw\u00eb alla decisione di risposarsi, e il popolo dei Noldor a ribellarsi contro i Valar.\nNellas.\nSindarin del Doriath, fa da testimone al processo di T\u00farin (un uomo).\nNerdanel.\nCostei era figlia del fabbro Mahtan e moglie di F\u00ebanor.\nNerdanel diede a F\u00ebanor sette figli: Maedhros, Maglor, Celegorm, Caranthir, Curufin, Amrod e Amras (vedi Figli di F\u00ebanor). Ella, al contrario del marito, era di indole pacifica, e cercava di moderare la tempra fiera ed orgogliosa del compagno con la sua saggezza; per un periodo di tempo, infatti, fu lei l'unica capace di influenzarlo. Chiamata \"la Saggia\", Nerdanel rifiut\u00f2 di seguire il marito nella sua impresa nella Terra di Mezzo, e di lei si persero le tracce; probabilmente rimase a vivere ad Aman.\nNerdanel era un'ottima scultrice; delle sue statue si diceva che fossero cos\u00ec realistiche che le persone le scambiavano per vere.\nLa famiglia di Nerdanel \u00e8 interessante perch\u00e9 costituisce l'unico esempio attestato di elfi con i capelli rossi. Il padre di Nerdanel, infatti, e tre dei suoi figli (Maedhros, Amrod e Amras) sono descritti a loro volta aventi una chioma ramata, elemento caratteristico \"della stirpe di Nerdanel\".\nNimloth.\nNimloth era una fanciulla elfa del Doriath. Nel 497 della Prima Era spos\u00f2 Dior, l'erede di Thingol, e per un certo tempo visse con lui presso Lanthir Lamath. Qui diede alla luce i suoi figli, Elwing, Elur\u00e9d e Elur\u00edn. Nel 504, dopo l'uccisione di re Thingol, fece ritorno al Doriath con suo marito e ne divenne regina. Il suo regno, ad ogni modo, fu breve, perch\u00e9 i figli di F\u00ebanor assaltarono Menegroth e uccisero lei e Dior.\nA Nimloth sono intitolati i Nimloth Colles su Titano.\nNimrodel.\nSindarin, amata di Amroth, scomparve durante la Terza Era.\nNuin.\nDetto \"Padre del Linguaggio\", Avarin che scopre i primi uomini, appena risvegliatisi, nei \"Racconti ritrovati\".\nOlw\u00eb.\n\u00c8 il Re dei Teleri di Aman, e fratello pi\u00f9 giovane di Elw\u00eb (Thingol), Signore dei Sindar. Nei \"Racconti incompiuti\" si nomina un terzo fratello, Elmo, che per\u00f2 sembra un'aggiunta posteriore utile solo a spiegare la parentela di Celeborn con Thingol.\nElw\u00eb e Olw\u00eb erano entrambi Signori del terzo clan degli elfi, i teleri, e insieme condussero il loro popolo dal Cuivi\u00e9nen nell'Ovest. Ma durante una lunga attesa nel Beleriand, Elw\u00eb scomparve. Dopo anni di ricerca, Olw\u00eb divenne impaziente, e part\u00ec con la gran parte dei Teleri in direzione di Valinor, a causa dell'insistenza del Vala Ulmo.\nOlw\u00eb divenne Signore dell'isola di Tol Eress\u00eba, sulla quale i Teleri costruirono molte citt\u00e0, e crebbero in numero. Quando finalmente giunsero in Eldamar alcuni secoli pi\u00f9 tardi, Olw\u00eb fu fatto Re di Alqualond\u00eb. Sua figlia, E\u00e4rwen spos\u00f2 Finarfin, figlio di Finw\u00eb e pi\u00f9 tardi Re dei Noldor in Valinor, e cos\u00ec i loro figli, quando questi tornarono nella Terra di Mezzo, poterono rivendicare una parentela con Thingol.\nOltre a E\u00e4rwen, Olw\u00eb ebbe molti figli.\nOrodreth.\nEra un elfo della Prima Era, figlio di Finarfin e fratello di Finrod Felagund, e Signore del Nargothrond.\nIl suo nome in quenya era \"Artaresto\". Orodreth era nato a Valinor da Angrod e Eldal\u00f4t\u00eb, una dama Noldorin il cui nome in Sindarin divenne Edhellos. Assieme alla figlia di Turgon Idril e al figlio di Curufin Celebrimbor, era uno dei tre membri della famiglia reale Noldorin nella terza generazione di esiliati. Mentre lui e suo padre tennero il Dorthonion, suo figlio, Gil-galad, fu mandato al pi\u00f9 sicuro Nargothrond con il suo prozio Finrod.\nOrodhret tenne la torre di Minas Tirith sull'isola di Tol Sirion nella valle del Sirion fino a che Sauron conquist\u00f2 l'isola e la ribattezz\u00f2 Tol-in-Gaurhoth. Orodreth allora si rifugi\u00f2 a sud nel Nargothrond. Senza l'aiuto di Celegorm e Curufin, che avevano improvvisamente attaccato le forze di Sauron con tutte le truppe che poterono radunare, Orodreth sarebbe potuto cadere.\nQuando Beren venne al Nargothrond, Finrod lo accompagn\u00f2 nella sua cerca del Silmaril. Ma anche Celegorm e Curufin i Figli di F\u00ebanor erano al Nargothrond, e costrinsero Finrod ad abbandonare la sua corona. Orodreth la prese, governando come reggente, ma i Figli di F\u00ebanor detenevano il vero potere.\nQuando arriv\u00f2 la notizia che Finrod era stato ucciso, i Figli di F\u00ebanor furono cacciati dal Nargothrond, e Orodreth ne divenne Re.\nQuando T\u00farin Turambar arriv\u00f2 al Nargothrond gradualmente ne divenne \"de facto\" il Sire, bench\u00e9 Orodreth ne rimase Signore nel nome.\nOrodreth ebbe due figli: Gil-galad e Finduilas. Alla fine mor\u00ec combattendo gli eserciti di Morgoth e il Drago Glaurung alla Battaglia di Tumhalad.\nOropher.\nOropher era il re degli elfi silvani di Boscoverde il Grande (divenuto poi Bosco Atro), ed era il padre di Thranduil. Faceva parte di un gruppo di Sindar che si spost\u00f2 da sud fino ad insediarsi a Bosco Atro, che all'epoca non era stato ancora contaminato da Sauron; ma quando il potere di questi aument\u00f2, Oropher decise di portare il suo popolo oltre i Campi Iridati, volendosi inoltre affrancare dalla potenza e dalle usurpazioni dei Nani di Moria, anche irritato dalle interferenze di Celeborn e Galadriel di L\u00f3rien; decise pertanto di spostarsi verso nord: alla fine della Seconda Era dimorava nelle foreste di Emyn Duir.\nSebbene desiderasse che il suo popolo stesse il pi\u00f9 lontano possibile dalle faccende dei Sindar e dei Noldor (come in fondo da quelle di chiunque altro), cap\u00ec che non ci sarebbe stata pace fino a quando Sauron non fosse stato sopraffatto. Invi\u00f2 quindi un contingente del suo popolo, fattosi assai numeroso, a combattere a fianco degli elfi di L\u00f3rien, guidati da Malgalad (noto in altre versioni di Amdir).\nOropher per\u00f2 non volle sottostare agli ordini supremi di Gil-galad, cosicch\u00e9 le perdite nella Battaglia di Dagorlad furono enormi. Inoltre gli elfi silvani erano male equipaggiati in fatto di corazze e armi rispetto agli Alti elfi dell'Ovest.\nAl termine della battaglia vinta dall'Alleanza si contarono, tra le file degli elfi silvani, innumerevoli perdite: la met\u00e0 delle forze di Malgalad rimase tagliata fuori dal grosso dell'esercito, finendo nelle Paludi Morte. Lo stesso Oropher rimase ucciso al primo attacco, guidando la carica dei suoi elfi prima che Gil-galad avesse dato l'ordine di avanzare.\nOrophin.\nSindarin di L\u00f3rien, fratello di Haldir e R\u00famil.\nPengolodh.\nPengolodh (in Sindarin o Quendingoldo in quenya) era un elfo, nato a Nevrast da un nobile noldor ed una elfa sindar, quando Turgon fond\u00f2 Gondolin a Tumladen, vi si trasfer\u00ec con la sua gente. Era considerato il pi\u00f9 saggio dei Noldor.\nPengolodh fugg\u00ec durante il sacco della citt\u00e0 con Tuor ed Idril, seguendoli fin alla Porti di Sirion. Li Annali del Beleriand sono attribuiti a lui, cos\u00ec come la cura degli Annali di Aman (iniziati da R\u00famil).\nFu durante il suo soggiorno alle Bocche del Sirion che Pengolodh fece la maggior parte del suo lavoro. Sulla base di informazioni ottenute dai profughi del Doriath, copi\u00f2 molti documenti scritti in Cirth, probabilmente soggiorno per un breve periodo nel Lindon dopo la Guerra d'Ira, permettendo ai D\u00fanedain di copiare il suo lavoro.\nPi\u00f9 tardi, nella Seconda Era, abitava nel Regno di Ereinion retto da Gil-galad. Pengolodh fu anche uno dei pochi elfi ammessi in Khazad-d\u00fbm, dove impar\u00f2 addirittura il khuzdul. Partecip\u00f2 alla guerra contro Sauron e dopo la caduta dell'Eregion, Pengolodh lasci\u00f2 la Terra di Mezzo per Tol Eress\u00eba, fu l'ultimo dei saggi a lasciare la Terra di Mezzo.\nPenlod.\nNoldorin di Gondolin, signore del Pilastro e della Torre di Neve.\nRog.\nNoldorin di Gondolin, signore del Martello d'Ira.\nR\u00famil.\nNoldorin di Tirion, autore dell\"Ainulindal\u00eb\" e inventore delle Sarati\nR\u00famil di L\u00f3rien.\nSindarin di L\u00f3rien, fratello di Haldir e Orophin.\nSaeros.\nNandorin, consigliere di re Thingol, accidentalmente ucciso da T\u00farin (un uomo) per averlo insultato. Versioni precedenti del nome: \"Orgof\"\nSlagant.\nNoldorin di Gondolin, signore dell'Arpa.\nThranduil.\nSindarin, figlio di Oropher, padre di Legolas re di Bosco Atro poi Boscoverde il Grande.\nNella trasposizione cinematografica dello Hobbit di Peter Jackson, Thranduil \u00e8 interpretato da Lee Pace. Versioni precedenti del nome: \"Tynwfiel\"\nTurgon.\nNoldorin, figlio di Fingolfin, padre di Idril Celebrindal, signore prima di Vinyamar nel Nevrast, poi di Gondolin, morto nel sacco della citt\u00e0. Versioni precedenti del nome: \"Turondo\"\nVoronw\u00eb.\nIl suo nome in quenya significa\" fermo\", \"deciso\" reso in Sindarin con \"Bronw\u00eb\". Il suo nome appare ne Il Silmarillion anche come \"epesse\" \"titolo onorifico\". Voronw\u00eb come elfo era relativamente giovane essendo nato nella Terra di Mezzo invece che in Valinor. Suo padre era un Noldo quindi parlante quenya ma sua madre era un'elfa del Falas parlante Sindarin e parente di C\u00edrdan. Voronw\u00eb si considerava appartenente alla casata di Fingolfin. Voronw\u00eb \u00e8 stato tra coloro che sono stati inviati da Turgon alla Baia di Balar, dopo la Battaglia delle Innumerevoli Lacrime. Il suo incarico era quello di chiedere aiuto a C\u00edrdan nella costruzione delle navi in modo tale che essi sarebbero stati in grado di raggiungere Valinor per pregare in cerca di un aiuto dei signori dell'Occidente. Ma girovag\u00f2 incantato per molto tempo in lande desolate. In seguito Voronw\u00eb, sal\u00ec sulla nave costruita da C\u00edrdan e navig\u00f2 verso l'Occidente. Tuttavia durante il viaggio una grande tempesta fece affondare la nave. Voronw\u00eb fu l'unico sopravvissuto, salvato dallo stesso Ulmo, signore del mare e gettato sulle coste vicino a Vinyamar, ove era nato. Venne accolto da Tuor e secondo il volere di Ulmo, lasci\u00f2 insieme a quest'ultimo la citt\u00e0 e si diresse a Gondolin. Dopo aver viaggiato per pi\u00f9 di un mese, arrivarono nella citt\u00e0 nascosta. Dopo questi avvenimenti non si sa pi\u00f9 nulla di Voronw\u00eb, ma l'autore lascia presupporre che rimase a Gondolin, sopravvivendo alla sua caduta navigando in seguito verso occidente con Tuor.\nIl capo delle guardie.\nElfo silvano di Bosco Atro, capo delle guardie di re Thranduil al tempo della cattura dei nani diretti a Erebor, si ubriaca col maggiordomo Galion e viene derubato da Bilbo Baggins (uno hobbit) delle chiavi delle celle.\nGnomi.\nTra gli elfi presenti nei \"Racconti ritrovati\" e nei \"Racconti perduti\" (in questo caso si parla di \"gnomi\"), si ricordano Ainairos (gnomo di Alqalunt\u00eb), Auredhir (figlio di Dior e Nimloth nei \"Racconti perduti\"), Ausir (fanciullo presente a Mar Vanwa Tyali\u00e9va (la Casetta del Gioco Perduto), Beren (gnomo nei \"Racconti perduti\"), Bruithwir (figlio di Maidros, padre di F\u00ebanor nei \"Racconti ritrovati\", Cuorpiccino (detto \"il Guardiano del Gong\" o \"Ilverin\" o \"Elfrith\", figlio di Voronw\u00eb, abitante a Mar Vanwa Tyali\u00e9va), Dairon (figlio di Thingol e Melian la Maia nei \"Racconti perduti\", menestrello. Corrisponde a Daeron, che per\u00f2 non \u00e8 fratello di Tin\u00faviel), Daurin (ucciso da Melko nell'assalto ai Due Alberi), Duilin padre di Flinding (nome di Gwindor nei \"Racconti perduti\"), Duilin (gnomo di Gondolin, signore della stirpe della Rondine), Egnor (detto \"Damrod lo Gnomo\", \"Rog\" dagli orchi, padre di Beren nei \"Racconti perduti\" e poi Barahir, un uomo), Eltas (ospite a Mar Vanwa Tyali\u00e9va), Evranin (nutrice di Elwing che nei \"Racconti perduti\" la fa fuggire da Menegroth con l'aiuto di Gereth), Evromord (guardiano della porta di Mar Vanwa Tyali\u00e9va dopo R\u00famil), Galweg (gnomo dei Rodothlim, padre di Failivrin nei \"Racconti perduti\"), Gamil Zirak (fabbro e maestro del nano Telchar), Gereth (che con l'aiuto di Evranin, fa fuggire Elwing da Menegroth nei \"Racconti perduti\"), Gilfanon (detto \"Gilfanon a Davrobel\", gnomo di Tavrobel, abitante della Casa dei Cento Comignoli, ospite a Mar Vanwa Tyali\u00e9va durante la permanenza di Eriol), Gimli (prigioniero di Tevildo Vardo Meoita), Hendor (gnomo di Gondolin, servitore di Idril, porta E\u00e4rendel (E\u00e4rendil) fuori dalla Torre durante la caduta della citt\u00e0),\nIv\u00e1r\u00eb (menestrello), Lindo (gnomo di Tol Eress\u00eba, padrone di Mar Vanwa Tyali\u00e9va), Mablon (detto \"l'Ilkorin\", cade durante la N\u00edrnaeth Arnoediad, affrontando i Balrog per coprire la ritirata di Turgon), Maidros (padre di Bruithwir), Meleth (gnoma di Gondolin, nutrice di E\u00e4rendel), Meril-i-Turinqi (gnoma di Tol Eress\u00eba, figlia di Inw\u00eb, signora dell'isola nei \"Racconti ritrovati\"), Naimi (detta \"\u00c9adgifu\", gnoma di Tol Eress\u00eba, sposa di \u00c6lfwine/Eriol, madre di Heorrenda), Narthseg (gnomo del Doriath, tradisce Artanor presso i nani), Rimion (padre di Egnor), R\u00famil (detto \"il Saggio\", guardiano della porta di Mar Vanwa Tyali\u00e9va),\nTareg (detto \"l'Ilkorin\", capitano di una schiera di elfi nei \"Racconti ritrovati\"), Tulkastor (padre di Vair\u00eb), Ufedhin (gnomo del Doriath, alleato dei nani, tradisce Tinwelint), Uol\u00eb K\u00favion (detto \"l'Uomo della Luna\"), Vair\u00eb (gnoma di Tol Eress\u00eba, figlia di Tulkastor, sposa di Lindo), Valw\u00eb (padre di Lindo) e V\u00ebann\u00eb (detta \"Melinir\" da Eriol, gnoma bambina di Mar Vanwa Tyali\u00e9va)."}
{"id": "57579", "revid": "767487", "url": "https://it.wikipedia.org/wiki?curid=57579", "title": "Mixcoatl", "text": "Mixcoatl (si pronuncia ; deriva da \u201cmixtli c\u014dhu\u0101tl\u201d, ovvero \u201cserpente nuvola\u201d oppure da \u201cmixc\u014d\u0101tli\u201d, \u201ctempesta\u201d; in lingua pipil viene scritto Mixkoat), secondo la mitologia azteca, era un dio della caccia, della stella del nord e della guerra. Lui (come altro aspetto di Tezcatlipoca) invent\u00f2 il fuoco facendo ruotare i cieli intorno al loro asse, come in un trapano. Il suo corpo \u00e8 dipinto con strisce bianche e rosse che rappresentano i guerrieri catturati e destinati al sacrificio. Dio della Via Lattea, Mixcoatl impersonava le anime dei guerrieri che alla morte diventavano stelle.\nSua madre era Cihuacoatl. Xochiquetzal lo rese padre di Quetzalcoatl. Coatlicue lo rese padre di Huitzilopochtli.\nDurante il periodo tolteco ci fu anche un leggendario capo Chichimeco di nome Mixcoatl che, insieme a \"Chimalman\", procre\u00f2 \"Topiltzin Ce Acatl Quetzalcoatl\". La storia della sua vita rispecchia fedelmente quella della sua controparte divina (ambedue uccisero la dea Itzpapalotl e dettero vita a qualcuno di nome Quetzalcoatl, ad esempio) ed uno di loro potrebbe essere stato fonte di ispirazione per l'altro.\nIl suo nome \"serpente nuvola\", si riferisce alla Via Lattea con la quale viene identificato."}
{"id": "57583", "revid": "767487", "url": "https://it.wikipedia.org/wiki?curid=57583", "title": "Centzon Totochtin", "text": "I Centzon Totochtin (\"quattrocento conigli\"; anche Centzontotochtin), secondo la mitologia azteca, erano un gruppo di divinit\u00e0 che si incontravano di frequente nelle varie celebrazioni; sono conigli-divinit\u00e0 e dei dell'ubriachezza. Alcuni dei loro membri erano \"Texcatzonatl\", \"Colhuatzincatl\" e \"Ometochtli\". I loro genitori erano \"Patecatl\" (dio della fertilit\u00e0 e scopritore del peyote) e \"Mayahuel\" (dea dell'alcool) e potrebbero essere stati fratelli di \"Ixtlilton\".\nIl nome era usato anche come unit\u00e0 di misura dell'ubriachezza di un uomo: il livello minimo era \"Pochi Conigli\", quello massimo invece \"400 Conigli\". Note anche come divinit\u00e0 del pulque, bevanda alcolica ottenuta dalla fermentazione di alcune specie di agave consumata durante le funzioni religiose con il peyote. Dopo l'arrivo degli spagnoli il processo con cui gli Aztechi ottenevano il pulque sub\u00ec alcune modifiche fino a diventare l'odierna tequila."}
{"id": "57587", "revid": "78273", "url": "https://it.wikipedia.org/wiki?curid=57587", "title": "Josemar\u00eda Escriv\u00e1", "text": ""}
{"id": "57589", "revid": "1711941", "url": "https://it.wikipedia.org/wiki?curid=57589", "title": "Nienna", "text": ""}
{"id": "57591", "revid": "111319", "url": "https://it.wikipedia.org/wiki?curid=57591", "title": "Cipactli", "text": "Cipactli (o Zipactli, Z\u012bpactli, \u00c7\u012bpactli), era, secondo la mitologia azteca, un mostro femminile delle acque, in parte coccodrillo ed in parte pesce o alternativamente in parte coccodrillo e in parte donna, il cui glifo sta a raffigurare il primo segno dell'anno. \nUn celebre mito Azteco narra che Quetzalcohu\u0101tl e T\u0113zcatl\u012bp\u014dca usarono il suo corpo per creare la Terra. I due fratelli diedero battaglia al mostro, che mangi\u00f2 un piede di T\u0113zcatl\u012bp\u014dca. Il Dio viene pertanto raffigurato con un solo piede, e al posto dell'altro piede si vedono le ossa sporgenti e, spesso, uno specchio.\nA seconda delle versioni, i due fratelli si trasformarono in serpenti e la tirarono da entrambi i lati spezzandola in due, oppure il solo Quetzalcohu\u0101tl le trapan\u00f2 il ventre, dividendola in due. La terribile sofferenza di Z\u012bpactli fu placata quando gli D\u00e8i sparsero il loro sangue sul corpo della D\u00e8a, cosicch\u00e9 i capelli diventassero vegetazione, gli occhi piangenti diventassero fonti e cascate, le narici caverne, la bocca l'entrata nell'Oltretomba o M\u012bctl\u0101n e l'ombelico il centro del mondo. In alcune versioni del mito, l'umanit\u00e0 fu creata per soddisfare il desiderio di carne e sangue di Z\u012bpactli."}
{"id": "57592", "revid": "1226", "url": "https://it.wikipedia.org/wiki?curid=57592", "title": "Kenp\u014d", "text": "Il , noto in occidente anche con la traslitterazione \"kemp\u014d\", \u00e8 un'arte marziale giapponese di origine cinese.\n\"Kenp\u014d\" \u00e8 un vocabolo sino-giapponese (analogo al cinese \"quanfa\") che significa \"pugilato\" tradizionale, in senso generico. Il termine \u00e8 stato adottato in Giappone in epoca moderna e indica un gruppo di metodi ispirati agli stili cinesi sviluppatisi soprattutto a partire dall'era Ming.\nOrigini.\nIl kenp\u014d \u00e8 un'arte marziale di combattimento senz'armi probabilmente praticata dal VII secolo dai monaci buddisti di Shaolin, che divenne prima il jaodishu, poi il kaiko (sotto l'influenza mongola) e infine kenyu (arte del pugno o legge del pugno) per le sue tecniche di pugno; il kenp\u014d viene anche chiamato hakuda, shuhaku e ch'uan-fat o ken-fat in cinese.\nVi sono due teorie riguardo all'origine del kenp\u014d: la prima lo vede come un'arte marziale giapponese nata nel 1932 per opera del maestro M. Sawayama; la seconda ritiene le sue origini pi\u00f9 antiche e lo considera un'arte marziale cinese praticata gi\u00e0 nel VII secolo a.C., poi introdotta ad Okinawa intorno al 1600.\nDurante la dinastia T'ang, periodo d'oro della storia cinese, quasi tutte le potenze confinanti avevano stretti rapporti economico-culturali con la Cina: si presume, quindi, che una forma di kenp\u014d sia passata dal continente asiatico alle isole Ry\u016bky\u016b e qui abbia avuto sviluppi diversificati. Sembra che il kenp\u014d sia entrato in Giappone grazie un monaco per diffondere il buddismo, oppure per mezzo di studenti giapponesi a Pechino.\nTra il V secolo d.C. e il VI secolo d.C. questo monaco buddista indiano di nome Bodhidharma, conosciuto in Giappone come Daruma Taishi, giunse in Cina, dove visse a lungo in un tempio: lo Shaolinsi, considerato l'epicentro del kenp\u014d e dal quale questo si diffuse poi in tutta la Cina. Il monaco mise a punto un metodo di lotta che prese il nome di Shaolinquan e fu tramandata di padre in figlio. Nel 1406 le isole Ryu Kyu furono unite in un unico reame e le armi furono confiscate per paura di eventuali ribellioni; nel XVII secolo il divieto delle armi venne rinnovato in seguito allo sviluppo di un metodo di difesa personale a mani nude, il kenp\u014d cinese o via del pugno.\nLe tecniche di kenp\u014d influenzarono profondamente quelle dell'Okinawa-te (il futuro karate, verso la fine del XIX secolo); dal kenp\u014d deriverebbero il Po-kua e l'Hising-i.\nFra le tecniche del kenp\u014d rientrano calci, pugni, proiezioni, lussazioni, leve articolari e combattimento corpo a corpo, sia in piedi sia a terra."}
{"id": "57595", "revid": "25884171", "url": "https://it.wikipedia.org/wiki?curid=57595", "title": "Ciuteoteo", "text": ""}
{"id": "57596", "revid": "767487", "url": "https://it.wikipedia.org/wiki?curid=57596", "title": "Civatateo", "text": "Le Cihuatateo, secondo la mitologia azteca, erano vampiri donne. Erano donne di stirpe nobile morte durante il parto e, dopo essere ritornate tra gli esseri viventi, inseguivano i viaggiatori e infestavano i templi. Erano raggrinzite e pallide. Le facce erano bianche e le mani e le braccia coperte di ticitl (gesso bianco). Le loro vesti logore erano decorate da ossa.\nLe Cihuatateo sono serve delle divinit\u00e0 della luna azteca, Tlazolteotl.\nI loro attacchi agli esseri umani possono essere impediti mettendo del cibo sugli altari costruiti ai crocevia. La loro offerta preferita \u00e8 un dolce a forma di farfalla."}
{"id": "57598", "revid": "1718925", "url": "https://it.wikipedia.org/wiki?curid=57598", "title": "John Fitzgerald Kennedy", "text": "Nato in una famiglia cattolica di origine irlandese, si laure\u00f2 all'universit\u00e0 di Harvard nel 1937; allo scoppio della seconda guerra mondiale si arruol\u00f2 e combatt\u00e9 valorosamente. Finito il conflitto ader\u00ec al Partito democratico, candidandosi nel 1946 alla Camera dei rappresentanti, nella quale ottenne un seggio, e nel 1952 al Senato, ottenendo anche qui un seggio.\nNel 1960 assunse la \"leadership\" del partito e si candid\u00f2 alla presidenza, con Lyndon Johnson candidato alla vicepresidenza. Il 3 novembre dello stesso anno, giorno delle elezioni, sconfisse il vicepresidente uscente Richard Nixon e s'insedi\u00f2 alla Casa Bianca il 20 gennaio dell'anno successivo.\nLa sua presidenza, nel pieno della guerra fredda, \u00e8 stata caratterizzata da vari eventi: lo sbarco alla Baia dei Porci, la crisi dei missili di Cuba, il movimento per i diritti civili degli afroamericani e la corsa allo spazio.\nIl suo breve ma intenso mandato termin\u00f2 il 22 novembre 1963, quando un ex \"marine\", Lee Harvey Oswald, di acclarate simpatie marxiste, lo fer\u00ec mortalmente a colpi di fucile nella citt\u00e0 di Dallas, in Texas.\nBiografia.\nInfanzia e formazione.\nJohn Fitzgerald Kennedy nacque a Brookline, nel Massachusetts, il 29 maggio 1917, da Joseph P. Kennedy e Rose Fitzgerald, membri di due famiglie di Boston molto in vista (il nonno materno fu a lungo sindaco della citt\u00e0). Secondo di nove figli, soprannominato da tutti \"Jack\", frequent\u00f2 la Dexter School e, in seguito al trasferimento della famiglia da Boston a New York, fu iscritto alla Canterbury School di New Milford, una scuola privata. L\u00ec ebbe una breve esperienza scout.\nSuccessivamente pass\u00f2 al Choate Rosemary Hall, un collegio di Wallingford, nel Connecticut. Nell'autunno del 1935 si iscrisse all'Universit\u00e0 di Princeton, ma fu costretto a lasciarla prima della fine dell'anno dopo aver contratto l'itterizia. L'autunno successivo incominci\u00f2 a frequentare l'Universit\u00e0 di Harvard. Durante gli anni universitari Kennedy visit\u00f2 l'Europa due volte, recandosi nel Regno Unito dove il padre era ambasciatore.\nL'arruolamento in marina e la seconda guerra mondiale.\nNella primavera del 1941 Kennedy si arruol\u00f2 volontario nell'esercito, ma venne riformato, principalmente per via della sua colonna vertebrale, lesa da una frattura subita sei anni prima in un incidente di football a Harvard. Tuttavia, dopo l'attacco di Pearl Harbor, con l'aiuto delle raccomandazioni del padre, la marina statunitense lo arruol\u00f2. Durante questo periodo Kennedy, mentre infuriava la seconda guerra mondiale, partecip\u00f2 a diverse missioni nel teatro del Pacifico e consegu\u00ec il grado di sottotenente di vascello e il comando della motosilurante \"PT-109\", con base nell'isola di Tulagi, appartenente all'arcipelago delle isole Salomone.\nL'incidente della \"PT-109\".\nNella notte del 2 agosto 1943 la motosilurante \"PT-109\", comandata da John Fitzgerald Kennedy e impegnata nel pattugliamento delle acque della Nuova Georgia, fu speronata e spezzata in due parti dal cacciatorpediniere giapponese \"Amagiri\" a ovest della Nuova Georgia, vicino alle isole Salomone, nel passaggio di Ferguson. Del piccolo equipaggio, quattro marinai morirono subito, altri si avvinghiarono a un relitto che ancora galleggiava e altri ancora furono scaraventati in mare dalla violenza dell'urto. Kennedy entr\u00f2 in azione con determinazione e coraggio e lott\u00f2 fino alla fine per portare in salvo i compagni sopravvissuti. Era stato scagliato attraverso il ponte, riportando lesioni alla gi\u00e0 malandata colonna vertebrale. Riusc\u00ec tuttavia a trascinare con s\u00e9, grazie alle sue eccezionali capacit\u00e0 di nuotatore, per tre miglia nell'oceano, Patrick McMahon, un marine ferito e gravemente ustionato, giungendo fino a Plum Pudding Island, dove il suo equipaggio trov\u00f2 rifugio. Da qui la notte successiva, completamente da solo, noncurante del fatto che il mare fosse infestato di squali, raggiunse nuotando per cinque chilometri il passaggio Ferguson, sorvegliato dagli incrociatori giapponesi, con l'obiettivo di avvistare qualche nave statunitense. Giunto nelle acque del passaggio Ferguson, Kennedy non riusc\u00ec per\u00f2 a intercettare nessuna unit\u00e0 militare dei \"marine\" e decise di ritornare dai suoi uomini. Si rese conto che la situazione dei feriti si era aggravata e che la fame cominciava a tormentarli, perci\u00f2 fece in modo che tutti raggiungessero l'isola di Olasana, dove sapeva che il cocco cresceva in abbondanza. Da qui il giorno seguente un \"marine\" australiano riusc\u00ec a inviare un messaggio radio col quale si chiedeva alla base statunitense di Rendova di provvedere al salvataggio di tutto l'equipaggio. Infatti il mattino seguente la PT-157, come da accordi radiofonici, si present\u00f2 sul luogo dell'appuntamento concordato con Kennedy. Guidata da lui personalmente, la motosilurante raggiunse la scogliera e poi Olasana.\nPer queste azioni di guerra Kennedy ricevette una medaglia, la \"Navy and Marine Corps Medal\", con la seguente motivazione:\nLe altre decorazioni della seconda guerra mondiale di Kennedy includono la Purple Heart, l'Asiatic-Pacific Campaign Medal e la World War II Victory Medal. Venne congedato con onore all'inizio del 1945, solo qualche mese prima della resa giapponese.\nLe conseguenze sulla salute di Kennedy.\nLe enormi fatiche cui si era sottoposto durante l'azione del salvataggio del suo equipaggio lo debilitarono notevolmente e costituirono il presupposto per futuri malanni. Contrasse la malaria e, quando rientr\u00f2 in patria, pesava solo e soffriva di sciatica. Fu quindi operato di ernia del disco. Nel 1946 gli fu diagnosticata la malattia di Addison, ma dopo tre anni di cure a base di cortisone si scopr\u00ec che non si trattava di questo tipo di malattia, bens\u00ec di un'insufficienza renale, conseguenza degli sforzi fisici compiuti quella drammatica notte di nuoto e della successiva malaria.\nInizio della carriera politica.\nDopo la seconda guerra mondiale fece il suo ingresso in politica, in parte anche per compensare il vuoto lasciato dal popolare fratello Joseph Jr., su cui la famiglia Kennedy aveva puntato molte delle sue speranze, ma che era perito in guerra. Nel 1946 il deputato James M. Curley lasci\u00f2 il suo seggio, corrispondente a un distretto elettorale a grande maggioranza democratica, per diventare sindaco di Boston; Kennedy corse per quel seggio e batt\u00e9 il rivale repubblicano con un ampio margine. Fu rieletto due volte, con risultati spesso contrastanti rispetto a quelli del presidente Harry Truman e del resto del Partito Democratico.\nNel 1951, durante un viaggio in Estremo Oriente, mentre si trovava in Giappone fu colpito da altissima febbre (oltre 40\u00a0\u00b0C) e ricoverato all'ospedale militare di Okinawa.\nNel 1952 Kennedy si candid\u00f2 per il Senato con lo slogan \u00abKennedy far\u00e0 di pi\u00f9 per il Massachusetts\u00bb. Con una vittoria a sorpresa sconfisse il favorito candidato repubblicano Henry Cabot Lodge, Jr. con un margine di soli 71.000 voti.\nNei due anni successivi sub\u00ec diversi interventi chirurgici alla colonna vertebrale: gli venne inserita una placca metallica che gli provoc\u00f2 un'infezione quasi fatale; un successivo intervento si rese necessario per rimuovere la placca metallica e, dopo un lungo periodo di letto, pot\u00e9 incominciare nuovamente a camminare con una stampella, ma la rottura della stampella provoc\u00f2 una brutta caduta e Kennedy dovette nuovamente riprendere il letto. Per tutto questo fu spesso assente dal Senato. Durante questo periodo pubblic\u00f2 il libro \"Profiles in Courage\", in cui venivano raccontati otto casi in cui senatori statunitensi di entrambi i partiti rischiarono le loro carriere pur di non rinnegare i loro ideali personali (John Quincy Adams, Daniel Webster, Thomas Hart Benton, Sam Houston, Edmund G. Ross, Lucius Lamar, George W. Norris e Robert A. Taft). Il libro vinse il premio Pulitzer del 1957 per le biografie.\nIl senatore Joseph McCarthy era un amico della famiglia Kennedy e aveva frequentato una delle sorelle di John, Patricia; Robert Kennedy aveva lavorato nel personale del comitato d'indagine di McCarthy. Ci\u00f2 nonostante Kennedy vot\u00f2 in Senato contro McCarthy per confermare la nomina di Charles E. Bohlen ad ambasciatore in Unione Sovietica e quella di James B. Conant nella Germania Federale. Nel 1954, quando il Senato era ancora indeciso se censurare McCarthy, Kennedy aveva preparato un discorso in cui diceva che avrebbe votato a favore della censura, ma non lo pot\u00e9 pronunciare mai: quando il 2 dicembre 1954 il Senato decise per la censura, Kennedy era in ospedale e non disse mai per chi avrebbe votato se fosse stato presente. L'episodio danneggi\u00f2 molto l'immagine di Kennedy tra i \"liberal\", specialmente con Eleanor Roosevelt.\nNel 1955, ancora sotto i postumi dell'infezione e colpito da una forma di anemia, si rec\u00f2 a New York presso lo studio medico di una dottoressa, certa Janet Travell, che aveva fama di saper curare con novocaina le contratture muscolari. La terapia contro le contratture si rivel\u00f2 effimera, ma in compenso fu proprio la Travell a scoprire che la gamba sinistra di Kennedy era pi\u00f9 corta della destra di oltre un centimetro: tale difformit\u00e0, incredibilmente mai notata da alcun clinico in precedenza, aveva sottoposto la spina dorsale di Kennedy a un continuo movimento di oscillazione, contrastato dai muscoli spinali, che per lo sforzo si trovavano in continuo stato di sovraccarico. La differenza fu compensata con l'uso di una scarpa sinistra dal tacco pi\u00f9 alto di quello destro e da una fascia lombare speciale. Tutto ci\u00f2 rec\u00f2 grande sollievo a Kennedy, che sconfisse l'anemia con una speciale dieta e pot\u00e9 riprendere la sua attivit\u00e0 politica con rinnovato vigore.\nNel 1956 Kennedy propose la sua candidatura per candidarsi alla vice-presidenza per il Partito Democratico, ma il partito gli prefer\u00ec il delegato del Tennessee Estes Kefauver. Tuttavia gli sforzi di Kennedy fecero crescere la reputazione del giovane senatore nel partito. Kennedy vot\u00f2 a favore della formulazione definitiva del \"Civil Rights Act\" del 1957, dopo aver votato per il \"Jury Trial Amendment\", che ridusse l'efficacia della legge, ostacolando il rinvio a giudizio per gli autori delle violazioni. Tra i primi sostenitori della campagna presidenziale di Kennedy si annoverarono infatti anche segregazionisti convinti come James Eastland, John McClellan e il governatore del Mississippi, James Coleman.\nL'elezione a presidente.\nNel 1960 Kennedy dichiar\u00f2 il suo intento di correre per la presidenza degli Stati Uniti. Nelle elezioni primarie del Partito Democratico si contrappose al senatore Hubert Humphrey del Minnesota, al senatore Lyndon B. Johnson del Texas e ad Adlai Stevenson II, candidato democratico nel 1952 e nel 1956 che, pur non correndo ufficialmente, era uno dei favoriti. Kennedy vinse le elezioni primarie in Stati chiave come il Wisconsin e la Virginia Occidentale e giunse da favorito alla \"convention\" democratica di Los Angeles del 1960.\nIl 13 luglio 1960 il Partito Democratico nomin\u00f2 Kennedy candidato alla presidenza. Kennedy chiese a Lyndon Johnson di essere il suo candidato alla vicepresidenza, nonostante gli scontri tra i due durante le elezioni primarie. Johnson, contrariamente alle previsioni del personale di Kennedy, accett\u00f2.\nNei mesi di settembre e ottobre Kennedy si confront\u00f2 con il candidato repubblicano alla presidenza Richard Nixon nel primo dibattito presidenziale mai trasmesso alla televisione. Durante il dibattito Nixon apparve teso e mal rasato, mentre Kennedy trasmise un'immagine composta e sicura. Kennedy fu ritenuto da tutti il vincitore del confronto, nonostante che gli osservatori avessero considerato i due sostanzialmente alla pari in termini di oratoria. Il confronto televisivo Kennedy-Nixon \u00e8 stato ritenuto un punto di svolta nella comunicazione politica: il momento in cui il \"medium\" televisione incomincia ad avere un ruolo decisivo e il modo di presentarsi davanti alle telecamere diventa di capitale importanza per un candidato. Buona parte del merito del buon esito per Kennedy del confronto televisivo andava comunque accreditata, come sarebbe accaduto poi in successive circostanze, all'apporto di uno dei suoi pi\u00f9 stretti collaboratori, Arthur Schlesinger Jr., che scriveva i discorsi di Kennedy, chiamati i discorsi della Nuova Frontiera, ispirati al pensiero di Gaetano Salvemini.\nNelle elezioni presidenziali del 1960 Kennedy batt\u00e9 Nixon in una competizione molto serrata e, all'et\u00e0 di quarantatr\u00e9 anni, divenne il primo presidente cattolico e il pi\u00f9 giovane presidente eletto (Theodore Roosevelt era pi\u00f9 giovane, ma divenne presidente subentrando a William McKinley dopo l'assassinio di quest'ultimo).\nL'attentato a Dallas e la morte.\nIl presidente Kennedy fu assassinato a Dallas, in Texas, il 22 novembre 1963 alle 12:30 ora locale (19:30 in Italia), mentre era in visita ufficiale alla citt\u00e0. Fu un evento straordinario e devastante per la vita di molti statunitensi. \u00abDov'eri quando hanno sparato a Kennedy?\u00bb fu una domanda posta di frequente negli anni successivi e continu\u00f2 a risuonare per decenni dopo il fatto.\nLee Harvey Oswald venne arrestato dalla Polizia di Dallas alle 13:50 in un cinema poco distante da Dealey Plaza, quindi alle 19:00 accusato di aver ucciso un poliziotto di Dallas e alle 23:30 di aver assassinato il presidente nel quadro di una \"cospirazione conservatrice\". Oswald venne a sua volta ucciso due giorni dopo, il 24 novembre, prima di venire portato in tribunale \u2013 dunque senza che ci fosse stato il tempo d'intentare a suo carico alcun processo \u2013 all'interno del seminterrato della stazione di polizia di Dallas da Jack Ruby, il proprietario di un \"night club\" di Dallas noto alle autorit\u00e0 per i suoi legami con la mafia. Ruby giustific\u00f2 il suo gesto sostenendo di essere un grande patriota e di essere rimasto turbato dalla morte di Kennedy. Cinque giorni dopo la morte di Oswald il presidente Lyndon B. Johnson cre\u00f2 la Commissione Warren, presieduta dal giudice Earl Warren, per indagare sull'omicidio. Kennedy venne sepolto presso il John Fitzgerald Kennedy Gravesite, nel cimitero nazionale di Arlington, in Virginia.\nJim Garrison tra il 1966 e il 1973 condusse un'inchiesta sull'assassinio del presidente John Fitzgerald Kennedy, inchiesta che sfoci\u00f2 nel clamoroso processo del 1967 contro Clay Shaw, membro della Permindex, societ\u00e0 finanziata da due banche, la Seligman e la Schroder, che aveva nel Consiglio di amministrazione il capo della CIA Allen Welsh Dulles. La Permindex fu accusata di essere una societ\u00e0 di copertura per operazioni della Central Intelligence Agency.\nGarrison sosteneva che Shaw fosse in realt\u00e0 Clay Bertrand, un importante membro della CIA. Il procuratore Garrison rinvi\u00f2 a giudizio Shaw per il reato di cospirazione e omicidio, accusandolo di aver voluto eliminare Kennedy per conto della CIA, che lo aveva da tempo reclutato, e degli anticastristi delusi, perch\u00e9 Kennedy avrebbe negato l'appoggio aereo della Marina degli Stati Uniti, nell'invasione della baia dei Porci. Garrison sapeva che Shaw rischiava principalmente l'accusa di cospirazione, e la condanna a 10 anni, per cui cerc\u00f2 di accordarsi con lui (e anche con David Ferrie, ex superiore di Lee Oswald), se avesse testimoniato contro uno dei presunti sicari, l'unico che Garrison sarebbe riuscito a identificare pur non avendo prove, un certo Manuel Garc\u00eda Gonzalez, esule cubano anticomunista residente a Miami; ma Shaw rifiut\u00f2 e si dichiar\u00f2 innocente.\nNel 1993 il libro \"\" del giornalista investigativo Gerald Posner analizz\u00f2 le prove su cui si basano le principali teorie cospirative, concludendo che nulla di quanto si sapeva dimostrava l'esistenza di un complotto. Il libro \u00e8 stato molto criticato dai cospirazionisti per avere omesso o interpretato soggettivamente fatti ed elementi tesi a escludere il complotto.\nIl funerale.\nDopo l'autopsia il corpo di Kennedy fu preparato per i funerali e portato alla Casa Bianca. Domenica 24 la salma fu trasportata alla rotonda del Campidoglio a Washington, dove per tutto il giorno e la notte centinaia di migliaia di persone resero omaggio al presidente. Il 25 novembre 1963 fu il giorno del funerale e giornata di lutto nazionale.\nMentre veniva trasmesso il funerale le vie delle citt\u00e0 erano deserte; scuole, uffici, negozi e fabbriche erano quasi tutti chiusi. Chi rimase aperto consent\u00ec di assistere ai servizi commemorativi. Le campane delle chiese suonarono a lutto e in alcune citt\u00e0 gli ufficiali di polizia indossarono la fascia nera. Fu ordinato il silenzio nazionale alle 12:00 EST (17:00 UTC) per cinque minuti all'inizio del funerale. Centinaia di migliaia di persone in Europa, in Unione Sovietica e in Giappone guardarono il funerale trasmesso via satellite dalle televisioni.\nTutte le religioni e i fedeli commemorarono Kennedy. La maggior parte dei capi di Stato espresse il proprio dolore e molti governi chiesero ai loro cittadini di riconoscere il dolore degli Stati Uniti come se fosse il proprio, assistendo a una commemorazione con bandiere a mezz'asta. Per settimane dopo il funerale continuarono a essere celebrate funzioni commemorative per Kennedy.\nVita privata.\n\u00abJohn Kennedy, giovane, brillante, ricco e bello, era un uomo straordinario di una dinastia irlandese-americana, e l'impressione che fece a Frank fu abbagliante. A sua volta Kennedy si divertiva a scorrazzare nell'affascinante Hollywood con Frank Sinatra, personificazione del maschio emancipato che poteva fare quello che voleva senza mai pagarne le conseguenze. Attratto dall'enorme fascino delle grandi celebrit\u00e0 dello schermo, il senatore gravit\u00f2 intorno al Rat Pack, che Sinatra in suo onore ribattezz\u00f2 \"Jack Pack\"\u00bb.\nIl matrimonio.\nJohn Kennedy spos\u00f2 Jacqueline Bouvier il 12 settembre 1953.\nSia Kennedy sia la moglie Jacqueline erano molto giovani in confronto alle precedenti coppie presidenziali e furono figure molto popolari; venne loro tributata un'attenzione pi\u00f9 simile a quella riservata a cantanti rock e a stelle del cinema, pi\u00f9 che a un politico e a sua moglie. Influenzarono persino la moda dell'epoca e loro fotografie comparivano spesso nei rotocalchi dell'epoca.\nI Kennedy portarono una ventata di vita nuova nell'atmosfera della Casa Bianca. Convinti che la sede presidenziale fosse un luogo dove celebrare la storia, la cultura e le conquiste americane, invitarono regolarmente artisti, scrittori, scienziati, poeti, musicisti, attori, atleti e vincitori di premi Nobel. Jacqueline riadatt\u00f2 anche quasi tutte le stanze della Casa Bianca con nuovi arredi e opere d'arte.\nLa Casa Bianca sembr\u00f2 anche un luogo pi\u00f9 gioioso per via della presenza dei due figli piccoli della coppia, Caroline e John Jr. (il cui vezzeggiativo sui rotocalchi sarebbe poi diventato John-John). Nel prato antistante la Casa Bianca i Kennedy misero una \"nursery\", una piscina e una casetta per bambini su un albero.\nDietro la facciata elegante, anche la vita privata dei Kennedy conobbe qualche tragedia, come la morte del figlio Patrick.\nIl carisma che Kennedy e la sua famiglia irradiavano valsero alla sua amministrazione l'appellativo postumo di \"Camelot\".\nI figli.\nJohn Fitzgerald Kennedy e Jacqueline Bouvier ebbero quattro figli:\nI rapporti extraconiugali di Kennedy.\nI rapporti sessuali extraconiugali di Kennedy erano frequenti \u2013 ma episodici, anche se avuti con donne con le quali era venuto a contatto per motivi legati alla sua carica e magari per pi\u00f9 volte. Di lui \u00e8 stato detto da una donna: \u00abEra un compulsivo come Mussolini. [\u2026] Non era un uomo accogliente, tenero, ma uno di quelli decisamente sbrigativi\u00bb.\nDue giovani e avvenenti fanciulle erano le sue \"partner\" sessuali pi\u00f9 frequenti: lo raggiungevano spesso insieme nel locale della piscina che egli aveva fatto costruire all'interno della Casa Bianca per i suoi momenti di rilassamento e per la sua nuotata quotidiana. I servizi segreti, che non avevano accesso al locale e ai quali non erano state comunicate le generalit\u00e0 delle due \"amanti\" del presidente, le chiamavano Fiddle e Faddle. Esse lo seguivano spesso anche nei suoi viaggi di lavoro. Una lavorava per la segretaria personale di Kennedy, Evelyn Lincoln, e l'altra per Pierre Salinger.\nTuttavia Fiddle e Faddle non erano le sole amanti di Kennedy, che ebbe rapporti intimi con numerose altre giovani donne in qualche modo collegate al suo mondo: Pamela Turnure, addetta stampa della \"first lady\" Jacqueline, Judith Campbell, fidanzata di uno dei capi di Cosa Nostra, il ricco Giorgio Rea, proprietario dei principali \"night\" di Baltimora, amico di Sam Giancana, Mary Pinchot Mayer, un'artista che lo introdusse all'uso di marijuana, di cocaina, di hashish e dell'LSD; Marilyn Monroe, che lo accompagn\u00f2 pi\u00f9 volte sull'aereo presidenziale \"Air Force One\", nascondendosi parzialmente con l'utilizzo di una parrucca scura e occhiali da sole. Quest'ultima relazione \u00e8 la pi\u00f9 nota, anche perch\u00e9 sia John sia il fratello Robert vennero sospettati per la morte prematura della Monroe. Oltre a queste donne del mondo VIP, Kennedy s'intratteneva con altre ragazze che ebbero con lui rapporti rapidi e occasionali: assistenti di volo, donne del mondo dello spettacolo, giovani che aveva conosciuto quando queste lavoravano per la sua campagna elettorale e anche prostitute, tutte definite dai servizi di sicurezza come \"happening babies\" (\"ragazze per l'occasione\"). Tutto ci\u00f2 veniva fatto con l'impegno assoluto a non insospettire la moglie Jacqueline, impegno che coinvolgeva innanzitutto il suo assistente Dave Powers e, a seguire, i servizi di sicurezza, i quali si trovavano nell'ingrata e inattesa incombenza di proteggere il presidente non solo dai nemici potenziali, ma anche dalla sua legittima sposa.\nNaturalmente l'opinione pubblica statunitense era del tutto ignara dei comportamenti libertini del presidente, cos\u00ec come poco si sapeva delle sue frequenti assenze causate dalla sua malandata salute.\nL'attivit\u00e0 politica e la presidenza.\nKennedy prest\u00f2 giuramento come 35\u00ba presidente degli Stati Uniti il 20 gennaio 1961 a Washington D.C. In uno dei famosi discorsi della Nuova Frontiera chiese alle nazioni del mondo di unirsi nella lotta contro ci\u00f2 che chiam\u00f2 \u00ab[\u2026] i comuni nemici dell'umanit\u00e0\u2026 la tirannia, la povert\u00e0, le malattie e la guerra\u00bb.\nPolitica estera.\nIl 17 aprile 1961 l'amministrazione Kennedy mise in atto una versione modificata del piano per l'invasione della baia dei Porci, avente il fine di deporre Fidel Castro, \"leader\" comunista del governo di Cuba, studiato sotto l'amministrazione di Dwight Eisenhower, predecessore di Kennedy, che rimandava ad attuarlo. Con i fratelli Kennedy, John e Robert, e la supervisione di Allen Dulles della CIA, oltre al famoso tentato sbarco nella baia dei Porci, in cui 1.500 cubani anticastristi vennero sconfitti dalle forze regolari cubane, si realizz\u00f2 l'operazione Mongoose (\"piano mangusta\"), nella quale terroristi di diversa estrazione effettuarono in quattordici mesi 5.780 azioni terroristiche e 716 sabotaggi a infrastrutture economiche cubane.\nQuesti eventi portarono alla crisi dei missili di Cuba, che ebbe inizio il 14 ottobre 1962, quando gli aerei-spia U-2 statunitensi fotografarono un sito cubano dove era in costruzione una base missilistica sovietica. Kennedy si trov\u00f2 di fronte un pesante dilemma: se gli Stati Uniti avessero attaccato il sito, avrebbero dato inizio a una guerra nucleare con l'Unione Sovietica. Se non avessero fatto nulla, avrebbero avuto una permanente minaccia nucleare nella propria regione, ad una vicinanza tale da rendere quasi impossibile un contrattacco qualora i nemici avessero attaccato per primi, oltre che la paura che gli Stati Uniti apparissero deboli agli occhi del mondo.\nMolti ufficiali militari e ministri del governo fecero pressione per un attacco aereo, ma Kennedy ordin\u00f2 un blocco navale e avvi\u00f2 negoziati con i sovietici. Una settimana dopo raggiunse un accordo con il segretario generale del Partito Comunista dell'Unione Sovietica, Nikita Chru\u0161\u010d\u0451v. Questi si accord\u00f2 segretamente per ritirare i missili in cambio dell'impegno degli Stati Uniti a non invadere Cuba e a ritirare i propri missili nucleari dalla Turchia.\nLa crisi dei missili ebbe tuttavia effetti positivi sulle trattative tra Stati Uniti e Unione Sovietica circa la limitazione dei test nucleari. Sia Kennedy sia Chru\u0161\u010d\u0451v, consapevoli di essersi trovati sull'orlo di una guerra atomica, cercarono di diminuire le tensioni attraverso una fitta corrispondenza. Questa culmin\u00f2 nel 1963 con l'inizio ufficiale dei negoziati, assieme alla Gran Bretagna, che portarono alla firma del \"Partial Test Ban Treaty\" il 5 agosto dello stesso anno. Il trattato, considerato uno dei successi diplomatici dell'amministrazione Kennedy, proibiva agli Stati aderenti qualsiasi esperimento nucleare nell'atmosfera, nello spazio e sott'acqua, lasciando possibili solo i test sotterranei. Il 26 giugno 1963 Kennedy visit\u00f2 Berlino Ovest e tenne un pubblico discorso di critica contro la costruzione del Muro di Berlino. Il discorso \u00e8 noto per la sua famosa frase, pronunciata in tedesco \u2013 \"Ich bin ein Berliner\" \u2013 e salutata dai berlinesi con una grande ovazione.\nArgomentando che \u00ab[\u2026] coloro che rendono impossibile una rivoluzione pacifica rendono inevitabile una rivoluzione violenta\u00bb, Kennedy cerc\u00f2 di contenere la diffusione del comunismo in America Latina fondando la Alleanza per il Progresso (\"Alliance for Progress\"), che invi\u00f2 aiuti alle nazioni in difficolt\u00e0 e cerc\u00f2 di imporre un maggior rispetto dei diritti umani nella regione. Kennedy istitu\u00ec, durante il primo anno della sua presidenza, i \"Peace Corps\", un programma di volontariato rivolto ai Paesi in via di sviluppo. Questo progetto, frutto di un incontro di Kennedy con gli studenti dell'Universit\u00e0 del Michigan avvenuto durante la sua campagna elettorale, aveva il compito principale di promuovere una migliore immagine degli Stati Uniti nei Paesi in cui essa era compromessa dalla diffidenza verso gli statunitensi \u2013 spesso visti come nuovi colonizzatori \u2013 e al tempo stesso di fornire un aiuto tecnico. I \"Peace Corps\", tuttora esistenti, rimangono una delle eredit\u00e0 pi\u00f9 durature dell'amministrazione Kennedy.\nRiguardo alla guerra del Vietnam, durante la sua presidenza, a seguito di continue minacce all'indipendenza dello stato meridionale, Kennedy vi increment\u00f2 il numero di consiglieri militari, facendoli passare da poche centinaia fino a 16.000 (al momento della sua morte). Nell'agosto del 1964 il presidente Johnson, prendendo spunto da un incidente avvenuto nel golfo del Tonchino, si present\u00f2 di fronte al Congresso degli Stati Uniti facendosi dare adeguati poteri per intraprendere iniziative militari. Nel 1965 partirono i primi bombardamenti aerei, mentre il numero dei soldati impegnati raggiunse quota 500.000 nel 1967. Con la sua attivit\u00e0, secondo alcuni, egli, ordinando il rovesciamento e l'uccisione di Ng\u00f4 \u0110\u00ecnh Di\u1ec7m, avrebbe acceso la miccia che provoc\u00f2 la guerra. Altri, tra cui Robert Dallek in \"An Unfinished Life: John F. Kennedy, 1917-1963\", sostengono invece che Kennedy avrebbe soltanto continuato l'impegno della Legione straniera francese nella ex colonia dell'Indocina francese.\nTuttavia, un aspetto meno noto del personaggio, sposato da alcuni storici e giornalisti, ritrae l'ex presidente democratico come un importante architetto della guerra del Vietnam, avendo direttamente provocato un colpo di stato militare contro il presidente vietnamita del sud Ng\u00f4 \u0110\u00ecnh Di\u1ec7m, perfino lo sponsor diretto del suo assassinio, perch\u00e9 Diem si opponeva a un aumento del coinvolgimento militare USA in Vietnam e avrebbe preso in considerazione la rottura dell'alleanza del suo paese con gli Stati Uniti.\nNel 1963, anno in cui ci fu il cambio di passo del presidente Kennedy, riportato anche da Martin Luther King nella sua autobiografia (\"The Autobiography of Martin Luther King, Jr.\" di Martin Luther King Jr. e Clayborne Carson), Kennedy cominci\u00f2 a bloccare le manovre dei consiglieri militari e a pianificare la ritirata di alcune migliaia di soldati dal Vietnam. Kennedy non avrebbe quindi dato il via all'\"escalation\", la quale sarebbe solo opera di Johnson, e che al momento dell'assassinio del presidente non c'era nessuna battaglia in atto. Non trascurabili sono poi le dichiarazioni rilasciate dall'ex segretario della difesa statunitense (in carica in quegli anni) Robert McNamara, che nel film \"\" ha affermato che Kennedy non aveva nessuna intenzione di impegnarsi in una guerra in Vietnam, cos\u00ec come la presenza di un \"memorandum\" datato 11 ottobre 1963 in cui Kennedy ordinava il ritiro di 1.000 uomini dal Vietnam, decisione poi subito annullata da Johnson appena divenuto presidente.\nPolitica interna.\nL'espressione \"Nuova Frontiera\" si riferiva ai progetti di guerra alla povert\u00e0 e alla disoccupazione, alla ricerca di un benessere materiale e fisico, pi\u00f9 solido e pi\u00f9 largamente distribuito, alla promulgazione di leggi a favore dell'istruzione e al provvedimento di legge contro la discriminazione razziale nei luoghi pubblici, nelle scuole di tutti i livelli, nelle forze armate e nelle imprese pubbliche e statali, al rinforzo delle lotte per i diritti civili incominciato dal movimento di protesta degli statunitensi di origine africana.\nUno dei problemi pi\u00f9 pressanti, interni agli Stati Uniti durante l'era Kennedy, fu la turbolenta fine della discriminazione razziale. La Corte suprema statunitense si era pronunciata nel 1954 contro la segregazione razziale nelle scuole pubbliche, vietandola; tuttavia c'erano molte scuole, soprattutto negli stati meridionali, che non rispettavano questa decisione. Rimanevano inoltre in vigore le pratiche di segregazione razziale sugli autobus, nei ristoranti, nei cinema e negli altri spazi pubblici.\nMigliaia di statunitensi di tutte le etnie ed estrazioni sociali si unirono per protestare contro questa discriminazione. Kennedy sostenne l'integrazione razziale e i diritti civili e chiam\u00f2 inoltre a s\u00e9 durante la campagna elettorale del 1960 la moglie dell'imprigionato reverendo Martin Luther King, guadagnandosi il consenso della popolazione nera alla sua candidatura. Tuttavia, da presidente, temette che i movimenti dal basso (\"grassroots movement\") avrebbero potuto irritare troppo i bianchi del sud e inizialmente tese a ostacolare il passaggio delle leggi sui diritti civili attraverso il Congresso, dominato da democratici del sud, allontanandosi dalle posizioni dei movimenti. Il risultato fu quello di venire accusato da molti \"leader\" dei movimenti per i diritti civili di non dar loro il sostegno promesso e qualcuno lo accus\u00f2 di aver strumentalizzato i movimenti per i diritti civili in chiave meramente elettorale.\nAppoggio al programma spaziale.\nKennedy voleva intensamente che fossero gli Stati Uniti a guidare l'esplorazione dello spazio. L'Unione Sovietica era pi\u00f9 avanti degli Stati Uniti nella conoscenza dei viaggi spaziali e Kennedy era convinto che gli Stati Uniti avrebbero potuto colmare il divario. Disse che \u00ab[\u2026] nessuna nazione che aspiri a essere alla guida delle altre pu\u00f2 attendersi di rimanere indietro nella corsa per lo spazio\u00bb.\nKennedy chiese al Congresso di finanziare il Programma Apollo per oltre 22 miliardi di dollari, con lo scopo di portare un uomo statunitense sulla Luna entro la fine del decennio. \u00abAbbiamo scelto di andare sulla Luna e di fare altre cose, non perch\u00e9 sono facili, ma perch\u00e9 sono difficili\u00bb, disse Kennedy. Sei anni dopo la sua morte questo obiettivo fu infatti raggiunto nel 1969.\nComposizione dell'amministrazione Kennedy.\nConsiglieri e consulenti del presidente: Ted Sorensen (\"speechwriter\" e avvocato); Arthur Schlesinger Jr. (storico); Arthur M. Okun (economista); James Tobin (economista); Adlai Stevenson II (politico e diplomatico).\nGalleria d'immagini.\nCommemorazioni e opere dedicate.\nIn occasione della ricorrenza del cinquantesimo anniversario dall'assassinio di Kennedy, a Dallas in Dealey Plaza, luogo in cui fu ucciso il trentacinquesimo presidente degli Stati Uniti, migliaia di persone gli rendono omaggio. Viene osservato un minuto di silenzio alle 12:30, ora esatta in cui furono esplosi i tre colpi che uccisero JFK.\nInoltre, a lui vennero dedicate la John F. Kennedy Library a Boston, inaugurata il 20 ottobre 1979 alla presenza del presidente Jimmy Carter, il Kennedy Center, l'Aeroporto Internazionale John F. Kennedy di New York e la struttura per il lancio di veicoli spaziali della NASA situata a Cape Canaveral."}
{"id": "57599", "revid": "838137", "url": "https://it.wikipedia.org/wiki?curid=57599", "title": "Matt Biondi", "text": "Biografia.\nGli inizi.\nFiglio di un allenatore di nuoto e pallanuoto, Matt Biondi inizi\u00f2 a nuotare a cinque anni. Da bambino pratic\u00f2 diversi sport, tra cui pallacanestro, calcio, football americano. Alle superiori si concentr\u00f2 su nuoto e pallanuoto, ottenendo ottimi risultati in entrambi.\nTerminate le superiori, nel 1983 si iscrisse all'Universit\u00e0 di Berkeley, dove fu inserito sia nella squadra di pallanuoto sia in quella di nuoto. Al suo primo anno di \"college\", vinse il campionato NCAA di pallanuoto, ed arriv\u00f2 alle finali di consolazione nei campionati nazionali universitari di nuoto. Si concentr\u00f2 poi sui \"trials\", con l'obiettivo di guadagnarsi un posto nella nazionale di nuoto per partecipare alle imminenti Olimpiadi di Los Angeles.\nMatt Biondi riusc\u00ec a qualificarsi per la staffetta 4 x 100\u00a0m stile libero. Fu la sua prima apparizione in una competizione internazionale, e il primo grande successo della sua carriera agonistica: la staffetta USA vinse l'oro e stabil\u00ec il nuovo primato del mondo.\nI grandi successi.\nIl 6 agosto 1985 Matt Biondi si impose all'attenzione mondiale stabilendo per due volte, nello stesso giorno, il nuovo \"record\" del mondo sui 100\u00a0m stile libero. Dapprima nuot\u00f2 in 49.24, poi si miglior\u00f2 ancora ed arriv\u00f2 a 48.95, il primo uomo di sempre a scendere sotto il muro dei 49 secondi. In carriera ritocc\u00f2 il \"record\" dei 100\u00a0m stile libero altre due volte e stabil\u00ec complessivamente 12 primati del mondo nelle varie specialit\u00e0 del nuoto.\nNel 1985 Matt Biondi partecip\u00f2 alle Universiadi a K\u014dbe, in Giappone, e vinse quattro medaglie d'oro. Venne nominato \"Nuotatore dell'anno\" della NCAA, titolo riconfermato anche nei due anni successivi. Nel frattempo continuava a giocare anche a pallanuoto, dando il suo contributo alla squadra di Berkeley che vinse tre campionati nazionali universitari.\nL'apice della sua carriera furono i Giochi di Seul 1988. A Seul, Biondi cominci\u00f2 con una medaglia di bronzo nei 200\u00a0m stile libero. Nei 100\u00a0m farfalla, dove era il favorito, arriv\u00f2 secondo per 1 centesimo dietro ad Anthony Nesty del Suriname, aggiudicandosi l'argento. Nelle cinque gare successive ottenne cinque ori (50 e 100\u00a0m stile libero, staffette 4 x 100\u00a0m stile libero, 4 x 200\u00a0m stile libero, 4 x 100\u00a0m misti) con quattro primati del mondo. Matt Biondi fu la stella di quell'edizione dei Giochi. Conquist\u00f2 7 medaglie, uguagliando come numero (non come metallo) l'allora \"record\" di un altro nuotatore statunitense, Mark Spitz, che vinse 7 ori alle Olimpiadi di Monaco di Baviera 1972. Il loro primato \u00e8 stato superato da Michael Phelps ad Atene nel 2004 con 6 ori e 2 bronzi e poi a Pechino nel 2008 con 8 ori, diventando cos\u00ec l'atleta pi\u00f9 medagliato di tutti i tempi in una singola edizione delle Olimpiadi. Nonostante le 5 vittorie e i vari record del mondo in quella olimpiade \u00e8 ricordato soprattutto per le due brucianti sconfitte nei 200\u00a0m stile libero (battuto dallo sconosciuto Duncan Armstrong) e nei 100\u00a0m farfalla (battuto dall'atleta di colore Anthony Nesty per un solo centesimo); in entrambi i casi \u00e8 stato in testa per quasi tutta la gara venendo superato di pochissimo solo nel finale.\nAlle Olimpiadi di Barcellona 1992 Biondi chiuse la sua carriera con un argento individuale, nei 50\u00a0m stile libero, e due ori con le staffette 4 x 100\u00a0m stile libero e 4 x 100\u00a0m misti. Con tre partecipazioni ai Giochi, il suo medagliere personale era arrivato a quota 11: 8 ori, 2 argenti e 1 bronzo.\nLo stesso numero di medaglie furono il risultato delle sue due partecipazioni ai campionati mondiali di nuoto. Nel 1986 a Madrid, vinse 7 medaglie, di cui 3 ori, 1 argento e 3 bronzi. Nel 1991 a Perth, vinse altri 3 ori e 1 argento.\nDopo la carriera agonistica.\nSin dai tempi dell'universit\u00e0, Matt Biondi si \u00e8 interessato alle tematiche ambientali, in particolare ai delfini. Nel 1989 fu tra i fondatori della \"Delphys Foundation\", un'organizzazione che sostiene la ricerca sui mammiferi marini, e per tale fondazione ha svolto studi comparati sul modo di nuotare dell'uomo e del delfino.\nLasciate le competizioni, si \u00e8 dedicato ad iniziative sociali a favore dell'infanzia, prestandosi come \"testimonial\" in campagne contro la malnutrizione e l'analfabetismo.\nNel 1997 \u00e8 stato inserito nella \"International Swimming Hall of Fame\".\nMatt Biondi ha sposato Kirsten Metzger nel 1995 dalla quale ha avuto tre figli: Nathaniel (Nate) nato nel 1998, Lucas nato nel 2002 e Makena nata nel 2007."}
{"id": "57601", "revid": "834", "url": "https://it.wikipedia.org/wiki?curid=57601", "title": "Matthew Nicholas Biondi", "text": ""}
{"id": "57602", "revid": "125666941", "url": "https://it.wikipedia.org/wiki?curid=57602", "title": "Bilione", "text": " \nIl bilione ( o 1012) \u00e8, nel sistema di denominazione chiamato scala lunga, il numero naturale dopo il e prima del (cio\u00e8 un milione alla seconda: ); spesso, all'infuori degli ambiti tecnici, viene letto come \"mille miliardi\", e in generale si pu\u00f2 parlare di migliaia di miliardi (per esempio nel linguaggio giornalistico quando si comunicano le manovre finanziarie statali al grande pubblico).\nNel Sistema Internazionale, il prefisso per il bilione \u00e8 tera.\nNegli Stati Uniti e nel mondo anglosassone, come in altri dove \u00e8 in uso la scala corta, lo si definisce \"trillion. \"Bisogna ricordare che negli Stati Uniti e dal 1974 anche nel Regno Unito il termine \"billion\" indica un altro numero, che corrisponde a mille milioni, cio\u00e8 a un miliardo (109), mentre nelle nazioni in cui viene adottata la scala lunga corrisponde a mille miliardi. La Francia, come l'Italia, si \u00e8 convertita dalla scala corta alla scala lunga nella seconda met\u00e0 del XX secolo (quindi compiendo il percorso inverso rispetto al Regno Unito): tali cambi di convenzioni risalenti a un passato relativamente prossimo rendono questi falsi amici particolamente insidiosi. \nL'attuale nomenclatura italiana (scala lunga) segue questo procedimento: il prefisso (\"bi-, tri-, quadri-\", ecc.) indica la potenza del milione; sostituendo \"-ardo\" a \"-one\" si moltiplica per mille (103), perci\u00f2 il bilione \u00e8 (106)2=1012, il biliardo \u00e8 e cos\u00ec via.\nCome conseguenza di quanto sopra esposto, taluni sconsigliano l'utilizzo del termine anche in testi non scientifici, al fine di evitare le inevitabili confusioni sul valore a cui ci si sta riferendo, specie se ci si sta interfacciando con persone del mondo anglosassone oppure se si stanno redigendo documenti che potrebbero essere letti da chiunque, anglosassoni e non."}
{"id": "57604", "revid": "599013", "url": "https://it.wikipedia.org/wiki?curid=57604", "title": "Gabriela Andersen-Schiess", "text": "Biografia.\nSposata a uno statunitense, Andersen-Schiess vive dal 1963 a Sun Valley, localit\u00e0 dell'Idaho, dove si trasfer\u00ec per svolgere il lavoro di istruttrice di sci, pur continuando a rappresentare la Svizzera a livello internazionale.\nFu campionessa nazionale svizzera sui 3000 metri nel 1972, e seconda nei 1500 e 3000 campestri del 1973.\nLa maratona olimpica del 1984.\nVittima di un colpo di calore e disidratazione, la maratoneta entr\u00f2 barcollante nello stadio ed impieg\u00f2 oltre 5 minuti a compiere l'ultimo giro di pista. Medici e paramedici la seguirono da vicino e stavano per intervenire, ma lei li allontan\u00f2 con un gesto per evitare la squalifica. L'episodio fu simile a quello accaduto ad inizio secolo all'italiano Dorando Pietri. Quando l'atleta croll\u00f2 subito dopo l'arrivo, i soccorsi furono immediati. Fortunatamente la donna si riprese velocemente, e venne dimessa dopo due ore.\nGabriela Andersen-Schiess, che aveva allora 39 anni e faceva l'istruttrice di sci, non era in lotta per una medaglia. Aveva gi\u00e0 un distacco di venti minuti sulla vincitrice della gara, Joan Benoit, quando entr\u00f2 nello stadio, e alla fine si classific\u00f2 al 37\u00ba posto. Le immagini del suo drammatico ultimo giro vennero trasmesse in tutto il mondo, e commossero molte persone. Fu uno dei momenti che vennero maggiormente ricordati di quell'edizione dei Giochi olimpici."}
{"id": "57612", "revid": "2176804", "url": "https://it.wikipedia.org/wiki?curid=57612", "title": "Papa Martino V", "text": "Biografia.\nFormazione e carriera ecclesiastica.\nFiglio di Agapito Colonna, signore di Genazzano, e Caterina Conti, Oddone nacque a Genazzano, \"capitale\" dello Stato feudale paterno, in una data oscillante tra il 25 gennaio 1369 e il 25 gennaio 1370. Studi\u00f2 all'Universit\u00e0 di Perugia e, conclusi gli studi, divenne protonotario apostolico sotto papa Urbano VI. Nel 1380 fu nominato vescovo di Urbino, ma non fu consacrato fino alla sua elezione al soglio pontificio. Lasci\u00f2 la sede urbinate nel 1409. Fu amministratore apostolico della sede suburbicaria di Palestrina dal 1401 al 1405.\nIl 12 giugno 1405 fu nominato cardinale diacono di San Giorgio in Velabro da papa Innocenzo VII. Fu anche amministratore della sede suburbicaria di Palestrina dal 1401 al 1405 e per un breve periodo nel 1412.\nNell'estate del 1408 abbandon\u00f2 Gregorio XII, dopo aver visto le mancate trattative tra il pontefice romano e quello avignonese. Avendo partecipato al Concilio di Pisa del 1409, Oddone Colonna venne scomunicato da parte di Gregorio XII. Ebbe sempre parte nell'attivit\u00e0 conciliare durante l'elezione dei due antipapi Alessandro V e Giovanni XXIII. A quest'ultimo, particolarmente, fu sempre fedele, anche durante le prime travagliate sessioni del Concilio di Costanza, fino alla fuga dell'antipapa tra il 20 e il 21 marzo del 1415.\nConclavi.\nDurante il periodo del suo cardinalato Ottone Colonna partecip\u00f2 ai conclavi:\nL'elezione al Soglio.\nOttone Colonna fu eletto papa all'unanimit\u00e0 in un conclave tenutosi durante il Concilio di Costanza. L'elezione dur\u00f2 tre giorni e si concluse l'11 novembre 1417 (festa di San Martino). Al conclave parteciparono ventitr\u00e9 cardinali e da trenta delegati del concilio, che, dopo aver deposto Giovanni XXIII, avevano manifestato molte perplessit\u00e0 sulle rivendicazioni di Gregorio XII nel suo conflitto con l'antipapa Benedetto XIII. Benedetto fu deposto contro la sua volont\u00e0 mentre Gregorio, riconosciuto ancora come unico e vero papa dai pi\u00f9 (ma non da Oddone), fu convinto a un'onorevole abdicazione. L'elezione di Oddone (che scelse il nome pontificale Martino in quanto eletto il giorno del santo), che si considerava successore di Giovanni XXIII, mise fine allo Scisma d'Occidente. Secondo alcune tradizioni, pare che l'elezione di Martino V sia stata la prima elezione pontificia ad essere annunciata al mondo con il rito dell'Habemus Papam, rito che tutt'oggi si pratica.\nPontificato (1417-1431).\nMartino V si prodig\u00f2 nel restaurare la sovranit\u00e0 della Santa Sede all'interno dello Stato della Chiesa, promosse la ripresa dell'economia e favor\u00ec i primi umanisti e artisti della prima et\u00e0 rinascimentale.\nIl lungo viaggio verso Roma.\nConcluso il 22 aprile del 1418 il Concilio di Costanza, ormai da lui presieduto, il nuovo pontefice promise ai Padri conciliari la convocazione, in base ai decreti \"Frequens\" ed \"Haec Sancta\", di un nuovo Concilio volto a controllare l'avanzamento della riforma ecclesiale sollecitata a Basilea. Martino lasci\u00f2 Costanza alla chiusura del concilio (maggio 1418) e intraprese un lungo viaggio attraverso l'Italia. Sost\u00f2 a Villar Dora, Torino, Pavia, Milano (ove consacr\u00f2 l'altare maggiore del Duomo), Brescia (alla corte di Pandolfo III Malatesta), Mantova (ospite di Gianfrancesco Gonzaga e del vescovo Giovanni degli Uberti sino al febbraio 1419), Ferrara, Ravenna, Forl\u00ec, Firenze. Qui si sofferm\u00f2 per quasi un anno e mezzo: i tempi non erano ancora maturi per entrare a Roma, a causa dello stato di anarchia in cui lo Stato Pontificio era entrato. Martino prepar\u00f2 accuratamente il suo rientro. Roma era presidiata dalle truppe del Regno di Napoli, il cui comandante pretese che il pontefice concordasse il suo ingresso con la regina Giovanna II. Martino V pot\u00e9 cos\u00ec rientrare a Roma il 30 settembre 1420, il primo papa romano dopo 135 anni.\nContrasto agli antipapi.\nL'antipapa Benedetto XIII mor\u00ec nel 1423, isolato e dimenticato da tutti, nel castello di Pe\u00f1\u00edscola, nel Regno di Valencia. Sul letto di morte costrinse i pochi cardinali che gli erano rimasti fedeli a nominare un successore, successore che fu individuato nel canonico di Barcellona Gil Mu\u00f1oz, che assunse il nome di Clemente VIII. Questi si rese conto, per\u00f2, della farsa e nel 1429 si dimise volontariamente dalla sua carica. Grazie alla benevolenza di Martino, fu nominato da quest'ultimo vescovo delle Isole Baleari. Ultimo epigono della fazione avignonese fu Jean Carrier, che nel 1430 ricevette il nome di Benedetto XIV. Pallido e patetico successore di una linea ormai screditata nel panorama internazionale, la sua vicenda si concluse nell'oblio e nel discredito generale.\nRelazioni con la Chiesa di Costantinopoli.\nSotto il pontificato di Martino furono intavolate le prime trattative per la riunificazione della Chiesa cattolica con quella ortodossa. Tra il 1422 e il 1430 ci furono una serie di ambascerie tra Costantinopoli e Roma, affidate a frati francescani e, per la traduzione dei documenti dal greco in latino, fu incaricato il dottissimo frate camaldolese fiorentino Ambrogio Traversari.\nConvocazione dei Concili di Siena (1423) e di Basilea (1431).\nIn accordo con il decreto di Costanza, confermato da lui stesso, che prevedeva che si dovesse tenere un concilio ogni cinque anni, nel 1423 Martino ne convoc\u00f2 uno che si riun\u00ec a Pavia e successivamente a Siena. La partecipazione fu per\u00f2 abbastanza scarsa, e la circostanza diede al Papa il pretesto per scioglierlo non appena si fecero sentire nuovamente, fin dalle prime sessioni, le idee conciliariste. Il concilio venne rinviato per sette anni e si riun\u00ec infine a Basilea, sotto la presidenza del cardinale Cesarini; poco dopo l'apertura Martino mor\u00ec per un colpo apoplettico, il 20 febbraio 1431.\nGoverno dello Stato Pontificio.\nLa ricostruzione dello Stato.\nPreoccupato per le condizioni misere in cui si ritrovavano gli Stati della Chiesa dopo pi\u00f9 di trent'anni di Scisma, Martino V si butt\u00f2 anima e corpo per la ricostruzione non solo di Roma (\"vedi\"), ma anche per una riorganizzazione burocratica e amministrativa dei suoi possedimenti. In quest'opera di consolidamento, per\u00f2, il Papa decise di affidarsi solo ai membri della sua numerosa famiglia, in quanto non si fidava di nessun altro esponente dell'aristocrazia o dell'alto clero.\nAnche nelle relazioni con gli Stati italiani il pontefice si affid\u00f2 al prestigio della propria famiglia per raggiungere gli scopi ritenuti necessari per il bene della Chiesa e del pontificato. Nel quadro del rafforzamento delle relazioni diplomatiche con Giovanna II, regina di Napoli, al fidato fratello maggiore Giordano furono concessi il ducato di Amalfi e il ducato di Venosa; inoltre gli furono promessi il Principato di Salerno, numerose signorie (soprattutto lungo la valle del fiume Sacco) e cospicui possedimenti nel Regno. L'altro fratello Lorenzo Onofrio ricevette le contee di Albe e Celano. Ottenne ancora dalla regina di Napoli lo sgombero delle truppe napoletane da Roma ed elimin\u00f2 con la guerra dell'Aquila nel 1424, grazie a Jacopo Caldora, il feroce condottiero Braccio da Montone, considerato il nemico pi\u00f9 pericoloso per la stabilit\u00e0 degli Stati della Chiesa. Successivamente cre\u00f2 la Legazione di Perugia e dell'Umbria. Non indugi\u00f2 ad usare la forza per riportare all'ordine la citt\u00e0 di Bologna, che si era ribellata nel 1429.\nI rapporti con gli ebrei.\nMartino miglior\u00f2 i rapporti della Chiesa cattolica con gli ebrei. Nel 1418 si era tenuto a Forl\u00ec un concilio ebraico (divenuto poi celebre come il Congresso ebraico di Forl\u00ec), che aveva deciso di inviare a Martino V una delegazione con la richiesta di abolire la legislazione anti-giudaica voluta dall'antipapa Benedetto XIII (\"Etsi doctoribus gentium\"). Martino ne accolse le richieste. Inoltre, nel 1422 e nel 1429, condann\u00f2 la predicazione violenta nei loro confronti, invitando i predicatori a moderazione e al rispetto nei loro confronti.\nRelazioni con i monarchi cristiani.\nMartino si dimostr\u00f2 estremamente attivo dal punto di vista diplomatico, essendo intenzionato a far mostrare la rinomata potenza della Chiesa dopo decenni di travagli interiori: invi\u00f2, infatti, numerosi ambasciatori presso le corti di Francia e Inghilterra, nel tentativo di porre fine alla sanguinosa Guerra dei cent'anni. Cerc\u00f2 di riportare all'attenzione dei monarchi europei la necessit\u00e0 di una crociata contro gli hussiti di Boemia, ottenendo per\u00f2 scarsi risultati.\nConcistori per la creazione di nuovi cardinali.\nPapa Martino V durante il suo pontificato cre\u00f2 17 cardinali nel corso di 4 distinti concistori.\nArte e cultura sotto Martino V.\nMartino V fu il primo papa che pot\u00e9 occuparsi di un rilancio di Roma anche in termini monumentali e artistici. Nel 1423 venne indetto un giubileo per celebrare la rinascita cittadina. La data non fu scelta a caso: erano passati esattamente trentatr\u00e9 anni (gli anni di Cristo quando mor\u00ec) dall'ultimo Giubileo indetto, quello di Bonifacio IX. A questo giubileo, il primo dopo la riunione della Cristianit\u00e0 latina, partecip\u00f2 anche Bernardino da Siena, il celebre predicatore chiamato dal Papa per edificare gli animi dei pellegrini. Martino mirava a ridare quel lustro alla citt\u00e0 che aveva anche una precisa finalit\u00e0 politica: recuperando lo splendore della Roma Imperiale egli si proclamava anche il suo continuatore e diretto erede. I primi cantieri a venire aperti riguardarono essenzialmente i due poli del Laterano (con gli affreschi \u2013 oggi perduti \u2013 nella basilica di San Giovanni dove tra il 1425 e il 1430 lavorarono Gentile da Fabriano e Pisanello) e del Vaticano, dove venne trasferita la residenza papale (pur trascorrendo gran parte della sua vita da Pontefice nel palazzo di famiglia ai Santi Apostoli che provvide a restaurare profondamente), iniziando la trasformazione della zona oltre il Tevere da area periferica a immenso cantiere.\nNel frattempo la citt\u00e0 aveva iniziato ad essere un polo di attrazione per artisti desiderosi di studiare e confrontarsi con la tradizione classica delle sue rovine. La pi\u00f9 antica notizia di un viaggio compiuto da artisti stranieri per cercare e studiare le forme e le tecniche dell'arte romana antica \u00e8 quella del 1402, quando vi si recarono i fiorentini Brunelleschi e Donatello, che tornarono pi\u00f9 volte per trovare ispirazione per quello che fu il Rinascimento nell'arte. Anche Pisanello e i suoi assistenti prendevano frequentemente ispirazioni dai resti antichi, ma il loro approccio era essenzialmente catalogante, interessato ad acquisire i pi\u00f9 svariati modelli di repertorio da sfruttare poi in composizioni e accostamenti diversi, senza un interesse a comprendere l'essenza dell'arte antica. Il papa, che aveva soggiornato a Firenze, chiam\u00f2 a partecipare al suo programma artisti fiorentini, quali Masaccio e Masolino, anche se l'apporto innovativo del primo venne stroncato dalla morte prematura. Nel 1443-1445 Leon Battista Alberti scrisse la \"Descriptio urbis Romae\", dove proponeva un sistema per una sistemazione geometrica della citt\u00e0 incentrata sul Campidoglio. In ogni caso non si pu\u00f2 ancora parlare di una \"scuola romana\", poich\u00e9 gli interventi degli artisti, quasi esclusivamente stranieri, erano ancora essenzialmente legati alle rispettive matrici culturali, senza elementi di contatto specifici o indirizzi comuni.\nDal punto di vista strettamente culturale Martino, bench\u00e9 non fosse un umanista, individu\u00f2 nel nuovo movimento culturale uno strumento di prestigio, oltre che di ausilio nelle varie questioni governative dal momento che gli uomini forgiati da Coluccio Salutati, temprati dal vigore di una rigida morale cristiana e classicheggiante, si dimostravano ottimi funzionari. Pertanto Martino chiam\u00f2 alla sua corte uno dei pi\u00f9 eminenti letterati del suo tempo, Poggio Bracciolini, facendolo diventare cancelliere della Curia.\nMartino V nella storiografia.\nMartino fu stimato per la sua moderazione, cultura (nel 1425 fond\u00f2 a Lovanio una delle pi\u00f9 antiche universit\u00e0 cattoliche tuttora esistenti), rettitudine e abilit\u00e0 nel trattare. Non riusc\u00ec per\u00f2 ad essere universalmente riconosciuto, come avrebbe potuto, un papa riformatore. Intenzionato a manifestare una tendenza assolutista e autocratica, Martino elev\u00f2 ad un rango principesco la sua famiglia attraverso la pratica del nepotismo. Nonostante tutto, si dimostr\u00f2 nel complesso un uomo di Stato capace e dotato di un profondo senso del realismo. Fu grazie al suo pragmatismo che Roma ritrov\u00f2 ordine dopo le devastazioni dell'ultimo decennio compiute dal Regno di Napoli e, dal punto di vista religioso, riusc\u00ec a barcamenarsi tra le onde della teoria conciliarista.Il Giubileo da lui indetto nel 1423 \u00e8 tuttora vivace oggetto di indagine storiografica: le uniche fonti che ci sono giunte derivano da resoconti e cronache dei pellegrini, ma nell'Archivio della Biblioteca apostolica vaticana non si trovano documenti che ne attestino le celebrazioni religiose.\nCuriosit\u00e0.\nPapa Martino V dalla Germania si era portato alcuni personaggi di spicco, fra cui il proprio cuoco di fiducia tedesco Giovanni Bockenheym che tra il 1431 e il 1435 scrisse il \"Registro di cucina di Martino V\" dove sono elencate 74 ricette raccolte durante il suo pontificato.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "57614", "revid": "713168", "url": "https://it.wikipedia.org/wiki?curid=57614", "title": "Marcantonio II Colonna", "text": "Biografia.\nGiovinezza.\nNacque il 26 febbraio 1535 nel castello baronale di Lanuvio (cittadina chiamata in quel tempo \"Civita Lavinia\") da Ascanio Colonna, II duca di Paliano e conte di Tagliacozzo (fratello della poetessa Vittoria Colonna) e da Giovanna d'Aragona, nipote del re Ferdinando I di Napoli. Pochi giorni dopo la sua nascita, secondo una leggenda, un eremita, recatosi a visitare la madre, Giovanna, sostenne che si doveva attribuire al neonato il nome Antonio, in considerazione della sua futura grandezza, essendo egli destinato a compiere delle straordinarie imprese e a divenire il capo della casa Colonna. Fu cos\u00ec che sua madre, pur impressionata da quella profezia (quello era il suo sesto figlio, ed era quindi ben lontano dal diritto di primogenitura), lo chiam\u00f2 Antonio, con il prenome Marco, in armonia con le tradizioni familiari.\nFin da giovane Marcantonio scopr\u00ec il suo amore per il mare in occasione delle sue numerose escursioni al porto di Nettuno, piazzaforte marittima che rientrava nei possedimenti del padre, da alcuni decenni poderosamente fortificata a cura dell\u2019architetto Antonio da Sangallo il Giovane, e in seguito raggiunta la maggior et\u00e0 venne avviato alla carriera militare come i suoi avi. Per volere dell'imperatore Carlo V d'Asburgo milit\u00f2 al servizio del duca d\u2019Alba Fernando \u00c1lvarez de Toledo in alcune missioni in Spagna e in Toscana. Per\u00f2 il giovane Duca, per tutto il resto della sua giovinezza non ebbe un buon rapporto con i genitori. Con un atto del papa Giulio III del 6 novembre 1554, il padre lo accus\u00f2 non solo di disobbedienza e di ribellione, ma anche di minacce e calunnie. In effetti, l'inimicizia del giovane Duca verso il genitore fu confermata poco pi\u00f9 di tre anni dopo da un dipendente di Ascanio, che accus\u00f2 il figlio e la madre di aver tentato anche con la tortura di fargli confermare gravissime accuse contro il padrone, delle quali questi era, a suo dire, innocente.\nMatrimonio.\nMarcantonio II Colonna spos\u00f2 a Roma il 29 aprile 1552, Felicia Orsini, figlia di Girolamo Orsini Signore di Bracciano e di Francesca Sforza dei Conti di Santa Fiora.\nCarriera militare e il conflitto con Paolo IV Carafa.\nLa carriera militare del duca Marcantonio II Colonna inizi\u00f2 sin dall\u2019et\u00e0 di sedici anni al seguito del duca Fernando \u00c1lvarez de Toledo nelle sue spedizioni militari. Nel 1554 partecip\u00f2 alla Battaglia di Scannagallo, dove si distinse sotto il diretto comando del marchese Gian Giacomo Medici. Durante gli scontri l\u2019esercito imperiale riusc\u00ec a sbaragliare le truppe franco senesi guidate dal maresciallo Piero Strozzi. Il 23 maggio 1555 fu eletto pontefice il cardinal Gian Pietro Carafa con il nome di Paolo IV, di cui furono subito palesi le tendenze filofrancesi.\nNel luglio del 1555 partecip\u00f2 alla riunione indetta dal cardinale Guido Ascanio Sforza di Santa Fiora tra gli aderenti al partito filoimperiale. In essa il giovane Marcantonio si disse pronto a fomentare una ribellione contro il pontefice, ma nell'agosto del 1555 il pontefice fece arrestare sia Camillo Colonna sia il cardinale Guido Ascanio Sforza di Santa Fiora.\nMarcantonio, cui intanto il re di Spagna Filippo II di Spagna gli aveva concesso il comando delle genti d'arme del regno di Napoli, prima comandate dal padre, fugg\u00ec tempestivamente da Roma, rifugiandosi nel Ducato di Paliano, ove si fortific\u00f2, ma non poteva schierare una buona difesa a causa dei pessimi rapporti con il padre. Papa Paolo IV irato per la sua fuga nel Regno di Napoli impose alla madre Giovanna e alla moglie Felice Orsini di non lasciare Roma; inoltre furono emessi moniti contro il giovane duca, il quale fu successivamente colpito da una sentenza di confisca dei beni. Si rese conto allora di non poter tenere testa da solo alle truppe pontificie decidendosi di abbandonare il Ducato di Paliano. A Gaeta si ammal\u00f2, poi, una volta guarit\u00f2 si rec\u00f2 a Napoli. Qui s\u00ec rec\u00f2 a visitare il padre prigioniero pregandolo, senza che questi vi accondiscendesse, di revocare il testamento, come invece fin\u00ec per fare, il 21 marzo 1557, poco prima di morire. Alla fine dell'anno la madre e gli altri membri della famiglia riuscirono a fuggire da Roma verso Napoli, provocando le ire del pontefice, che intanto aveva stretto un trattato di alleanza con la Francia.\nIl 1556 si apr\u00ec sotto cattivi auspici per Marcantonio, il quale aveva perduto le terre usurpate al padre ed era violentemente avversato dal papa Paolo IV, il quale, il 7 gennaio 1556, con un intervento dell'ambasciatore imperiale, che intercedeva per lui, aveva risposto molto duramente. Il 4 maggio 1556, la bolla di scomunica e di privazione dei beni contro il Colonna, precedeva di pochi giorni l'investitura dello Stato di Paliano, eretto a ducato, in favore del nipote del papa, il condottiero, Giovanni Carafa. Nel luglio 1556, Marcantonio Colonna, che il mese prima era stato a Venezia e probabilmente anche alla corte dell'imperatore Carlo V d'Asburgo, si trovava in Abruzzo, prima di recarsi a Napoli, ove fervevano i preparativi per la guerra del sale (1556-1557) ormai imminente contro il papa Paolo IV.\nIl 21 agosto il duca d'Alba gli conferiva il grado di generale degli uomini d'arme, con il quale egli segu\u00ec l'esercito napoletano, che il 5 settembre 1556 pass\u00f2 il confine dello Stato della Chiesa. Dopo due anni di conflitto tra il 1556 e il 1557, ove vide combattere la Spagna asburgica contro le truppe dello Stato Pontificio. Il 13 settembre 1557 venne stipulata la pace di Cave in uno dei castelli appartenenti ai Colonna. Tre giorni dopo la morte di papa Paolo IV il popolo romano distrusse la sua statua decapitando la testa gettandola nel Tevere.\nMarcantonio, giunse cos\u00ec a Roma Il 22 agosto 1558 accolto con manifestazioni di entusiasmo e di giubilo, presentandosi al collegio cardinalizio dichiarandosi pronto a obbedire al Sacro Collegio e al futuro pontefice. Il lungo Conclave avvenuto il 25 dicembre 1559 nella Cappella Sistina elesse papa Pio IV. Nel frattempo il re di Spagna Filippo II, con una lettera inviata al pontefiche di restituire al Colonna il Ducato di Paliano, per di pi\u00f9 senza un compenso per i Carafa. In un primo momento Pio IV non accolse l'ingiunzione del sovrano, per cui Marcantonio ritorn\u00f2 proprietario in tutto lo Stato Pontificio dei palazzi di Roma, ma non del Ducato di Paliano. Mentre la posizione dei nipoti del papa defunto, Paolo IV, era sempre pi\u00f9 precaria, Giovanni Carafa, rifugiatosi a Gallese, intent\u00f2 un processo contro Marcantonio Colonna, che accusava di aver tentato di avvelenarlo, ma questi erano gli ultimi tentativi dei suoi avversari per nuocergli. La stella del duca stava infatti risalendo rapidamente.\nNello stesso anno Filippo II di Spagna lo insign\u00ec del collare dell'Ordine del Toson d'oro, e, nel maggio 1560 lo nominava Gran Contestabile del Regno di Napoli, mentre il 3 febbraio 1561 il pontefice gli confer\u00ec il Collare dell\u2019Ordine Equestre della Milizia Aurata. Il 25 maggio 1561 fu anche insignito del ruolo di luogotenente del Regno di Napoli. Dopo il periodo di pace, il figlio di Marcantonio Colonna, Fabrizio Colonna spos\u00f2, il 4 maggio 1562, Anna Borromeo, nipote di Pio IV e sorella del cardinale Carlo Borromeo.\nFinalmente il 17 luglio 1562 avvenne la restituzione del Ducato di Paliano, e, per intercessione di Filippo II di Spagna e anche dati i buoni rapporti che si erano instaurati con il pontefice, questi anzich\u00e9 distruggerla, gli concesse la cittadina fortificata, completa di artiglieria e munizioni. Nello stesso anno Marcantonio II Colonna per fare fronte alla sua situazione economica chiese l\u2019autorizzazione a cedere il feudo di Pescocostanzo soprattutto per estinguere un mutuo di 5\u00a0000 ducati contratto in precedenza con Silverio Silveri Piccolomini. Nell\u2019estate del 1564 il duca soggiorn\u00f2 a lungo a Madrid alla corte di Filippo II di Spagna, che il 1\u00ba agosto 1564 lo nomin\u00f2 consigliere di Stato del Regno di Napoli. Il 7 gennaio 1566, in seguito alla morte di Pio IV venne eletto il cardinal Antonio Michele Ghislieri con il nome di Pio V. I rapporti con il Colonna furono ottimi, ma nello stesso anno Marcantonio dovette prendere parte all'assedio di Malta. In quel frangente riusc\u00ec a salvarsi solo grazie alla strenua resistenza opposta per quattro mesi dal gran maestro Jean de la Valette e dai suoi cavalieri, fino all'arrivo della flotta napoletana.\nNell\u2019ottobre 1567 il nuovo pontefice pens\u00f2 di inviarlo in Francia contro gli Ugonotti. Per questo incarico il duca Marcantonio Colonna prepar\u00f2 un progetto per istituire un corpo di milizia nello Stato pontificio, E per ricompensarlo Il 30 marzo 1569 il papa Pio V eresse Paliano a principato. In seguito, dopo il suo ritorno in Italia, presenzi\u00f2 all\u2019'incoronazione granducale di Cosimo I de' Medici il quale ebbe l\u2019onore di porgere la corona granducale al sommo pontefice.\nFama nella battaglia di Lepanto.\nIn quel periodo, Pio V, dopo aver avuto notizie del saccheggio di Nicosia sull'isola di Cipro da parte degli Ottomani, nel 1571 fece appello ai sovrani e ai principi cristiani di tutta Europa per creare la Lega Santa al fine di contrastare la presenza dei Turchi nel Mediterraneo. Come comandante della flotta pontificia venne nominato proprio il principe Marcantonio II Colonna. L'11 giugno 1570 nella Cappella Papale, il principe Marcantonio II Colonna prest\u00f2 giuramento di fronte a papa Pio V, impegnandosi a guidare nel migliore dei modi le galee della Lega alla Vittoria. Durante la cerimonia d\u2019investitura il papa gli porse il bastone del comando e lo stendardo della lega, che, secondo alcune informazioni, dopo la vittoria di Marcantonio lo don\u00f2 all'Arcidiocesi di Gaeta.\nPrima della partenza nomin\u00f2 suo Luogotenente Generale il cugino Pompeo Colonna Duca di Zagarolo. Dopo la partenza impegn\u00f2 i Veneziani e gli Spagnoli a opporsi all'avanzata sia della flotta turca sia dei pirati. Ma il principe Gianandrea Doria Capo delle flotte spagnole rifiut\u00f2 il comando del principe poich\u00e9 quest\u2019ultimo non era in buoni rapporti con il Colonna. Molto tempo dopo Marcantonio invi\u00f2 a Roma il duca Pompeo Colonna a fare rapporto al Papa, sia di quanto era avvenuto, sia del comportamento diffidente del comandante spagnolo. Successivamente durante l'imbarco delle truppe scoppiarono innumerevoli tumulti e risse tra i soldati italiani e spagnoli, tant\u2019\u00e8, che lo stesso principe Marcantonio Colonna dovette pi\u00f9 volte ricorrere alla clemenza del vicer\u00e9 Antoine Perrenot de Granvelle affinch\u00e9 la situazione non compromettesse il futuro dell\u2019alleanza. Nel 1571 nel Golfo di Corinto ebbe luogo la battaglia di Lepanto.\nIl principe Colonna con la sua galea, la \u201cGaleazza\u201d, si trovava nella squadra di centro, alla destra dell\u2019ammiraglio Don Giovanni d'Austria. Davanti a questa squadra, come davanti all'ala sinistra, si trovavano due delle sei galeazze veneziane, mentre dietro di essa si trovavano la squadra di riserva. Quando le galere furono disposte secondo l'ordine stabilito, Don Giovanni d'Austria e il principe Marcantonio Colonna scesero su due imbarcazioni, che li condussero, uno da una parte, uno dall'altra, lungo la linea della battaglia, a salutare e incoraggiare i combattenti. Dopo che i Turchi ebbero superato con notevoli danni la linea delle galee, il combattimento, che prese nome da Lepanto, inizi\u00f2 dall'ala sinistra, ma il punto focale era costituito dallo scontro fra i due schieramenti di centro ove si affrontarono le due ammiraglie. Intorno, o meglio agganciate a loro, la galea del Colonna, altre cristiane e navi turche. Qui si decisero, positivamente per le forze della Lega, le sorti dello scontro. L'ala sinistra nel frattempo aveva avuto ragione di quella destra turca; in soccorso all'altra ala cristiana si portarono alcune galere del centro, fra cui quella di Marcantonio, cos\u00ec il successo fu completo. La battaglia dur\u00f2 fino al tramonto. Alla fine i combattenti cristiani si ritirarono a Platea, ma purtroppo durante lo scontro il principe Marcantonio Colonna fu ferito al petto da due archibugiate, e in seguito alla mano rimasta storpia per tutta la vita gli fu concessa una pensione.\nNell'annunciare la clamorosa vittoria al pontefice il principe prometteva l'invio di Pompeo Colonna, che doveva narrare al pontefice ogni particolare. In questa e in altre lettere che partecipavano il felice esito del combattimento, e nelle quali il Marcantonio si profondeva in ringraziamenti a Dio, che aveva protetto la sua armata, facendo grandi elogi a Don Giovanni d'Austria, un ammiraglio che aveva guidato con maestria e valore la flotta, ma non dimenticava di sottolineare la sua positiva partecipazione alla vittoria.\nRitorno trionfante.\nLa mattina dopo la battaglia il comandante supremo della flotta, Don Giovanni d'Austria, tornando a ispezionare lo specchio d'acqua dove si era combattuto volle essere accompagnato dal principe Colonna e da altri gentiluomini. L'ingresso di Marcantonio Colonna a Roma avvenne il 4 dicembre 1571 dalla Porta San Sebastiano. Il principe indossava un cappello rifoderato di pelliccia con una spilla di perle, e un mantello di velluto nero con le insegne dell'Ordine del Toson d'oro, cavalcando un cavallo bianco donatogli dal pontefice. Il corteo avanz\u00f2 fino all'Arco di Costantino, passando poi sotto gli archi di Tito e Settimio Severo, giunse in Campidoglio, giungendo quindi alla Basilica di San Pietro in Vaticano.\nIl percorso era costellato di trofei, fregi, scritte. Il corteo contava pi\u00f9 di 5\u00a0000 persone, era un'apoteosi di colori e festeggiamenti in cui furono presenti tutte le cariche cittadine nonch\u00e9 anche tutta la nobilt\u00e0 romana e laziale. Sfilarono anche 170 prigionieri turchi vestiti di giallo e rosso. Inoltre, durante la cerimonia furono sparati molti colpi di cannone e scariche di archibugi. Alla fine del corteo il principe Marcantonio II Colonna fu ricevuto in udienza solenne dal papa Pio V.\nLe gesta eroiche di Marcantonio a Lepanto furono il principale motivo ispiratore degli apparati pittorici della Galleria Colonna realizzata circa un secolo dopo nel Palazzo Colonna, inoltre, Marcantonio Colonna, assieme al cognato Onorato Caetani, furono tra i pi\u00f9 famosi e influenti militari presso la corte del papa Pio V, suscitando cos\u00ec le invidie del nipote Michele II Bonelli. Nel 1572 Marcantonio II Colonna si reca a Firenze al fine di accelerare le operazioni di allestimento della sua squadra navale. Si imbarca quindi a Gaeta nella squadra toscana assieme al balivo dell\u2019ordine dei cavalieri di Santo Stefano Raffaele dei Medici, il quale, durante un giro di ispezione delle coste toscane s\u2019imbatte in alcune navi pirata turche. Durante gli scontri Marcantonio Colonna riusc\u00ec a impadronirsi del galeone dei corsari. L\u2019anno successivo venne nominato Capitano generale della Chiesa, carica che detenne solamente sino al 1573 quando venne sostituito dal duca Giacomo Boncompagni, figlio dello stesso pontefice Gregorio XIII.\nInoltre soggiorn\u00f2 a lungo ad Avezzano, dove ordin\u00f2 di costruire un fontanile ancora oggi esistente. In citt\u00e0 era molto amato. Nel 1575 innalz\u00f2 di un piano il Castello Orsini-Colonna, precedentemente edificato dagli Orsini, fece realizzare una loggia che si affacciava sul lago del Fucino, trasform\u00f2 il parco retrostante in giardino all'italiana e fece realizzare un nuovo portale accanto a quello ogivale degli Orsini con iscrizione sovrastante a ricordo della vittoria a Lepanto. Si trasfer\u00ec quindi all'Aquila dove soggiorn\u00f2 nell'odierno Palazzo Porcinari, a poca distanza dalla dimora di Margherita d'Austria.\nVicer\u00e9 di Sicilia.\nIl 4 gennaio 1577 fu nominato Vicer\u00e9 di Sicilia succedendo al principe Carlo d'Aragona Tagliavia. La nomina gli pervenne tramite il governatore di Milano, Luis de Z\u00fa\u00f1iga y Requesens, il quale dopo il suo arrivo a Palermo venne accolto con una grande cerimonia. Durante il suo mandato Marcantonio attu\u00f2 una nuova politica urbanistica nella citt\u00e0 di Palermo, istituendo una nuova suddivisione amministrativa del territorio del Regno di Sicilia. Con la prammatica del 13 aprile 1583, infatti decret\u00f2 l'istituzione delle Comarche, al cui centro vi erano le 42 citt\u00e0 demaniali. Le funzioni principali erano amministrative, di riscossione dei tributi e censimento della popolazione. Tuttavia, durante il suo periodo di governo, Marcantonio s\u2019 inimic\u00f2 alcuni membri della nobilt\u00e0 siciliana, ove il Re di Spagna gli invi\u00f2 un assistente per impedire che la situazione che si era venuta a creare peggiorasse, tant\u2019\u00e8 che il cardinal Antoine Perrenot de Granvelle chiese che Marcantonio venisse rimpiazzato dal principe Gianandrea Doria.\nUltimi anni e morte.\nNel 1581 venne nominato da papa Gregorio XIII Governatore di Ancona, carica che gli venne insignita come titolo onorifico, detenuto dal 1581 al 1582. Nel 1582 si rec\u00f2 a ispezionare i sistemi difensivi dell\u2019isola di Malta scortato da cinque galere siciliane e due maltesi. Qui venne ricevuto con grandi onori dal gran maestro Hugues Loubenx de Verdalle. All'et\u00e0 di quarantanove anni, muore improvvisamente il 1\u00ba agosto 1584 a Medinaceli, mentre si stava recando a Madrid per sostenere un processo giudiziario in cui venne accusato di mantenere colpevoli relazioni amorose e ambigui rapporti con i turchi. Secondo alcune fonti sarebbe stato ucciso da un marito tradito. Riportato successivamente in Italia venne sepolto nella collegiata di S. Andrea a Paliano. Nella direzione dei feudi gli succedette in nipote Marcantonio III Colonna.\nDiscendenza.\nMarcantonio II Colonna e Felicia Orsini ebbero sette figli:"}
{"id": "57618", "revid": "2145227", "url": "https://it.wikipedia.org/wiki?curid=57618", "title": "Papa Celestino IV", "text": "Biografia.\nEra figlio del nobile milanese Giovanni Castiglioni e di Cassandra Crivelli e, quindi nipote di Uberto Crivelli cio\u00e8 Papa Urbano III. \nMonaco cistercense.\nGoffredo prese i voti e vest\u00ec l'abito monacale nell'abbazia di Altacomba (Ordine cistercense), nella Savoia. Qui scrisse una storia del Regno di Scozia. \nFu nominato cardinale presbitero con il titolo di San Marco (1227). Nel 1228 introdusse l'Inquisizione a Milano. Nel 1229 fu legato apostolico di Papa Gregorio IX.\nNel 1239 fu nominato cardinale vescovo di Sabina.\nL'elezione a Papa.\nAlla morte di Papa Gregorio IX il 22 agosto 1241, il collegio dei cardinali, diviso fra favorevoli e ostili all'Imperatore, stentava a trovare la maggioranza dei due terzi prevista dal Terzo Concilio Lateranense nel decretale \"Licet de vivanda\". Parte del Sacro Collegio intendeva eleggere il cardinale Romano Bonaventura, acerrimo nemico di Federico II che in quel periodo teneva prigionieri, tra l'altro, due cardinali.\nDopo quasi un mese di vane attese, il Senatore di Roma Matteo Rosso Orsini, autoritario e decisionista governatore della citt\u00e0, rinchiuse i dieci cardinali nel Settizonio sul colle Palatino, rudere di un sontuoso edificio fatto edificare dall'Imperatore romano Settimio Severo. Il clima, in pieno periodo estivo, fu molto torrido, e le condizioni igieniche divennero presto precarie, ed inusuali per dei nobili e anziani cardinali: l'inglese Robert Somercotes, gi\u00e0 gravemente malato, mor\u00ec durante il conclave stesso. Non riuscendo una parte a prevalere sull'altra, l'accordo fu raggiunto su un candidato neutro, appunto il Castiglioni, uomo malato e quindi considerato di transizione, e che fu eletto all'unanimit\u00e0 il 25 ottobre 1241. I cardinali elettori, esausti per il durissimo conclave, non attesero neanche la consacrazione e si allontanarono da Roma, forse temendo ci\u00f2 che poi effettivamente accadde: la morte repentina del Papa e la necessit\u00e0 di un nuovo conclave.\nL'insediamento e la morte.\nIl Castiglioni, gi\u00e0 seriamente malato, celebr\u00f2 l'insediamento a San Giovanni in Laterano il 28 ottobre. Aggravatosi, anche a causa del duro regime imposto dal Senatore di Roma ai cardinali riuniti in conclave, mor\u00ec il 10 novembre successivo, dopo 16 giorni dalla nomina e 13 dalla consacrazione. Sorsero, tra gli studiosi, i dubbi che il Castiglioni fosse morto senza essere effettivamente consacrato, in quanto mor\u00ec senza emblema e senza sigilli. Secondo i \"Gesta Treverorum\", Goffredo Castiglioni mor\u00ec \"avvelenato\": \"Perci\u00f2 i cardinali lasciarono la Santa Chiesa per molti giorni priva di un capo e come deserta, perch\u00e9 temevano una fine simile\". Sepolto nell'Antica basilica di San Pietro in Vaticano, la sua tomba \u00e8 andata perduta.\nConcistori per la creazione di nuovi cardinali.\nNon risulta dalle fonti documentarie che Papa Celestino IV durante il suo pontificato abbia creato dei cardinali.\nVacanza della sede apostolica.\nA causa del conflitto che s'era prodotto nella disputa su chi avesse pi\u00f9 potere tra Chiesa e Impero, l'elezione del successore di Celestino IV divenne una questione complessa e il Papato rest\u00f2 con la sede vacante per quasi due anni.\nDopo alterne vicende, fra le quali il tradimento del cardinale Giovanni Colonna e la scarcerazione di Giacomo da Palestrina, nel 1243 venne eletto il genovese Sinibaldo Fieschi dei conti di Lavagna, che scelse il nome pontificale di Innocenzo IV."}
{"id": "57630", "revid": "599013", "url": "https://it.wikipedia.org/wiki?curid=57630", "title": "Macerata (disambigua)", "text": ""}
{"id": "57634", "revid": "1573940", "url": "https://it.wikipedia.org/wiki?curid=57634", "title": "Suijutsu", "text": "Il suijutsu (\u6c34\u8853) \u00e8 una delle arti marziali giapponesi e precisamente quella che riguarda le tecniche di combattimento individuali in acqua. La traduzione letterale del termine \u00e8: \"destrezza acquatica\". Si ricollega all'antica tradizione del (bujutsu), risalente all'era feudale, e comprende un insieme di vari sistemi di combattimento."}
{"id": "57636", "revid": "47767", "url": "https://it.wikipedia.org/wiki?curid=57636", "title": "Marciana", "text": ""}
{"id": "57640", "revid": "1494169", "url": "https://it.wikipedia.org/wiki?curid=57640", "title": "Martirano", "text": ""}
{"id": "57644", "revid": "2145227", "url": "https://it.wikipedia.org/wiki?curid=57644", "title": "Papa Innocenzo IV", "text": "Biografia.\nSinibaldo apparteneva alla nobile famiglia genovese dei Fieschi. Era figlio di Ugo, conte di Lavagna e della nobile Beatrice Grillo (di Amico).\nVescovo e Legato per l'Italia del Nord.\nStudi\u00f2 a Parma e a Bologna entrando a far parte del Capitolo della Cattedrale di Parma e divenendo uno dei migliori canonisti della sua epoca.\nNel 1226 \u00e8 menzionato come uditore della Cancelleria Apostolica. Fu creato cardinale presbitero da papa Gregorio IX il 23 settembre 1227 con il titolo di san Lorenzo in Lucina. Il 28 luglio fu nominato vice-cancelliere della Curia romana. Nel 1235 divenne vescovo di Albenga e legato per l'Italia del Nord.\nL'elezione al Soglio.\nSinibaldo fu tra gli otto cardinali che parteciparono all'elezione papale del 1241. Si formarono due maggioranze: \"gregoriani\" e filo-imperiali. Nessuna delle due riusc\u00ec a prevalere. Ma il regime di reclusione imposto dal Senatore di Roma, Matteo Rosso Orsini, che aveva fatto prigioniero il cardinale Giovanni Colonna, suo principale avversario per tutta la durata dell'interregno, fu cos\u00ec duro che i cardinali, dopo la morte in conclave dell'inglese Robert Somercotes, si decisero a scegliere un candidato di compromesso. Elessero un uomo molto anziano e gi\u00e0 malato, Goffredo Castiglioni (Celestino IV), che mor\u00ec dopo diciassette giorni dall'elezione.\nSi era in pieno contrasto tra Sacro Romano Impero e Santa Sede, con le rispettive fazioni dei ghibellini (rappresentati a Roma dai Colonna) e dei guelfi (capeggiati dagli Orsini). Dovettero passare due anni prima di una nuova elezione a causa delle precarie condizioni di sicurezza in cui viveva la citt\u00e0 di Roma, sempre minacciata da un possibile assedio dell'imperatore Federico II, e per i numerosi tentativi che gli otto cardinali fecero per ottenere la liberazione dei due cardinali fatti prigionieri dall'Imperatore.\nGli otto cardinali si riunirono nel febbraio 1242 ad Anagni, ai confini dello Stato Pontificio, e dopo molte trattative riuscirono ad ottenere la liberazione dei due prigionieri, con l'accordo del loro ritorno in prigionia al termine dell'elezione. Il Sacro Collegio pot\u00e9 quindi riunirsi nel giugno del 1243. Sinibaldo Fieschi fu eletto all'unanimit\u00e0 il 25 giugno, grazie anche all'avallo di Federico II, forse fiducioso che il nuovo papa fosse pi\u00f9 arrendevole alle sue mire espansionistiche. Fu consacrato sempre ad Anagni il 28 giugno con il nome di Innocenzo IV, in chiaro riferimento all'esempio di Innocenzo III. Federico, di stanza a Melfi, gli invi\u00f2 una lettera di felicitazioni, elogiando il nome del suo casato. Il nuovo papa entr\u00f2 a Roma il 20 ottobre 1243.\nIl pontificato.\nRelazioni con l'imperatore Federico II.\nLo scontro tra papa e imperatore continu\u00f2, non avendo Innocenzo IV alcun timor reverenziale per il sovrano tedesco ed essendo intenzionato a recuperare i territori che Federico aveva conquistato in precedenza. Si aprirono subito i negoziati: il Papa invi\u00f2 una delegazione guidata dal cardinale Oddone di Monferrato con la richiesta di rilasciare tutti i prelati imprigionati, ricordando la scomunica ancora vigente (era stata comminata da Gregorio IX nel 1239) e invitando Federico a rientrare nella Chiesa. L'imperatore poneva condizioni e si rifiutava di trattare le questioni relative ai comuni lombardi. Accadde poi durante queste trattative un episodio che esacerb\u00f2 ulteriormente gli animi: il cardinale Raniero Capocci, contro la volont\u00e0 del pontefice, foment\u00f2 una rivolta contro Federico nella citt\u00e0 di Viterbo, che all'epoca era vicina all'imperatore. Federico pose sotto assedio la citt\u00e0, ma non riusc\u00ec a conquistarla, anzi, i soldati viterbesi guidati dal Capocci, in un furioso contrattacco, sconfissero e misero in fuga l'esercito imperiale. Si addivenne quindi alla pace stipulata in Laterano il 31 marzo 1244: l'imperatore si impegnava a restituire i prigionieri e alcuni dei territori dello Stato Pontificio, ma nulla veniva stabilito sui diritti imperiali nei confronti dei comuni lombardi. Quando i delegati imperiali, giunti dal Papa, chiesero a quali penitenze dovesse sottostare Federico per vedersi annullata la scomunica, il Papa richiese l'immediata restituzione di tutti i territori da lui usurpati allo Stato della Chiesa.\nFederico ovviamente non accett\u00f2: si dichiar\u00f2 disposto a cedere solo una parte di tali territori, e solo dopo la revoca della scomunica. Essendo di stanza a Terni, invit\u00f2 il Papa nella vicina Narni per colloqui diretti. Probabilmente dietro all'invito c'era una trappola tesa al pontefice: infatti, durante il viaggio verso Narni, gli giunsero informazioni in proposito che lo indussero a cambiare improvvisamente direzione. Dapprima ripieg\u00f2 a Civita Castellana poi ripart\u00ec, travestito da soldato, per il porto di Civitavecchia da dove salp\u00f2 su navi inviate dalla Repubblica di Genova. \nColpito da malore durante il viaggio, Innocenzo fu costretto a tre mesi di riposo a Genova nel convento di sant'Andrea. Rimessosi in forze, il pontefice si trasfer\u00ec in Francia, a Lione. Qui convoc\u00f2 un Concilio generale che si riun\u00ec nel 1245 con l'intenzione di scomunicare Federico, sciogliere i suoi sudditi dal giuramento di fedelt\u00e0 e recuperare tutti i possedimenti della Santa Sede sottratti dall'imperatore.\nIl Concilio di Lione.\nAl Concilio di Lione, che inizi\u00f2 il 28 giugno 1245, l'Imperatore fu rappresentato da Taddeo da Sessa. Egli offr\u00ec la restituzione di altri territori pur di evitare la scomunica, ma Innocenzo IV non accett\u00f2 e nella seconda sessione del 5 luglio 1245, port\u00f2 nuove accuse all'Imperatore, aiutato in ci\u00f2 da due libelli - fatti circolare a Lione dal cardinale Raniero Capocci, acerrimo nemico di Federico II - nei quali il sovrano svevo veniva descritto come un \"eretico\" e un \"anticristo\"; nella terza e ultima giornata del Concilio, il 17 luglio, conferm\u00f2 la precedente scomunica e lo depose dal trono imperiale. La notizia dest\u00f2 notevole impressione in tutta Europa. Essa comportava automaticamente la destituzione del sovrano; subito i principi germanici si riunirono per eleggere un nuovo imperatore: scelsero Enrico Raspe, langravio di Turingia, che fu eletto il 22 maggio 1246. Molti principi comunque si erano astenuti e quelli rimasti fedeli a Federico non riconobbero Enrico come legittimo re. Subito Corrado, figlio dell'imperatore, tent\u00f2 di abbattere il Raspe con la forza delle armi, ma fu invece sconfitto a Francoforte il 5 agosto. Pochi mesi dopo per\u00f2, il 17 febbraio 1247, anche Enrico Raspe mor\u00ec: alcuni mesi dopo i principi tedeschi elessero come imperatore Guglielmo II d'Olanda.\nFederico II percorreva l'Italia settentrionale con il figlio Enzo e il feroce Ezzelino III da Romano, guerreggiando contro i Comuni che non accettavano la sua supremazia. Parma ad esempio fu passata a ferro e fuoco, ma si dimostr\u00f2 indomabile e si rivolt\u00f2 fino ad attaccare lo stesso accampamento dell'imperatore poco fuori dalla citt\u00e0, il 18 febbraio 1248; Federico a stento pot\u00e9 mettersi in salvo e riparare a Cremona, mentre trovava la morte Taddeo di Sessa. Il 26 maggio 1249, attaccando Bologna nella battaglia di Fossalta, il figlio Enzo fu fatto prigioniero dai bolognesi, che lo tennero segregato in un palazzo nobiliare fino alla morte.\nIl 13 dicembre 1250 Federico II, all'et\u00e0 di cinquantasei anni, mor\u00ec di febbre intestinale a Castel Fiorentino in Puglia.\nRelazioni con Corrado IV e Manfredi: un nuovo regno in Europa.\nInnocenzo IV lasci\u00f2 Lione dopo la Pasqua del 1251 e a novembre rientr\u00f2 in Italia. Risiedette a Perugia per oltre un anno. Doveva ora affrontare gli eredi di Federico: Corrado IV, figlio legittimo, in Germania, e Manfredi, il figlio nato dalla relazione con la contessa Bianca Lancia, in Puglia. Nell'ottobre 1251, Corrado IV scese in Italia invitato a Verona da Ezzelino da Romano. Successivamente giunse in Sicilia, dove Manfredi gli consegn\u00f2 simbolicamente la sovranit\u00e0 sul regno, trattenendo per s\u00e9 il principato di Taranto. Il Papa non accett\u00f2 che uno svevo potesse di nuovo avere la sovranit\u00e0 in Italia, e cominci\u00f2 a contattare diversi possibili candidati: dapprima Riccardo di Cornovaglia, fratello di Enrico III di Inghilterra, poi Carlo I d'Angi\u00f2, fratello di Luigi IX di Francia. Con la mediazione del cardinale Ottobono Fieschi, suo nipote, la Santa Sede riusc\u00ec a stipulare un patto con Enrico III d'Inghilterra sulla persona del principe Edmondo, allora di soli nove anni.\nNel 1251, il Duca di Lituania Mindaugas e sua moglie Morta accettarono di convertirsi al cristianesimo, su invito dell'Ordine di Livonia che, a seguito della conversione, avrebbe aiutato Mindaugas a conquistare nuove terre in Europa orientale. Il battesimo dei due avvenne nello stesso anno e fu proprio Innocenzo IV a suggellare di buon grado la nascita di un nuovo regno, in quanto la Lituania restava ancora uno degli ultimi stati nel continente ad essere rimasta legata al paganesimo: due anni dopo, nel 1253, quando Mindaugas fu incoronato sovrano di Lituania. Tuttavia, il re lituano rinnegher\u00e0 il cristianesimo nel 1260 o subito pi\u00f9 tardi, qualche anno dopo la morte del Pontefice che aveva autorizzato l'insediamento di un nuovo monarca.\nNell'aprile 1254 Innocenzo scomunic\u00f2 Corrado IV, accusato di aver commesso gravi soprusi contro la Chiesa; il pontefice confer\u00ec ufficialmente l'investitura del feudo della Sicilia al principe inglese il 14 maggio 1254, ma undici giorni dopo Corrado IV moriva a soli ventisei anni e, avendo egli affidato, secondo testamento, il figlio di due anni Corradino alla custodia della Chiesa, tutto torn\u00f2 in discussione e l'accordo con il principe inglese fu sospeso. Innocenzo IV, a questo punto, doveva accordarsi con Manfredi. Per questo si rec\u00f2 ad Anagni, dove ricevette una delegazione inviata da Manfredi. Questi chiese che venisse accettata subito la sovranit\u00e0 del piccolo Corradino, ma il Papa ribatt\u00e9 che si sarebbe dovuto attendere che questi divenisse adulto e che nel frattempo, avendone lui la custodia, era lui ad avere la sovranit\u00e0 sulla Sicilia. Manfredi prese tempo e si sottomise inizialmente al Papa, venendo, tra l'altro, nominato vicario pontificio nel sud e principe di Taranto.\nIl Papa si rec\u00f2 quindi a Napoli dove fu accolto trionfalmente il 27 ottobre 1254. Cominci\u00f2 a concedere le prime autonomie e ad impartire i primi atti amministrativi, quando fu informato del tradimento di Manfredi, che stava organizzandosi per attaccarlo militarmente arruolando anche truppe saracene. Il Papa gli invi\u00f2 contro il suo esercito: a Foggia avvenne lo scontro, che per\u00f2 vide, il 2 dicembre, la vittoria di Manfredi. \n&lt;br&gt;La notizia giunse ad Innocenzo IV a Napoli, nel palazzo che era stato di Pier della Vigna e qui, gi\u00e0 ammalato, Innocenzo si spense cinque giorni dopo, il 7 dicembre. Fu sepolto presso la chiesa di Santa Restituta e successivamente traslato nel Duomo di Napoli dove gli fu eretto il monumento funebre nel 1318.\nLa settima crociata.\nNel 1243 Innocenzo IV promosse una crociata contro i Turchi che avevano riconquistato Gerusalemme. L'imperatore Federico II non pot\u00e9 aderire poich\u00e9 era stato scomunicato da papa Gregorio IX. La spedizione in Terrasanta fu organizzata dal re di Francia Luigi IX, detto \"il Santo\".\nGoverno della Chiesa.\nInnocenzo IV fu fautore di una decisa attivit\u00e0 diplomatica tesa a frenare l'inesorabile avanzata dei Mongoli che, appena quattro anni prima, si erano spinti fino alla Polonia (Battaglia di Legnica, 1241). Il pontefice invi\u00f2 in Asia esponenti dei francescani e dei domenicani, che giunsero fino a Karakorum, capitale dell'impero mongolo. A partire dal 1245, diversi religiosi furono inviati in oriente in missione diplomatica o come missionari: si segnalano, tra gli altri, Lorenzo di Portogallo che part\u00ec da Lione (dove il Papa risiedeva per il concilio) nel 1245, nello stesso anno part\u00ec anche Giovanni da Pian del Carpine assieme al confratello Benedetto Polacco, poi ancora Ascelino di Lombardia, che raggiunse la capitale mongola nel 1247, nello stesso anno in cui vi pervenne il francese Andr\u00e9 de Longjumeau. La risposta del Gran Khan fu deludente: G\u00fcy\u00fck chiese al Papa di recarsi da lui personalmente e non accett\u00f2 la conversione al cristianesimo.\nCon la bolla \"Ad extirpanda\" del 1252 approv\u00f2 che anche l'Inquisizione si servisse della tortura come in quel tempo avveniva nelle sedi investigative civili.\nI suoi studi giuridici sfociarono nell'\"Apparatus in quinque libros decretalium\", commentario sulle decretali di Gregorio IX.\nConcistori per la creazione di nuovi cardinali.\nPapa Innocenzo IV durante il suo pontificato ha creato 15 cardinali nel corso di 2 distinti concistori.\nSuccessione apostolica.\nLa successione apostolica \u00e8:"}
{"id": "57645", "revid": "1591878", "url": "https://it.wikipedia.org/wiki?curid=57645", "title": "Visconti", "text": "La famiglia Visconti \u00e8 una delle pi\u00f9 antiche e illustri famiglie nobili italiane, attestata sin dalla fine del X secolo nel territorio dell'Italia settentrionale, dove venne infeudato l'omonimo Ducato Visconteo con capitale Milano. I Visconti furono signori di Milano dal 1277 al 1395, anno in cui il sovrano del Sacro Romano Impero Venceslao di Lussemburgo confer\u00ec a Gian Galeazzo Visconti il titolo di \"Duca di Milano\", nonch\u00e9 vicario imperiale. \nIl ramo principale dei Visconti domin\u00f2 la scena politica dell'Italia settentrionale fino al 1447, alla morte senza eredi legittimi di Filippo Maria Visconti; ad essi subentrarono gli Sforza, per il matrimonio di Francesco Sforza con Bianca Maria Visconti, figlia legittimata dell'ultimo Duca.\nStoria.\nOrigini.\nI Visconti erano i signori di Massino, luogo strategico sulle alture occidentali del lago Maggiore e del fiume Ticino, in cui risultano presenti dal XII secolo come vassalli arcivescovili. Il cognome della famiglia deriva dal latino \"vice comitis\", che significa \"nelle veci dei conti\", cio\u00e8 \"viceconti\", dal latino \"vice\" (abl.) 'al posto (di)' e \"comes\", gen. \"comitis\" 'conte' (originariamente 'compagno, associato'), espressione che indicava un vassallo e compagno di armi del re o dell'imperatore, nella fattispecie dell'imperatore del Sacro Romano Impero.\nSono spesso ricorrenti nei documenti storici due capostipiti della famiglia: Eriprando Visconti e Valderico Visconti (dell'863).\nIn termini storici si ritiene che si trattasse di una delle famiglie di \"capitanei\" che l'arcivescovo Landolfo invest\u00ec dei feudi detti \"caput plebis\". La documentazione relativa risale al 1157 e da essa risulta come i Visconti fossero titolari del capitanato di Marliano (l'odierna Mariano Comense). In epoca coeva, comunque prima del 1070, ottennero l'ufficio pubblico di visconte che poi divent\u00f2 ereditario in tutta la discendenza maschile. Alla funzione di visconti, o vicari del conte, si collega l'adozione dell'insegna recante una vipera che ingoia un fanciullo, tuttora nello stemma del Comune di Milano. Ben presto la famiglia si suddivise in diversi rami, alcuni dei quali investiti di feudi lontani da Milano, mentre il ramo che diede alla citt\u00e0 la dinastia signorile e poi ducale viene fatto discendere da Uberto, deceduto nella prima met\u00e0 del XIII secolo.\nSuo figlio Ottone fu investito da Papa Urbano IV dell'arcivescovato di Milano il 22 luglio 1262 e, appoggiato dai suoi capitanei e valvassori, sostenne una lunga lotta contro la fazione popolare capeggiata dai Della Torre, contro i quali prevalse a Desio nel 1277. Egli fece eleggere capitano del popolo, nel 1287, il pronipote Matteo I cui l'imperatore eletto Rodolfo I concesse il vicariato imperiale nel 1288. La resistenza dell'opposta parte condusse all'esilio visconteo nel 1302; tuttavia nel 1310, grazie al supporto del nuovo imperatore Enrico VII, i Visconti rientrarono in Milano. \nLa reazione guelfa e pontificia non si fece attendere, conducendo Matteo I ad abdicare a favore del figlio Galeazzo I che la fronteggi\u00f2 valorosamente finch\u00e9 fu preso prigioniero da Ludovico il Bavaro (1327). Dei fratelli di Galeazzo I, Marco fu condottiero, mentre Luchino e Giovanni assursero alla signoria dopo la morte di Azzone, figlio di Galeazzo I, che l'aveva riavuta nel 1329. Luchino Novello, figlio di Luchino, venne fatto escludere dalla signoria da Giovanni. La dinastia fu continuata dalla progenie di Stefano, figlio di Matteo, i cui tre figli Matteo II, Galeazzo II e Bernab\u00f2, le diedero lustro e potenza. \nA Galeazzo II succedette nel 1378 il figlio Gian Galeazzo, che nel 1385 fece prigioniero lo zio Bernab\u00f2 di cui aveva sposato in seconde nozze la figlia Caterina, e nel 1395 fu nominato Duca di Milano dall'imperatore Venceslao. Mentre sua figlia Valentina, unica figlia della prima moglie Isabella di Francia, andava in sposa al principe francese Luigi d'Orleans, gli succedevano i figli di seconde nozze, prima Giovanni Maria e poi Filippo Maria.\nDopo la nomina di Gian Galeazzo Visconti a duca di Milano, i Visconti affidarono ai letterati di corte la redazione della leggenda relativa alla genealogia familiare che faceva risalire le origini ad ascendenze troiane individuando come capostipite Anglo, figlio di Enea, a cui venne attribuita la fondazione di Angera.\nMilano, capoluogo della Lombardia.\nLe fortune dei Visconti iniziarono nel 1262, quando Ottone Visconti fu nominato arcivescovo di Milano. La nomina fu piuttosto casuale, Ottone venne infatti nominato da un intervento della curia papale che per sedare i conflitti interni al capitolo metropolitano, normalmente incaricato della nomina, decise di nominare un esterno. Ottone, che all'epoca era il cappellano del cardinale Ottaviano degli Ubaldini, per oltre 15 anni non pot\u00e9 entrare in citt\u00e0 dove era in corso una lotta di potere fra ghibellini e i guelfi guidati dai Della Torre. La battaglia di Desio (1277), in cui le truppe di Ottone sconfissero quelle di Napoleone della Torre, pose fine alla dominazione torriana e all'indipendenza del comune di Milano; Ottone fece ingresso in citt\u00e0 e si insedi\u00f2.\nNel 1287, in seguito alla distruzione di Castelseprio e alla sconfitta dei Della Torre, Matteo Visconti venne nominato \"Capitano del popolo\". Nel 1302 vi fu un breve ritorno del Della Torre durante il quale Matteo Visconti fu esiliato. Nel 1310, approfittando della riconciliazione imposta dalla discesa dell'imperatore Enrico VII di Lussemburgo, rientr\u00f2 a Milano e l'anno successivo, forte del titolo di vicario imperiale conferitogli dall'imperatore, riusc\u00ec a estromettere definitivamente i Della Torre dando inizio ad un'opera di unificazione della Lombardia proseguita poi dai suoi successori.\nL'opera di unificazione fu completata da Azzone Visconti, figlio di Galeazzo e nipote di Matteo, che si adoper\u00f2 per gettare le basi di una struttura che coordinasse politicamente i suoi domini e che accentrasse il potere nelle mani della dinastia.\nNell'anno 1327, con la morte del padre, rimase lui come unico erede ed in opposizione al pontefice, compr\u00f2 il titolo di vicario di Milano dall'Imperatore Ludovico IV. Nel 1332 al governo del nuovo vicario, si associarono gli zii Luchino e Giovanni Visconti, figli di Matteo, in una sorta di triumvirato. L'altro zio Lodrisio, rimastone fuori, inscen\u00f2 invano una serie di congiure per spodestare i tre; quando tutti suoi complici furono arrestati da Azzone (23 novembre 1332), e rinchiusi nelle prigioni di Monza (dette \"i forni\"), fu costretto a fuggire a Verona, dove ospite di Mastino II della Scala, tesse una serie di alleanze, tra i quali rientravano gli scaligeri stessi ed il Signore di Novara Calcino Tornielli, nemico dell'Arcivescovo Giovanni. Si venne allo scontro decisivo il 21 febbraio 1339 nella Battaglia di Parabiago, vinta dai \"triumviri\".\nDall'iniziale congregazione di citt\u00e0 sottoposte al dominio di un unico signore, Giovanni e Luchino, ma soprattutto Gian Galeazzo e Bernab\u00f2, tramite un'intensa attivit\u00e0 di consolidamento della loro supremazia attuata con il ridimensionamento delle autonomie locali e l'attrazione nella loro orbita delle molteplici piccole signorie rurali crearono una sorta di struttura statuale.\nCon Giovanni Visconti, alla met\u00e0 del XIV secolo si ebbe la prima grande espansione dei possedimenti della famiglia con la vittoria sui Signori di Verona (gli Scaligeri) e con la sottomissione addirittura di Genova e Bologna.\nBernab\u00f2 e Galeazzo II: due modelli diversi di governo e due corti distinte (Milano e Pavia).\nAlla morte dell\u2019arcivescovo Giovanni (1354), il consiglio generale del Comune di Milano diede mandato a Boschino Mantegazza di conferire la signoria ai nipoti del presule, i quali accettarono, richiedendo per\u00f2 un lodo per ripartire fra i tre i beni ereditari dello zio e lo stesso dominio. A Bernab\u00f2 andarono inizialmente due porte di Milano, unitamente alle citt\u00e0 e alle terre orientali: Bergamo, Brescia, Cremona, Crema, Soncino, la Val Camonica, la Riviera del Garda, Rivolta e Caravaggio. A Galeazzo spett\u00f2 la fascia di territorio pi\u00f9 orientale e pi\u00f9 vicina ai domini sabaudi, con cui tanti legami egli aveva: Vercelli, Novara, Alba, Asti, Alessandria, Tortona, Bassignana, Vigevano e Como. Mentre a Matteo II spettarono: Lodi, Parma, Piacenza, Bobbio, Bologna, Pontremoli, Melegnano, Monza, Vaprio e Pandino (oltre ai contadi della Martesana e della Bazana). Dopo la morte di Matteo nel 1355 Bernab\u00f2 ottenne Lodi, Parma e Pandino, mentre Galeazzo II ebbe Piacenza, Bobbio, Pontremoli e Monza e le porte di Milano Comacina, Vercellina, Giovia e Ticinese, nonch\u00e9 i territori del Seprio e della Bulgaria.\nBernab\u00f2, che nel 1371 riusc\u00ec a conquistare Reggio Emilia, amministr\u00f2 la giustizia in deroga a statuti e consuetudini, talora in prima persona dal \"dominus\", facendone uno strumento di costruzione del consenso. Inoltre resse il dominio appoggiandosi alla moglie e ai figli, cui affid\u00f2 il governo di singole comunit\u00e0 e citt\u00e0, riducendo in tal modo al minimo la sua curia. Tratt\u00f2 molto spesso con durezza i guelfi, favorendo i ghibellini.\nGaleazzo II, dopo la presa di Pavia, il 13 novembre del 1359, l\u2019impressionante rinnovamento urbanistico cui fu sottoposta la citt\u00e0 per ordine di Galeazzo II a partire dal 1360 appare un piano ben preordinato, intriso di \"grandeur\" regia e votato alla valorizzazione della memoria del ruolo di capitale del Regno longobardo prima e del Regno d'Italia poi, che Pavia ebbe fino all'XI secolo. Eredit\u00e0 a cui Galeazzo II, e in seguito anche il figlio Gian Galeazzo, voleva richiamarsi, utilizzando soprattutto le memorie della regalit\u00e0 altomedievale che Pavia conservava, al fine di legittimare il suo potere e ponendosi in diretta continuit\u00e0 con i re longobardi e altomedievali. Terminati il cantiere del castello, nel 1365, Galeazzo II, forse anche a causa di certi dissapori nei confronti del fratello Bernab\u00f2, lasci\u00f2 Milano e si trasfer\u00ec con tutta la sua corte a Pavia.\nDa Pavia Galeazzo II, caratterizzato da pratiche di governo e ideali completamenti diversi dal fratello, govern\u00f2 la parte occidentale dei domini viscontei. Il signore, dotato di spiccata cultura (diversamente da Bernab\u00f2 che non am\u00f2 mai circondarsi da intellettuali), non solo ospit\u00f2 presso la sua corte Francesco Petrarca, ma dot\u00f2 il proprio castello di Pavia di una importante biblioteca (poi arricchita dai suoi successori) e fond\u00f2, nel 1360, l\u2019universit\u00e0, la prima di tutto Stato visconteo. Sia Lui sia la moglie Bianca di Savoia patrocinarono la creazione di importanti cantieri, come la chiesa del Carmine o il monastero di Santa Chiara la Reale e, sempre richiamandosi al sogno regio, dot\u00f2 il suo castello di vasto parco (il parco Visconteo) che doveva rievocare il favoloso giardino del palazzo Reale altomedievale e volle essere sepolto nella Basilica di San Pietro in Ciel d\u2019Oro, dove si trovava la tomba del re longobardo Liutprando.\nGian Galeazzo e il sogno regio visconteo.\nIl successore di Galeazzo II, Gian Galeazzo prosegu\u00ec con maggiore vigore le idee del padre. Fino al colpo di mano del 1385, che gli permise, con la deposizione dello zio Bernab\u00f2 di unificare i domini viscontei, la dinastia fu divisa in due corti: quella di Milano, dove risiedeva Bernab\u00f2, e quella di Gian Galeazzo a Pavia. Dopo il 1385 Gian Galeazzo, e la sua corte, pur itinerando di continuo tra Pavia e Milano, molto pi\u00f9 spesso risiedeva a Pavia, soggiornando volentieri nel castello e frequentando il Parco Visconteo, che Gian Galeazzo non solo fece ampliare, ma lo dot\u00f2 di nuove strutture, al termine del quale si trovava la Certosa, il tempio dinastico voluto dal signore. La presenza a Pavia della corte, anche per Gian Galeazzo, aveva un chiaro ruolo simbolico, dato che permetteva ai Visconti di richiamarsi sia ai re longobardi sia a quelli del regno d\u2019Italia, legittimando cos\u00ec le loro pretese regie. Con Gian Galeazzo lo Stato Visconteo raggiunse la sua massima estensione: tra il 1387 e il 1389 furono conquistate Verona, Vicenza, Feltre, Belluno e, temporaneamente, Padova, mentre tra il 1399 e il 1402 il signore estese il suo controllo a Pisa, Siena, Perugia, Assisi e Bologna. Ma soprattutto, richiamandosi al sogno regio del padre, Gian Galeazzo riusc\u00ec a trasformare i Visconti in una dinastia ereditaria grazie all'ottenimento nel 1396 del titolo di duca di Milano da parte dell'imperatore Venceslao. Faceva parte del progetto del signore la creazione (sempre concessa dall'imperatore) della contea di Pavia (1396) destinata al primogenito, la duplicazione della capitale e delle sedi della corte (Milano e Pavia) e l'istituzione di una struttura burocratica e camerale che raddoppiava le istituzioni milanesi (solo nel tardo Quattrocento gli Sforza tentarono di superare questa dualit\u00e0, ma nonostante questi tentativi a Pavia restarono archivi, Biblioteca, reliquie, strutture residenziali cortigiane e l'immenso Parco Visconteo fino alla caduta della dinastia sforzesca). La duplice sede della corte tra Milano e Pavia, attribuiva a quest'ultima un ruolo distinto, una identit\u00e0 forte e prestigiosa all'interno del dominio e rispetto alle altre citt\u00e0, a scapito della centralit\u00e0 milanese, situazione che rimase anche dopo il 1413, quando Filippo Maria scelse definitivamente a Milano come sede principale della corte.\nDucato di Milano.\nDopo la morte di Gian Galeazzo nel 1402 il Ducato - che aveva raggiunto la sua massima espansione - pass\u00f2 ai suoi figli Giovanni Maria e Filippo Maria, ma il dominio, che Gian Galeazzo aveva messo insieme con ogni sorta di violenze, and\u00f2 in pezzi, e a mala pena poterono essere conservate le province pi\u00f9 vecchie che lo componevano.\nLa linea Ducale di Milano si estinse nella linea maschile con la morte di Filippo Maria nel 1447 ed il Ducato pass\u00f2 (dopo la breve esperienza della Repubblica Ambrosiana) a Francesco Sforza, il quale aveva sposato la figlia illegittima di Filippo, Bianca Maria. In linea femminile legittima, i Valois-Orleans, quali discendenti di Valentina Visconti, vantavano seri diritti su Milano, diritti che furono fatti valere da Luigi XII di Francia agli inizi del XVI secolo.\nVisconti di Modrone.\nI Visconti di Modrone discendono da \"Vercellino Visconti\", figlio di Uberto (podest\u00e0 di Vercelli e Como fra il 1290 e il 1295), fratello di Matteo I Visconti, signore di Milano. \nDa Vercellino discesero Giovanni, la cui linea si estinse con Ottone che fu uno degli uccisori di Giovanni Battista Visconti e Antonio nella cui discendenza sono degni di menzione: Guido marito di Leta Manfredi, governatore di Genova e Cremona sotto Galeazzo Maria Sforza e padre di Veronica moglie di Federico Borromeo; Giovanni Battista che fu inviato come ambasciatore di Milano presso Carlo V d'Asburgo nel 1541. \nNel 1683 Nicol\u00f2 Maria Visconti figlio di Antonio Coriolano e di Maddalena Durini, spos\u00f2 Teresa Modroni facendo nascere il ramo collaterale dei Visconti di Modrone che acquisisce il titolo di Marchesi di Vimodrone.\nCon decreto del 5 marzo 1813, Napoleone Bonaparte concede il titolo di Duca del Regno a Carlo Visconti di Modrone. Il titolo verr\u00e0 poi riconfermato pochi anni pi\u00f9 tardi dall'imperatore Francesco I d'Austria, nuovo sovrano della Lombardia a seguito della caduta di Napoleone. Nel 1837, venuto a mancare il duca Carlo, privo di discendenza diretta, titoli e propriet\u00e0 vennero trasferiti al cugino di secondo grado \"Uberto\", figlio di Gaetano e Aurelia Gonzaga marito di \"Giovanna Gropallo\" e padre del Duca Raimondo, del Duca (dopo la morte del fratello) Guido, Carlo, Luigi e Gaetano.\nDa Guido discendono gli attuali membri della famiglia. Nel 1937, Vittorio Emanuele III concesse il titolo di Duca di Grazzano Visconti a Giuseppe, terzo figlio di Guido, per ricompensa il restauro del borgo storico, del castello di Grazzano e per la promozione dell'artigianato.\nAl ramo dei Visconti di Modrone appartengono inoltre:\nAlbero genealogico.\nIl pi\u00f9 antico noto e sicuro componente della dinastia \u00e8 Anselmo \"Vicecomes\", vivente nel 1067 e 1075. Ebbe due figli: Arialdo e Marchisio, citati in un documento del 1109 assieme ai parenti (cugini) Ardengo, Anselmo, Alberto, Maraldo, Vifredo. Altri Visconti indicati nei documenti dei secoli XI e XII: Rogelio (1184), Arnoldo (1184), il Console di Giustizia Nazario (nel 1185, 1190, 1192), il Rettore Manfredo (1208) e Rogerio \"Vicecomes\" di Riziolo Console di Giustizia a Milano nel 1209.\nRami cadetti.\nI rami cadetti della famiglia Visconti:\nStemma.\nSecondo il libro \"Storia di Milano\" (1945) di Alessandro Visconti, lo stemma dei Visconti fu in origine uno dei vessilli del Comune di Milano: era una bandiera bianca che riproponeva in azzurro il serpente della basilica di Sant'Ambrogio. A seguito della crociate vi posero l'insegna di un saraceno sanguinante.\nIn molti dimostrabili esempi la stessa iconografia risale al tardo impero romano ed \u00e8 prodotto della nuova fede cristiana che, come simbolo di resurrezione e profezia, adoperano l'immagine di Giona, che nell'Antico e nel Nuovo Testamento viene ingoiato e, dopo tre giorni, vomitato da un grande pesce, raffigurato dagli artisti dell'epoca come un biscione.\nIl poeta forlivese Giacomo Allegretti, nel XIV secolo, scrisse un carme sulla \"bissa milanese\", cio\u00e8 il biscione.\nNello stemma dei Visconti il mostro, persa la sua caratterizzazione di \"cattivo\", porta in bocca un uomo. Non dovendo pi\u00f9 seminare paura tra i nemici, viene amichevolmente chiamato col nome di \"biscione\".\nUna leggenda popolare vuole che il biscione sia stato aggiunto allo stemma di famiglia dopo che un esponente della famiglia Visconti, al seguito dell'imperatore di Germania come generale, avendo trovato una vipera nell'elmo, senza scomporsi l'abbia presa con la mano e gettata lontano senza venire morso da questa.\nAlcuni esempi dello stemma della famiglia Visconti raffiguranti il biscione:\nDimore.\nDelle dimore costruite ed abitate dai Visconti, si ricordano in particolare:\nCarte da gioco Visconti.\nI mazzi Visconti-Sforza sono mazzi di Tarocchi risalenti al XV secolo che hanno dato, con ogni probabilit\u00e0, origine ai mazzi classici e in particolare alla variante marsigliese dalla quale deriva gran parte dei Tarocchi moderni.\nBiblioteca visconteo sforzesca.\nNel castello di Pavia, sede della corte di Galeazzo II prima e di Gian Galeazzo poi, il primo duca di Milano cominci\u00f2 a radunare diversi fondi librari, alcuni di provenienza familiare, come i manoscritti dello zio Bernab\u00f2, altri requisiti a personaggi caduti in disgrazia, altri ancora frutto di bottini di guerra, come i manoscritti predati ai Carraresi nel 1388, all'interno dei quali vi erano ben 30 codici appartenuti a Francesco Petrarca.La biblioteca fu poi accresciuta dai suoi successori, che fecero realizzare libri anche per l'educazione dei figli (la corte Viscontea fu una delle prime in cui si insegn\u00f2 la grammatica greca). La corte dei Visconti e degli Sforza si avvaleva di copisti e miniatori di grande qualit\u00e0, come Giovannino de' Grassi, Michelino da Besozzo, Belbello da Pavia, Cristoforo e Ambrogio de Predis e Giovanni Pietro Birago. La biblioteca era custodita nella torre sud-ovest del castello, dove, accanto ai preziosi volumi, vi erano anche diverse reliquie, collezioni di mirabilia della natura, come il \"corno di unicorno\", il grande orologio-astrario realizzato nel Trecento da Giovanni Dondi, medico di corte e professore presso l'universit\u00e0 di Pavia, e parte dei documenti dell'archivio Visconteo. A fine Quattrocento la biblioteca contava oltre 900 manoscritti miniati. Nel 1499, in seguito alla conquista del ducato di Milano, il re di Francia Luigi XII port\u00f2 la biblioteca in Francia. Attualmente presso la Biblioth\u00e8que nationale de France si conservano circa 400 codici provenienti dalla biblioteca Visconteo-Sforzesca, mentre altri (tra cui il preziosissimo codice di Virgilio, con miniature di Simone Martini, appartenuto al Petrarca e ora conservato nella biblioteca Ambrosiana di Milano) sono presenti in diverse bibliotece italiane, europee e statunitensi.\nMembri principali.\nMolti membri dei Visconti hanno ricoperto e ricoprono tuttora ruoli di rilievo come: architetti, archeologi, arcivescovi, cardinali, registi, attori, condottieri e militari, poeti, pittori, sportivi e cantanti"}
{"id": "57647", "revid": "71155", "url": "https://it.wikipedia.org/wiki?curid=57647", "title": "Marzano", "text": ""}
{"id": "57648", "revid": "1772671", "url": "https://it.wikipedia.org/wiki?curid=57648", "title": "Tritone", "text": ""}
{"id": "57650", "revid": "1983214", "url": "https://it.wikipedia.org/wiki?curid=57650", "title": "Masi", "text": ""}
{"id": "57654", "revid": "2145227", "url": "https://it.wikipedia.org/wiki?curid=57654", "title": "Papa Alessandro IV", "text": "Rinaldo era probabilmente figlio di una sorella di Gregorio IX, della quale ignoriamo il nome, e di Filippo II, signore di Jenne. Questa parentela ha fatto s\u00ec che molti storici, nel corso dei secoli, lo abbiano considerato erroneamente del casato dei conti di Segni.\nBiografia.\nFormazione e carriera ecclesiastica.\nMembro di un'importante famiglia alla quale appartennero gi\u00e0 due Papi (Innocenzo III e Gregorio IX), dapprima fu canonico, per diversi anni, presso la cattedrale di Anagni e successivamente (entro il 1221) complet\u00f2 gli studi all'Universit\u00e0 di Parigi conseguendo il titolo di \"magister\". Nel 1221 prese parte con lo zio cardinale Ugolino di Anagni a un'importante ambasceria a Milano. Ugolino, quando poi, nel 1227, divenne papa Gregorio IX, cre\u00f2 Rinaldo cardinale diacono, assegnandogli la diaconia di Sant'Eustachio, titolo che mantenne fino al 1231 (o 1232), allorch\u00e9 divenne cardinale vescovo di Ostia e di Velletri. Fu consacrato vescovo nel 1235.\nPapa Gregorio lo invi\u00f2 pi\u00f9 volte come suo legato ad Anagni, Perugia, Viterbo e in Nord Italia; conobbe in quegli anni Federico II (1194-1250), con il quale ebbe un rapporto amichevole. Nel 1244 divenne decano del Sacro Collegio.\nSotto papa Innocenzo IV il suo unico incarico importante fu quello di cardinale protettore dell'Ordine francescano.\nConclavi.\nIl cardinale Rinaldo di Jenne partecip\u00f2 a tre elezioni papali:\nPontificato.\nIl cardinale Rinaldo di Jenne venne eletto all'unanimit\u00e0 pontefice a Napoli il 12 dicembre 1254. Fu consacrato il 20 dicembre e assunse il nome pontificale di Alessandro IV.\nSin dall'inizio del suo Pontificato, Alessandro IV dimostr\u00f2 grandi doti di mecenatismo, decidendo di circondarsi dei pi\u00f9 illustri saggi e teologi della sua epoca, tra i quali san Bonaventura da Bagnoregio, sant'Alberto Magno protettore degli scienziati e san Tommaso d'Aquino.\nRelazioni con l'imperatore.\nNell'azione politica e di governo, Alessandro IV si avvalse con ogni probabilit\u00e0 dell'esperienza del potente cardinale Riccardo Annibaldi, nipote di Gregorio IX e dunque suo consanguineo. Successe a Innocenzo IV come tutore di Corradino, l'ultimo degli Hohenstaufen, assicurandogli la sua benevola protezione; ebbe viceversa un rapporto di dura e difficile contrapposizione con lo zio di Corradino, Manfredi di Sicilia. Alessandro IV, scontento per gli infruttuosi tentativi di conversione dei musulmani da parte dei frati mendicanti inviati a L\u016b\u01e7\u0101rah (Lucera), mirando anche a conquiste sul Regno Svevo, nel 1255 emise la bolla \"Pia Matris\" contro Manfredi e i musulmani di Lucera, inneggiando ad una crociata contro di essi. Alessandro commin\u00f2 la scomunica e l'interdetto contro Manfredi e la sua fazione, ma ci\u00f2 non serv\u00ec a indebolirlo. Tantomeno pot\u00e9 arruolare i re d'Inghilterra e di Norvegia in una crociata contro gli Hohenstaufen. Una volta assicuratasi la fedelt\u00e0 della colonia saracena, Manfredi, chiamato anche \"Sultano di Lucera\" (1258-1266), pot\u00e9 arruolare un ingente esercito e muovere guerra all'esercito pontificio, che sconfisse presso Foggia. Roma stessa divenne ghibellina con il Senatore Brancaleone degli Andal\u00f2, e Papa Alessandro fu cos\u00ec costretto (1257) a trasferire la Sede pontificia in un luogo pi\u00f9 protetto e ben fortificato, la citt\u00e0 di Viterbo, dove mor\u00ec nel 1261.\nGoverno della Chiesa.\nIl pontificato di Alessandro IV si segnal\u00f2 soprattutto per i tentativi di riunificazione della Chiesa cattolica con la Chiesa ortodossa, che ebbero un significativo successo con la riunificazione con la Chiesa maronita, per l'istituzione dell'inquisizione in Francia, per il favore mostrato agli Ordini mendicanti, e per il tentativo, non realizzato, di organizzare una Crociata contro i Tartari.\nNel 1255 Alessandro IV elev\u00f2 all'onore degli altari Santa Chiara (1193 ca. \u2013 1253); nel 1256, d'intesa con il cardinale Riccardo Annibaldi, con la bolla \"Licet Ecclesiae catholicae\" conferm\u00f2 l'unione degli Eremiti di Giovanni Bono (regola agostiniana, 1225), degli Eremiti della Tuscia, degli Eremiti di San Guglielmo (regola benedettina), degli Eremiti di Brettino (regola agostiniana, 1228), degli Eremiti di Monte Favale (regola benedettina) e di altre congregazioni minori, nell'Ordine degli Eremitani di Sant'Agostino, realizzando quella che \u00e8 stata poi definita la \u00abGrande Unione\u00bb; diede inoltre inizio al processo di canonizzazione di Santa Rosa da Viterbo, dopo aver riesumato, il 4 settembre 1258, il corpo della Santa incorrotto nella nuda terra e averlo traslato dalla chiesa di Santa Maria in Poggio al monastero di San Damiano, che in s\u00e8guito divenne il monastero di Santa Rosa.\nConcistori per la creazione di nuovi cardinali.\nPapa Alessandro IV durante il suo pontificato ha creato 2 cardinali nel corso di 2 distinti concistori.\nSepoltura: le ricerche della tomba.\nAlessandro IV mor\u00ec il 25 maggio 1261 a Viterbo, dove, pochi anni prima, aveva prudentemente trasferito la Sede Pontificia, nel timore delle persecuzioni e delle sommosse che in quel periodo storico opprimevano la Chiesa di Roma. Per gli stessi motivi, dopo la sua morte, al fine di evitare profanazioni e saccheggi, le sue spoglie furono nascoste all'interno della cattedrale di San Lorenzo a Viterbo, dove a tutt'oggi riposano in un luogo rimasto segreto.\nTra i tanti documenti che testimoniano la sepoltura del Pontefice nella Cattedrale di Viterbo, si segnalano:\nNei secoli successivi alla morte di Alessandro IV sono stati effettuati alcuni tentativi di ricerca della sua tomba, ma ad oggi nessuno \u00e8 stato in grado di risolvere questo mistero.\nGli ultimi tentativi risalgono alla fine del XIX secolo, anch'essi rimasti senza esito dal momento che \u00abfu imposto di sospendere le ricerche per mancanza di fondi\u00bb (manoscritto, Archivio della Cattedrale di Viterbo).\nNei primi anni 2000 si sono riaperte le ricerche per il ritrovamento della tomba del pontefice, con un progetto internazionale diretto dall'Istituto \"Alessandro IV\", una struttura creata da liberi ricercatori europei al fine di coordinare e dirigere progetti di ricerca scientifica.\nSuccessione apostolica.\nLa successione apostolica \u00e8:"}
{"id": "57656", "revid": "466539", "url": "https://it.wikipedia.org/wiki?curid=57656", "title": "Valentiniano III", "text": "Come imperatore appartenente alla dinastia teodosiana e a quella valentiniana, Valentiniano III fu il simbolo dell'unit\u00e0 dell'impero, la figura attorno alla quale si coagula la lealt\u00e0 dei sudditi; in realt\u00e0, per\u00f2, il potere fu esercitato da Flavio Ezio, il \"magister militum\" (comandante in capo dell'esercito), al quale va ascritta la politica che tenne unito l'impero malgrado le forze centrifughe che lo sconquassavano.\nBiografia.\nGiovinezza.\nIl padre di Valentiniano, Costanzo III, \"patricius\" e generale romano, salito al trono dell'impero romano d'Occidente nel 421, quando Valentiniano aveva due anni, mor\u00ec dopo pochi mesi di regno. La madre di Valentiniano era Galla Placidia, sorellastra dell'imperatore Onorio (393-423), figlia dell'imperatore Teodosio I e nipote dell'imperatore Valentiniano I. Placido Valentiniano era il secondo figlio della coppia, essendo Giusta Grata Onoria sua sorella maggiore.\nLo zio Onorio, non avendo figli, tent\u00f2 di risolvere il problema della successione, associando al trono Costanzo III. Quando Valentiniano nacque, fu immediatamente un forte candidato alla successione, come indicato dall'attenta scelta dei nomi, che lo legavano sia alla casata di Teodosio che alla dinastia valentiniana. Dietro insistenza della sorella Placidia, Onorio stesso rafforz\u00f2 la successione al trono di Valentiniano, nominandolo tra il 421 e il 423, \"nobilissimus puer\", titolo che non fu riconosciuto dalla corte orientale. Placidia, per\u00f2, entr\u00f2 in contrasto con Onorio, e insieme ai figli, si trasfer\u00ec a Costantinopoli presso il nipote Teodosio II (422/423).\nAscesa al trono.\nIl 15 agosto 423 Onorio mor\u00ec; Teodosio II ritard\u00f2 la scelta del successore. Nel frattempo, uno dei \"patricii\" di Onorio, Castino, ottenne dal Senato romano la proclamazione del \"primicerius notariorum\" (decano dei funzionari civili) Giovanni Primicerio. Il nuovo imperatore cerc\u00f2 il riconoscimento della corte orientale, ma il tentativo fall\u00ec quando Teodosio, dietro pressione della zia Galla Placidia, decise di porre Valentiniano sul trono d'Occidente.\nDopo essere stato fidanzato alla figlia di Teodosio, Licinia Eudossia, Valentiniano fu inviato in Occidente con un forte esercito, al comando del \"magister militum\" Ardaburio e di suo figlio Aspare, e sotto la tutela della madre Placidia, che agiva da reggente per il figlio di cinque anni; mentre era in viaggio, a Tessalonica, fu nominato cesare da Elione, il 23 ottobre 424. Dopo aver svernato acquartierandosi ad Aquileia, l'esercito romano d'Oriente si mosse verso Ravenna, dove si trovava Giovanni; la citt\u00e0 cadde dopo quattro mesi di assedio, per il tradimento della guarnigione, e Giovanni fu catturato, deposto e ucciso (giugno o luglio 425).\nTre giorni dopo la morte di Giovanni, il suo generale Flavio Ezio, allontanatosi a cercare rinforzi, arriv\u00f2 con un grosso contingente di 60.000 Unni. Dopo alcune schermaglie, Galla Placidia ed Ezio giunsero a un accordo: gli Unni avrebbero ricevuto la propria paga e sarebbero tornati ai propri territori, e in cambio Ezio avrebbe ricevuto il titolo di \"magister militum per Gallias\" (\"comandante dell'esercito delle Gallie\"). Questo accordo segn\u00f2 l'intero regno di Valentiniano, influenzando la scena politica dell'impero d'Occidente per i successivi trenta anni.\nIl 23 ottobre 425, a Roma, Valentiniano fu proclamato augusto da Elione, all'et\u00e0 di sei anni.\nRegno.\nI primi anni di regno di Valentiniano si svolsero sotto la tutela della madre, a causa della giovane et\u00e0; lo stesso Teodosio mantenne una posizione di dominio sul giovanissimo collega, sebbene formalmente i due augusti fossero di pari dignit\u00e0 e potere, e le leggi erano promulgate a nome di entrambi in entrambe le parti dell'impero. Nel 426, ad esempio, Teodosio e Valentiniano promulgarono la cosiddetta Legge delle citazioni, con la quale regolamentarono le fonti giuridiche del tempo: la legge infatti sanciva che il giudice era vincolato dal parere dei giuristi se riguardo al caso e alla materia vi era una \"communis opinio\", cio\u00e8 la convergenza del maggior numero di giuristi su un'unica interpretazione (la \"constitutio\" \u00e8 anche celebre per aver concesso alle \"Istituzioni\" di Gaio il valore di fonte normativa). Inoltre la legge delle citazioni permetteva ai giuristi di citare solamente le opere di Giulio Paolo, Ulpiano, Papiniano, Modestino e lo stesso Gaio.\nLotta intestina per il potere.\nTra il 427 e il 433 i tre maggiori esponenti dell'esercito romano \u2013 Costanzo Felice, \"magister militum praesentialis senior\" e comandante delle truppe italiane, Bonifacio, \"comes Africae\", e Ezio, \"magister militum per Gallias\", poi elevato al rango di \"magister militum praesentialis iunior\" in Italia\u00a0\u2013 si scontrarono per determinare chi dovesse detenere il potere in Occidente: alla fine prevalse Ezio, che elimin\u00f2 i propri avversari, si fece nominare \"magister militum praesentialis senior\" (il massimo grado dell'esercito) e, nel 435, assunse il rango di \"patricius\". In tutto questo periodo Valentiniano rimase equidistante dalle parti, sebbene la madre, Galla Placidia, sostenesse prima Ezio, per poi avversarlo.\nValentiniano rimase sotto la reggenza della madre fino al 437; il 29 ottobre di quell'anno, spos\u00f2 a Costantinopoli la figlia di Teodosio II, Licinia Eudossia, da cui ebbe due figlie, Eudocia e Placidia. Il potere effettivo rimase, per\u00f2, nelle mani di Ezio, che si destreggi\u00f2 abilmente con le varie popolazioni germaniche e con gli Unni, riuscendo cos\u00ec a salvare quanto ancora rimaneva dell'Impero romano d'Occidente, dopo che anche l'Africa fu conquistata dai Vandali.\nInvasioni barbariche e declino dell'Impero.\nLa conquista vandalica dell'Africa e le campagne di Ezio.\nAll'inizio del regno di Valentiniano, l'Impero romano d'Occidente era sottoposto a forze che ne minavano l'unit\u00e0: dall'esterno, alcune popolazioni barbare premevano sulla frontiera (gli Unni in Pannonia, i Burgundi e gli Alemanni sull'alto corso del Reno, i Franchi e i Sassoni sul basso corso del Reno); altre popolazioni si erano insediate, pi\u00f9 o meno col consenso dei Romani, in Aquitania (i Visigoti), Gallaecia (i Suebi) e in Hispania Carthaginensis e Baetica (i Vandali e gli Alani); alcune popolazioni locali si erano poi separate dall'Impero, come quelle della Britannia romana (separatasi intorno al 410) e l'Armorica (nello stesso periodo), mentre la Gallia nord-occidentale era sede di movimenti separatisti.\nSecondo alcuni studiosi, i dissidi interni tra i tre generali pi\u00f9 importanti dell'Impero - Bonifacio, Felice ed Ezio - per ottenere il comando supremo dell'esercito d'Occidente e il controllo sul piccolo Valentiniano, agevolarono nel periodo 423-434 un ulteriore deterioramento della situazione a tutto vantaggio per i gruppi migranti barbari. Ad esempio i Vandali, dopo il 423, anno della sconfitta di Castino, furono liberi di saccheggiare la Spagna meridionale e le Isole Baleari tra il 426 e il 428. La situazione si aggrav\u00f2 ulteriormente con l'invasione vandalica dell'Africa romana del 429: n\u00e9 il \"comes Africae\" Bonifacio n\u00e9 il generale dell'Impero d'Oriente Aspar riuscirono a spingere al ritiro dall'Africa i Vandali, ma Aspar riusc\u00ec perlomeno ad impedire loro temporaneamente la conquista di Cartagine, costringendoli a negoziare una tregua nel 435: secondo tale tregua, i Vandali avrebbero mantenuto le terre da essi occupate in Mauritania e Numidia, ma Cartagine e le province di Proconsolare e Byzacena, oltre a una parte della Numidia, sarebbero rimaste in mani romane.\nI conflitti interni terminarono solo nel 433-435, con la vittoria di Ezio, che - uccisi i suoi due rivali - ottenne nel 435 il rango di patrizio e il comando supremo dell'esercito d'Occidente. Ezio si concentr\u00f2 sulla difesa della Gallia e, a tal fine, ottenne il sostegno militare degli Unni, ai quali, tuttavia, dovette cedere in cambio la Pannonia. Con il sostegno degli Unni, Ezio e il suo subordinato Litorio riuscirono ad annientare nel triennio 436-439 Burgundi e Bagaudi (i gruppi locali secessionisti nella Gallia nord-occidentale) e a costringere ad accontentarsi dell'Aquitania i Visigoti, che furono costretti ad accettare le stesse condizioni del 418 dopo aver tentato invano di strappare ai Romani le citt\u00e0 di Narbona e Arelate. L'impiego degli Unni come mercenari gener\u00f2 per\u00f2 lo sdegno di taluni scrittori cristiani, scandalizzati che taluni di essi saccheggiarono in talune circostanze gli stessi territori romani che essi erano tenuti a difendere, oltre al fatto che avessero ottenuto dal generale Litorio il permesso di compiere sacrifici alle proprie divinit\u00e0 pagane e di predire il futuro tramite la scapulomanzia.\nMentre per\u00f2 Ezio otteneva questi successi in Gallia, nel 439 i Vandali ruppero la tregua e conquistarono Cartagine, da cui partirono incursioni navali che saccheggiarono la Sicilia e il Mediterraneo occidentale (440); l'Imperatore d'Oriente Teodosio II, cugino e suocero di Valentiniano, invi\u00f2 una poderosa flotta romano-orientale per recuperare ai Vandali Cartagine, ma dopo una pericolosissima incursione degli Unni di Attila, Teodosio fu costretto giocoforza a richiamarla, costringendo l'Impero d'Occidente a negoziare una pace sfavorevole con i Vandali. Nel 442, in base alla pace con i Vandali, Genserico otteneva il riconoscimento del possesso di Cartagine e della Proconsolare e Byzacena, oltre che di parte della Numidia; in cambio Valentiniano III riotteneva il possesso delle Mauritanie e del resto della Numidia, province per\u00f2 infestate dai nativi Mauri. Nel frattempo, nella Spagna romana il re degli Svevi Rechila riusc\u00ec a sottomettere Lusitania, Betica e Cartaginense riducendo la Spagna romana alla sola provincia di Tarraconense, anch'essa sotto precario controllo romano, poich\u00e9 infestata dai ribelli separatisti Bagaudi. Nel 446 la Britannia, gi\u00e0 abbandonata dalle truppe romane nel 410, fu invasa dai Sassoni e altre popolazioni; nel frattempo Ezio permise ad Alani e Burgundi di insediarsi come \"foederati\" in alcune regioni della Gallia, per tenere sotto controllo i Bagaudi.\nIl problema fiscale.\nUn problema fondamentale che si acu\u00ec in questo periodo fu quello fiscale. Le finanze dell'Impero si basavano sulle rendite delle grandi propriet\u00e0 terriere, cui era fornita, in cambio, la protezione garantita dall'esercito. La perdita di grosse porzioni di territorio, prima fra tutte la fertile provincia d'Africa, riduceva la base imponibile, obbligando lo Stato ad aumentare la pressione fiscale: il risultato era che la lealt\u00e0 delle province al governo centrale era messa a dura prova.\nLa perdita del Nord Africa aveva causato una forte contrazione del gettito fiscale. Infatti, non solo l'Impero aveva perso le pi\u00f9 floride province del Nord Africa, ma le province restituite ai Romani secondo il trattato del 442, cio\u00e8 le Mauritanie e una parte della Numidia, erano divenute estremamente improduttive a causa dei saccheggi dei Vandali: infatti, secondo l'editto fiscale del 21 giugno 445, il gettito di Numidia e di Mauritania Sitifense si era ridotto a 1/8 della quota normale. Per colmare queste perdite di entrate, Valentiniano III e i suoi consiglieri presero i seguenti provvedimenti: il 24 gennaio del 440 vennero annullati tutti i precedenti decreti di esenzione o riduzione fiscale, mentre nel 441 vennero annullati tutti i privilegi fiscali dei ceti pi\u00f9 abbienti, con tale giustificazione:\nNonostante il tentativo di massimalizzare le entrate attuato con questi provvedimenti, non fu pi\u00f9 possibile, a causa della riduzione delle entrate conseguente alla perdita del Nord Africa, mantenere un grosso esercito. Nel 444 un decreto imperiale, introducente una nuova tassa, ammise:\nLo Stato fu cos\u00ec costretto ad aumentare la pressione fiscale, con il risultato che la lealt\u00e0 delle province al governo centrale fu messa a dura prova. Il vescovo di Marsiglia Salviano, scrivendo intorno al 440, attribuisce le sollevazioni dei Bagaudi nella Gallia e nella Tarraconense all'oppressione fiscale:\nL'invasione di Attila.\nIntorno al 450, Valentiniano aveva scoperto che sua sorella, Giusta Grata Onoria, aveva una relazione segreta con Eugenio, l'amministratore responsabile dei propri beni, allorch\u00e9 Onoria era rimasta incinta. Furioso, l'Imperatore fece giustiziare Eugenio e invi\u00f2 la sorella a Costantinopoli, affinch\u00e9 ella terminasse in quel luogo l'inopportuna gravidanza. Nato il piccolo, fu dato via in quanto illegittimo, e la madre non pot\u00e9 mai vederlo. Valentiniano III costrinse poi la sorella a sposare un senatore di nome Flavio Basso Ercolano, ma Onoria, volendo sfuggire ad un matrimonio imposto e non desiderato, invi\u00f2 un eunuco di sua fiducia, Giacinto, come ambasciatore presso la corte di Attila, chiedendogli di intervenire in suo favore. Attila interpret\u00f2 la richiesta di Onoria come una proposta di matrimonio e richiese all'Imperatore d'Occidente, come dote per il matrimonio, met\u00e0 dell'Impero d'Occidente. All'ovvio rifiuto di Valentiniano III, Attila ebbe il pretesto per invadere l'Impero d'Occidente, anche se chiaramente i motivi che lo spinsero realmente all'invasione erano ben altri dalla volont\u00e0 di sposarsi con Onoria. Nel frattempo, Onoria fu punita dal fratello per aver scritto ad Attila affidandola alla custodia della madre.\nNel 451 Attila invase la Gallia, distruggendo diverse citt\u00e0. L'invasione fu per\u00f2 fermata dall'intervento dei Romani di Ezio e dei loro alleati barbari (Visigoti, Burgundi) che lo affrontarono e riportarono una grande vittoria su di essi nella battaglia dei Campi Catalaunici (451). Per nulla demoralizzati dall'insuccesso dell'anno precedente, l'anno successivo gli Unni invasero l'Italia: dopo aver distrutto Aquileia ed espugnato diverse citt\u00e0 dell'Italia transpadana, tra cui Milano, gli Unni decisero per\u00f2 di ritirarsi dopo un incontro presso il fiume Mincio con un'ambasceria imperiale costituita da papa Leone I, Gennadio Avieno e Trigezio. A differenza di quanto narrato dalla tradizione cristiana, non fu per\u00f2 il semplice incontro con il pontefice a spingerlo al ritiro: l'esercito unno era stato decimato da pestilenze e carestie e i territori unni erano stati attaccati nell'Illirico dalle truppe dell'Imperatore d'Oriente Marciano, che non aveva mancato di inviare rinforzi ad Ezio, per cui Attila ebbe buone ragioni per ritirarsi. Poco tempo dopo l'invasione fallita dell'Italia Attila per\u00ec e il suo impero, disintegrandosi entro poco tempo, smise di essere una minaccia per Roma, che per\u00f2 si trov\u00f2 privata anche di un possibile valido alleato (non va dimenticato infatti il decisivo contributo degli Unni nelle campagne di Ezio in Gallia negli anni 430).\nMorte di Ezio e Valentiniano.\nCon la fine della minaccia degli Unni, la posizione di Ezio si indebol\u00ec, in quanto l'Impero, e soprattutto Valentiniano, non aveva pi\u00f9 bisogno di un uomo forte. Probabilmente il \"magister militum\" si rese conto della situazione e, nel 454, cerc\u00f2 di convincere Valentiniano a concedere la mano di Placidia a suo figlio Gaudenzio: considerato il fatto che Valentiniano non aveva figli maschi che gli potessero succedere, Gaudenzio sarebbe divenuto, con le nozze, il pi\u00f9 forte candidato alla successione imperiale, rafforzando la posizione di Ezio. Il lungo e totale predominio politico di Ezio, per\u00f2, gli aveva procurato molti nemici a corte, oltre a Valentiniano; fondamentali per la sua caduta furono il senatore Petronio Massimo e il \"primicerius sacri cubiculi\" Eraclio.\nSecondo lo storico Giovanni di Antiochia, Valentiniano vinse al gioco una somma che Massimo non aveva, e ottenne come pegno l'anello di questi, che l'imperatore utilizz\u00f2 per convocare a corte la moglie di Massimo; la donna si rec\u00f2 a corte credendo di essere stata chiamata dal marito, in quanto un inserviente dell'imperatore le aveva mostrato l'anello di Massimo, ma si ritrov\u00f2 a cena con Valentiniano, che la sedusse. Tornata a casa e incontrando Massimo, lo accus\u00f2 di averla tradita e consegnata all'imperatore, e cos\u00ec Massimo venne a sapere dell'inganno, decidendo di vendicarsi contro Valentiniano: secondo Giovanni, per\u00f2, Massimo era cosciente che non avrebbe potuto nuocere all'imperatore se prima non si fosse sbarazzato di Ezio. Si accord\u00f2 allora con un eunuco di Valentiniano, il \"primicerius sacri cubiculi\" Eraclio, che osteggiava il generale sperando di poterne ottenere il potere: i due convinsero Valentiniano che Ezio lo voleva uccidere, cos\u00ec l'imperatore decise di uccidere il proprio \"magister militum\".\nIl 21 settembre 454, Ezio dopo aver fatto rapporto a Valentiniano nel palazzo imperiale riguardo all'esazione delle tasse, propose di nuovo il matrimonio tra il figlio Gaudenzio e la figlia minore di Valentiniano, Placidia, quando l'imperatore si alz\u00f2 improvvisamente dal trono accusando il generale di tradimento (forse lo sospettava di progettare l'elevazione al trono del figlio Gaudenzio); prima che Ezio potesse difendersi dalle accuse, Valentiniano sguain\u00f2 la propria spada e si gett\u00f2 sul generale, che nel frattempo era stato attaccato anche da Eraclio, uccidendolo. Secondo una tradizione, qualcuno disse nell'occasione all'imperatore: \u00abHai tagliato la tua mano destra con la sinistra\u00bb.\nA seguito della caduta di Ezio, Valentiniano fece uccidere anche il suo amico Manlio Boezio e, secondo Idazio, anche altri notabili; fece poi esporre i cadaveri nel foro, e accus\u00f2 i senatori di tramare un tradimento: tutto ci\u00f2 lo fece per scongiurare una rivolta dopo la morte di Ezio. Petronio Massimo chiese a Valentiniano di prenderne il posto come \"magister militum\", forse la vera molla che lo aveva spinto a complottare per la caduta di Ezio, ma l'imperatore rifiut\u00f2: Eraclio, infatti, consigli\u00f2 all'imperatore di non rimettere nuovamente nelle mani di un sol uomo il potere che era riuscito a recuperare uccidendo Ezio. Sempre secondo Giovanni di Antiochia, Massimo fu cos\u00ec irritato dal rifiuto di Valentiniano da decidere di farlo assassinare. Come complici scelse Optila e Traustila, due coraggiosi sciti che avevano combattuto sotto il comando di Ezio e che erano stati successivamente assegnati alla scorta di Valentiniano: Massimo li convinse che Valentiniano era il solo responsabile della morte di Ezio, e che i due soldati avrebbero dovuto e potuto vendicare il loro antico comandante; promise loro, inoltre, una ricompensa per il tradimento dell'imperatore.\nIl 16 marzo 455, Valentiniano, che si trovava a Roma, si rec\u00f2 al Campo Marzio (o pi\u00f9 probabilmente nel complesso detto \"ad duas lauros\") con alcune guardie del corpo, accompagnato anche da Optila e Traustila, due unni al servizio di Ezio. Appena l'imperatore scese da cavallo per esercitarsi con l'arco, Optilia gli si avvicin\u00f2 con i propri uomini e lo colp\u00ec alla tempia, mentre l'esercito rimase schierato, immobile ad assistere: Valentiniano, sorpreso, si volse a guardare il proprio aggressore, e Optila gli inferse il colpo mortale; contemporaneamente, Traustila uccise Eraclio. I due unni presero poi il diadema e la veste imperiale e li portarono a Massimo, mentre la testa del defunto imperatore fu posta sopra una lancia e fu portata per le strade della Capitale per annunciare la sua fine.\nValentiniano mor\u00ec a quasi trentasei anni, dopo ventinove anni e mezzo di regno: con lui si estinse la dinastia imperiale valentiniano-teodosiana in Occidente, sul trono da novantuno anni. La morte di Ezio aveva eliminato l'uomo forte che avrebbe potuto difendere l'impero dai pericoli esterni (pochi mesi dopo i Vandali avrebbero messo a sacco Roma). La morte di Valentiniano chiuse le porte alla legittimit\u00e0 per i successivi imperatori ed elimin\u00f2 il simbolo attorno al quale si coagulava la lealt\u00e0 delle province romane, che si sfald\u00f2 in breve tempo.\nNella cultura di massa.\nIl drammaturgo inglese John Fletcher (1579\u20131625) compose nel 1610-1614 la tragedia \"Valentinian\", che rende in forma teatrale il racconto della vita di Valentiniano fatto da Procopio di Cesarea: Valentiniano \u00e8 un tiranno alle prese con un impero decadente e delle guardie ribelli; stupra Lucina, che si suicida e il cui marito, Massimo, decide di uccidere Valentiniano, malgrado l'opposizione di Ezio; Valentiniano muore avvelenato da Massimo, proclamato imperatore dal Senato, che per\u00f2 muore a sua volta poco dopo."}
{"id": "57657", "revid": "149485", "url": "https://it.wikipedia.org/wiki?curid=57657", "title": "Jittejutsu", "text": "Jittejutsu \u00e8 l'arte marziale giapponese che studia l'uso in combattimento di un'arma particolare, in forme diverse diffusa anche in Cina, che ha la forma di una verga metallica munita di elsa come una daga, dalla quale partono uno o due solidi uncini. I modelli pi\u00f9 antichi sono pi\u00f9 grossi e tendono a ricordare un'arma da taglio ma nel periodo Tokugawa divennero pi\u00f9 leggeri e nella forma ad un solo uncino furono specialmente utilizzati dai poliziotti. In genere \u00e8 considerata un'arma utile a contrastare e neutralizzare attacchi di spada. In fonti diverse \u00e8 chiamata \"jutte\", \"jitte\" (soprattutto nell'area di Edo) o \"j\u016bte\" (grafia identica: \u5341\u624b). Alcune scuole di bujutsu ne tramandano l'uso. Un'arma simile fa parte della panoplia dello stile di pugilato tradizionale di Okinawa, il Karate, e prende il nome di Sai."}
{"id": "57665", "revid": "932277", "url": "https://it.wikipedia.org/wiki?curid=57665", "title": "Metodo grafico", "text": "In matematica, data un'equazione della forma formula_1, il metodo grafico \u00e8 un procedimento di calcolo che ha il fine di determinare intervalli della retta reale che contengono una sola radice.\nI casi tipici in cui si usa questo metodo sono quelli in cui la funzione da studiare non si riduce ad un polinomio di grado inferiore al quarto (altrimenti infatti sono noti metodi diretti di calcolo algebrico delle soluzioni) ma risulta abbastanza dominabile con gli strumenti del calcolo infinitesimale e del calcolo numerico. La ricerca delle radici dell'equazione data equivale alla determinazione degli zeri della funzione formula_2 (ricerca delle intersezioni del grafico della funzione con l'asse delle ascisse).\nLa determinazione di tali intervalli \u00e8 il primo passo da compiere per poter applicare un metodo approssimato per il calcolo della radice in un intervallo predeterminato (esempio tramite un calcolatore che implementi a livello software il metodo delle tangenti o un altro metodo approssimato per la determinazione degli zeri di una funzione).\nPer determinare gli intervalli che contengono una soluzione dell'equazione \u00e8 utile cercare di tracciare il grafico approssimato della funzione utilizzando gli strumenti noti dall'analisi matematica per lo studio delle funzioni (o pi\u00f9 semplicemente servendosi dell'aiuto di un calcolatore tracciando su un piano cartesiano ortogonale la spezzata unione dei punti formula_3 nella quale ogni punto appartiene al luogo geometrico della curva formula_2 ottenuto assegnando un insieme di valori formula_5 alla variabile indipendente \"x\" e calcolando i corrispondenti valori formula_6 della variabile dipendente \"y\").\nMetodi grafici.\nProponiamo di seguito un metodo grafico molto elementare che si basa sul tracciamento, anche solo qualitativo del grafico della funzione, utilizzando tecniche per lo studio delle funzioni unitamente al calcolo di particolari valori della funzione.\nCaso di radici semplici.\nSi determina l'intervallo cercato, applicando il teorema degli zeri delle funzioni continue:\ncio\u00e8 esiste almeno una radice dell'equazione formula_9. A questo punto, se la funzione \u00e8 derivabile e la derivata ha segno costante in tutto l'intervallo formula_7, tale radice \u00e8 unica, per noti risultati di analisi.\nCaso di radici multiple.\nQuando formula_11 \u00e8 derivabile le radici multiple soddisfano anche l'equazione formula_12, condizione necessaria per l'esistenza di un massimo o di un minimo, quindi sono rilevabili dal grafico."}
{"id": "57671", "revid": "48344", "url": "https://it.wikipedia.org/wiki?curid=57671", "title": "Le troadi", "text": ""}
{"id": "57685", "revid": "78273", "url": "https://it.wikipedia.org/wiki?curid=57685", "title": "John F. Kennedy", "text": ""}
{"id": "57687", "revid": "4175", "url": "https://it.wikipedia.org/wiki?curid=57687", "title": "Franziska van Almsick", "text": "\u00c8 una delle atlete tedesche che ha vinto di pi\u00f9 nello sport del nuoto. Nativa di Berlino Est la sua carriera \u00e8 stata caratterizzata da un talento precoce che l'ha vista partecipare a soli 14 anni alla sua prima Olimpiade (Barcellona 1992).\nGrazie alla notoriet\u00e0 acquisita e anche a causa degli alti e bassi del rendimento sportivo si \u00e8 anche dedicata ad attivit\u00e0 diverse dalle competizioni: in particolare nel campo della pubblicit\u00e0 e dell'abbigliamento."}
{"id": "57688", "revid": "1305772", "url": "https://it.wikipedia.org/wiki?curid=57688", "title": "Meana", "text": ""}
{"id": "57689", "revid": "1646582", "url": "https://it.wikipedia.org/wiki?curid=57689", "title": "Megliadino", "text": ""}
{"id": "57690", "revid": "1564499", "url": "https://it.wikipedia.org/wiki?curid=57690", "title": "Melito", "text": ""}
{"id": "57691", "revid": "1305772", "url": "https://it.wikipedia.org/wiki?curid=57691", "title": "Mercato (disambigua)", "text": ""}
{"id": "57692", "revid": "228587", "url": "https://it.wikipedia.org/wiki?curid=57692", "title": "Mezzana (disambigua)", "text": ""}
{"id": "57693", "revid": "193517", "url": "https://it.wikipedia.org/wiki?curid=57693", "title": "Militello", "text": "La parola Militello pu\u00f2 essere riferita a:"}
{"id": "57694", "revid": "1564499", "url": "https://it.wikipedia.org/wiki?curid=57694", "title": "Minervino", "text": ""}
{"id": "57695", "revid": "84184", "url": "https://it.wikipedia.org/wiki?curid=57695", "title": "Mirabella", "text": ""}
{"id": "57697", "revid": "2145227", "url": "https://it.wikipedia.org/wiki?curid=57697", "title": "Papa Urbano IV", "text": "Biografia.\nVescovo e Legato in Germania.\nJacques Pantal\u00e9on nacque a Troyes, nel Nord della Francia (regione della Champagne-Ardenne). Era di famiglia agiata, anche se non nobile, essendo figlio di uno stimato artigiano calzaturiere. Dopo aver studiato teologia e giurisprudenza a Parigi, arrivando a conseguire il titolo di \"magister\" in diritto canonico, fu canonico e arcidiacono a Laon, nonch\u00e9 arcidiacono a Liegi.\nNel 1251 papa Innocenzo IV, che in precedenza lo aveva gi\u00e0 nominato proprio cappellano, lo cre\u00f2 vescovo di Verdun e lo invi\u00f2 come legato pontificio in Germania. Papa Alessandro IV lo nomin\u00f2 nel 1255 Patriarca latino di Gerusalemme, in un difficile momento per la Terra santa, che aveva visto l'esplosione di un forte contrasto tra genovesi e veneziani.\nL'elezione al Soglio.\nDopo la morte di Alessandro IV, avvenuta il 25 maggio 1261, i sette, o forse otto, cardinali che si trovavano a Viterbo e che dovevano eleggere il suo successore, non riuscendo a far convergere i voti su nessuno di loro, incaricarono i due pi\u00f9 stimati porporati del tempo, Riccardo Annibaldi e Giangaetano Orsini, di scegliere il nuovo pontefice. Alla fine di agosto i due fecero cadere la loro scelta su Jacques Pantal\u00e9on, estraneo al Sacro Collegio, che si trovava provvisoriamente a Viterbo, come Patriarca di Gerusalemme, per dirimere una questione riguardante i Cavalieri di San Giovanni, ai quali Alessandro IV aveva concesso, tra molte polemiche, un'abbazia a Betania (in Giudea).\nSeppur stupefatto, il prelato accett\u00f2 la nomina e scelse il nome pontificale di \"Urbano IV\". La nomina di 14 nuovi cardinali, sei dei quali francesi, in due ravvicinati concistori nel 1261 e nel 1262, rese pi\u00f9 salda la sua posizione e costitu\u00ec anche evidente segno di gratitudine nei confronti dei due grandi elettori, che videro elevati alla porpora quattro loro consanguinei.\nUrbano IV non fiss\u00f2 mai la propria sede pontificia a Roma, ma risiedette tra Viterbo e Orvieto, oltre a un breve periodo trascorso a Perugia prima della morte.\nIl pontificato.\nRelazioni con il figlio dell'imperatore.\nFin dall'inizio del suo pontificato Urbano IV si dimostr\u00f2 continuatore della politica dei suoi predecessori contraria agli Svevi e quindi acerrimo nemico di Manfredi di Sicilia, figlio dell'imperatore Federico II. Questa sua linea fin\u00ec per coincidere con i piani del cardinale Riccardo Annibaldi, che mirava a creare Senatore di Roma, cio\u00e8 governatore della citt\u00e0, Carlo I d'Angi\u00f2, fratello del re di Francia Luigi IX, per ristabilire la supremazia del partito guelfo, messo in grande difficolt\u00e0 negli anni precedenti dall'opera di Brancaleone degli Andal\u00f2 (precedente Senatore di Roma), che aveva stretto un forte legame con Manfredi. Per trattare con l'Angi\u00f2 fu inviato in Provenza - come legato pontificio - l'arcivescovo di Cosenza Bartolomeo Pignatelli, che nutriva, per ragioni personali, un profondo odio verso il sovrano svevo.\nPer rafforzare ulteriormente la sua posizione, il suo forte carattere lo port\u00f2 a rinnovare la scomunica a Manfredi il 6 agosto 1262, dichiarandolo altres\u00ec decaduto dal trono di Sicilia. Per reazione lo Hohenstaufen intraprese, tramite alcuni capi ghibellini a lui fedeli, una serie di iniziative militari volte a isolare e, possibilmente, imprigionare il pontefice. Furono impegnati Percivalle Doria nel ducato di Spoleto, il conte Giordano d'Agliano nella Marca Anconitana, Tedaldo Annibaldi sul litorale laziale e Pietro di Vico nella stessa Roma. Queste operazioni ebbero complessivamente un esito negativo, anche se il papa, per sfuggire alla possibile cattura, fu costretto a lasciare Orvieto, dove si trovava, e a rifugiarsi a Perugia: da questa citt\u00e0 invi\u00f2 un messaggio urgente a Carlo d'Angi\u00f2, sollecitandone la discesa in Italia.\nUrbano IV non ebbe la possibilit\u00e0 di vedere l'arrivo delle armi francesi, poich\u00e9 il 2 ottobre 1264, mentre si trovava in un convento di Deruta, mor\u00ec per un improvviso malore. Fu sepolto a Perugia, nella cattedrale di San Lorenzo. Nel 1935, per esaudire un desiderio espresso dal pontefice prima di morire, i suoi resti furono traslati a Troyes nella Basilica di Sant'Urbano, che lo stesso pontefice aveva iniziato a far costruire alcuni anni dopo la sua elezione, sul luogo ove sorgeva originariamente la sua casa natale; per una serie di vicissitudini i lavori di costruzione della basilica terminarono solo nel 1905. Per inciso va detto che, sopra la tomba del pontefice e per ricordarne la meritoria istituzione della solennit\u00e0 del Corpus Domini (v. sotto), venne collocato un affresco raffigurante Cristo nell'atto di benedire papa Urbano e Santa Giuliana di Cornillon.\nGoverno della Chiesa.\nA Urbano IV va ascritta l'istituzione, l'11 agosto 1264, della solennit\u00e0 religiosa del Corpus Domini, pi\u00f9 correttamente chiamata \u00abSolennit\u00e0 del Santissimo Corpo e Sangue di Cristo\u00bb, con la promulgazione della bolla \"Transiturus de hoc mundo\". Nello stesso anno il papa confer\u00ec l'incarico di scrivere l'officio per la solennit\u00e0 e per la relativa Messa al teologo Tommaso d'Aquino, che compose, fra l'altro, il celebre inno eucaristico \"Pange lingua\", le cui ultime due strofe (note come \"Tantum Ergo Sacramentum\") sono abitualmente cantate dai fedeli al termine di ogni celebrazione liturgica che si concluda con la benedizione eucaristica.\nL'idea di una festa volta a celebrare il Corpus Domini si deve principalmente a una santa monaca agostiniana, Giuliana di Cornillon, vissuta nella prima met\u00e0 del Duecento, che, dopo alcune visioni avute in giovent\u00f9, la promosse con grande insistenza, contattando ripetutamente molti religiosi, tra i quali anche lo stesso Jacques Pantal\u00e9on de Troyes, all'epoca arcidiacono di Liegi, che subito contribu\u00ec per far celebrare la Festa del Corpus Domini dal Vescovo di Liegi, Roberto di Thourotte, nella sua diocesi e per la prima volta nella Chiesa Cattolica. Un altro elemento determinante in questa iniziativa del pontefice Urbano IV, fu il miracolo eucaristico di Bolsena (cittadina dell'alta Tuscia viterbese che faceva per\u00f2 parte della diocesi di Orvieto), avvenuto nel 1263, due anni dopo l'inizio del pontificato di Urbano IV.\nConcistori per la creazione di nuovi cardinali.\nPapa Urbano IV durante il suo pontificato ha creato 14 cardinali nel corso di 2 distinti concistori.\nUrbano IV nella cultura di massa.\nUrbano IV compare nella leggenda di cui \u00e8 protagonista il poeta tedesco Tannh\u00e4user, suo coevo, che ispir\u00f2 anche l'omonima opera di Wagner.\nTannh\u00e4user, dopo aver vissuto per un anno nel regno sotterraneo di Venere, lasciandosi andare a una sfrenata lussuria con la dea, vinto dai rimorsi, si reca in pellegrinaggio a Roma, per chiedere l'assoluzione di papa Urbano IV. Il pontefice, per\u00f2, gli manifesta la gravit\u00e0 dei peccati commessi e condiziona il perdono a un miracolo: la fioritura della sua ferula, o bastone pastorale. Dopo alcuni giorni Tannh\u00e4user riparte per Vienna e il pastorale del papa miracolosamente fiorisce. Per inciso va notato che papa Urbano IV non risiedette mai a Roma.\nSuccessione apostolica.\nLa successione apostolica \u00e8:"}
{"id": "57698", "revid": "1305772", "url": "https://it.wikipedia.org/wiki?curid=57698", "title": "Mirabello", "text": ""}
{"id": "57700", "revid": "968255", "url": "https://it.wikipedia.org/wiki?curid=57700", "title": "Misano", "text": ""}
{"id": "57701", "revid": "125289632", "url": "https://it.wikipedia.org/wiki?curid=57701", "title": "Duel (film)", "text": "Duel \u00e8 un film per la televisione del 1971 diretto da Steven Spielberg, qui al suo primo lungometraggio, e tratto dall'omonimo racconto di Richard Matheson, che ne cur\u00f2 anche la sceneggiatura.\nNel 1973 furono poi aggiunte alcune scene per i cinema europei. Divenuto un \"cult\", lanci\u00f2 Spielberg, che, due anni dopo, diresse \"Lo squalo\" (1975).\nTrama.\nDavid Mann, tranquillo commesso viaggiatore, sta compiendo un viaggio in auto per lavoro. Su una strada semi-deserta supera una vecchia, lenta autocisterna che emette fumo denso dal tubo di scappamento. Poco dopo il camion lo supera di gran carriera per poi rallentargli davanti. David di nuovo supera l'autocisterna, il cui autista s'attacca alle trombe, offeso dall'oltraggio. Auto e cisterna poi si fermano nella stessa stazione di servizio per fare il pieno. L'autista del camion scende, ma David ne scorge solo gli stivali. Il benzinaio, dopo aver aperto il cofano dell'auto per controllare l'olio, avverte David della necessit\u00e0 di cambiare il manicotto del radiatore perch\u00e9 in pessime condizioni ma David, evasivo, non se ne cura e fa una telefonata piuttosto tesa alla moglie: la sera prima, a una festa a casa loro, uno degli invitati le aveva messo le mani addosso e ora lei lo accusa di essere rimasto a guardare.\nDavid riparte e viene nuovamente raggiunto dall'autocisterna, che lo tallona senza sorpassarlo. Per liberarsene, David d\u00e0 strada ma, appena superata l'auto, l'autocisterna nuovamente rallenta quasi a passo d'uomo. David tenta due volte di superare il camionista ma non ce la fa, finch\u00e9 in una curva il camionista lo invita col braccio a sorpassarlo, ma appena Mann ci prova sopraggiunge un furgone che David riesce a evitare solo con una brusca sterzata. \nOrmai \u00e8 chiaro che ha a che fare con un esaltato. In discesa, su un rettifilo, tenta ancora di superare l'autocisterna che impedisce a David di passare, procedendo a zigzag. Approfittando di una stradina parallela in terra battuta, accelera e riesce finalmente a superare il camion che si rimette all'inseguimento e, raggiuntolo, lo tampona pi\u00f9 volte. Per sfuggire, David si infila bruscamente nell'area di sosta di un ristorante danneggiando la vettura. Entrato nel locale, va esausto a rinfrescarsi in bagno. Al rientro, scorge il camion nel parcheggio e inizia a studiarsi i presenti per individuare il misterioso autista. Nota un tizio dagli stivali molto simili a quelli da lui scorti alla stazione di servizio e pensa di aver individuato il folle; lo affronta dicendo di smetterla con quel gioco assurdo. L'uomo non capisce e poich\u00e9 David insiste con le accuse, scoppia una rissa, ma poi scopre che non era lui visto che se ne va a bordo di un piccolo camion. Sente accendersi il motore dell'autocisterna: il vero autista misterioso riparte e non \u00e8 mai entrato nel locale.\nDavid tenta di rincorrerlo, ma inutilmente, cos\u00ec ritorna in auto e riparte. Poco dopo incontra uno scuolabus in panne. L'autista gli chiede di aiutarlo spingendo da dietro il bus con la sua automobile ma il paraurti gli si incastra sotto quello dell'altro e l'auto rimane bloccata con le ruote motrici che slittano; da una galleria nelle vicinanze, si scorge il profilo minaccioso dell'autocisterna che, dopo un'inversione, attende David a fari ammiccanti. Preso dal panico, David intima ai bambini di fuggire, libera l'auto e si allontana, mentre l'autocisterna, sopraggiunta, aiuta lo scuolabus a ripartire. \nDavid si ferma a un passaggio a livello chiuso per il transito di un treno, ma viene tamponato: l'autocisterna lo sta lentamente spingendo verso i binari per uccidere l'uomo. David si salva miracolosamente, fermando l'auto sul ciglio della strada e lasciando passare il camion.\nOra David procede a velocit\u00e0 moderata, ma presto si imbatte nuovamente nel camionista, che procede lentamente per farsi raggiungere. David stavolta non lo supera, ma si ferma in una stazione di servizio gestita da un'allevatrice di serpenti. Mentre la proprietaria fa il pieno, Mann chiama la polizia da una cabina telefonica per denunciare il camionista psicopatico. La telefonata si dilunga e il camion piomba sulla cabina, distruggendola assieme al rettilario. David scappa in macchina e si nasconde in un piccolo cimitero di automobili accanto alla ferrovia; decide di fermarsi l\u00ec a dormire.\nSvegliato dal fischio di un treno di passaggio (che credeva fosse il camion), David riparte sollevato, pensando di averlo seminato, ma a una curva lo trova parcheggiato sul ciglio stradale, in attesa di riprendere la sfida. Dalle manovre dell'autocisterna David capisce che non pu\u00f2 sottrarsi al duello: con l'auto si avvicina al camion e si ferma. L'autista lo fa passare ma dallo specchietto vede che riprende a inseguirlo. \nMann spinge sull'acceleratore, senza riuscire a distanziare l'autocisterna. A un certo punto da lontano David scorge sul ciglio stradale un'auto coi colori della Highway Patrol Police, con qualcosa di rosso sul tetto che ricorda un lampeggiante. Sollevato dall'idea di essere aiutato, inchioda accanto al poliziotto per chiedere aiuto, ma \u00e8 l'auto di una compagnia di disinfestazione e l'oggetto sul tetto \u00e8 un insettone rosso. Sgommando riparte, con l'autocisterna alle costole che per poco non investe l'addetto alla disinfestazione.\nL'inseguimento prosegue per diversi chilometri in discesa e pianura, finch\u00e9 la strada inizia a inerpicarsi. In salita David guadagna terreno ma improvvisamente il manicotto del radiatore cede, causando il surriscaldamento del motore e la progressiva perdita di velocit\u00e0 mentre l'autocisterna si avvicina sempre di pi\u00f9. La macchina procede a poco pi\u00f9 di 10 miglia orarie, la temperatura oltre i 150 gradi, la spia dell'olio accesa. David \u00e8 disperato ma fortunatamente riesce a scollinare. In folle, l'auto riacquista velocit\u00e0 e il motore comincia a raffreddarsi. \nA oltre 60 miglia orarie e senza freno motore, su una strada sterrata David va lungo a un tornante; frena ma perde aderenza e si schianta con la fiancata contro un costone roccioso. L'autocisterna si dirige contro di lui per schiacciarlo: David tenta di riavviare il motore e riesce a ripartire appena un attimo prima dell'impatto.\nL'auto riprende l'affannosa corsa in salita, sempre sullo sterrato, tallonata dall'autocisterna. La strada finisce in uno spiazzo affacciato su un dirupo. Fatta una brusca inversione a U, David incastra la sua ventiquattrore sull'acceleratore, punta il muso verso il camion lanciato a tutta velocit\u00e0 e salta fuori un attimo prima del frontale. L'auto esplode contro il muso del camion, il cui autista accelera, non vedendo il burrone per le fiamme. Quando se ne accorge \u00e8 troppo tardi: aziona i freni e suona per l'ultima volta la tromba che si strozza in un ruggito-lamento mentre l'autocisterna si distrugge nel volo assieme all'auto che l'ha sconfitta. David si gode un attimo di selvaggia euforia e, sfinito, si siede sul ciglio del burrone a lanciar sassi sullo sfondo di un silenzioso tramonto.\nProduzione.\nGirato in tredici giorni, nacque come film per la televisione. Per il grande successo e per consentirne l'uscita nei cinema, il regista ne port\u00f2 la durata da 74 a 90 minuti.\nGran parte delle sequenze presentano solo il protagonista (il guidatore dell'autocisterna non si vede mai), arricchite dall'efficacia delle inquadrature e dalla bravura di Dennis Weaver.\nVeicoli.\nLa motrice dell'autocisterna \u00e8 un Peterbilt 281 del 1955, scelto da Spielberg durante un vero e proprio \"cast per camion\"; lo scelse perch\u00e9, rispetto ai camion a muso piatto il Peterbilt aveva il motore davanti; ci\u00f2 gli conferiva la faccia da cattivo che Spielberg cercava, accentuata dalle mani esperte di Carey Loftin e dall'et\u00e0 del mezzo (il 281 era il camion pi\u00f9 anziano del cast). Nel film sembra che raggiunga le 90 miglia all'ora (145\u00a0km/h circa), ma in realt\u00e0 non era in grado di raggiungere tale velocit\u00e0, non con la facilit\u00e0 esibita nel film. Era merito delle inquadrature veloci e, in alcune scene, della variazione della velocit\u00e0 della ripresa. Aveva un motore Cummins NTC-350 Twin Turbo da 350 cavalli e cambio a 15 marce; in gran parte delle scene del film per\u00f2 il suono del motore \u00e8 quello di un Detroit Diesel 6 cilindri 2 tempi, dal particolare sound rabbioso. Il suono del \"vero\" motore \u00e8 udibile solo nelle brevi sequenze di avviamento e in brevi passaggi. Non furono utilizzati solo 281, ma anche 351 (tali e quali al 281, ma con un secondo asse di trasmissione). Spielberg, tra i vari interventi di abbrutimento, fece montare sul camion varie targhe, anche di stati non confinanti tra loro, per rafforzare l'idea che l'autista fosse un serial killer fuggito da vari stati. Il rimorchio \u00e8 una cisterna Fruehauf del 1948 a due assi con carenatura laterale, nota all'epoca per le forme tondeggianti e aerodinamiche. Nel copione originale di Richard Matheson sarebbe dovuta essere piena di carburante e nel finale sarebbe dovuta esplodere, ma ci\u00f2 avrebbe reso pi\u00f9 irrealistica la velocit\u00e0 folle del camion e non sarebbero state possibili le particolari inquadrature dei rottami e della cabina del camion che precedevano i titoli di coda. Nella realizzazione del primo lungometraggio per la TV, la produzione aveva solo un camion, che fu usato nella scena finale del dirupo (scena che dovettero girare in un solo ciak); per girare invece altre sequenze che avrebbero allungato il film a 90 minuti (come le sequenze dello scuolabus e del passaggio a livello), fu necessario acquistare altri camion uguali, ma non fu reso noto il numero preciso. Spielberg racconta che quando Dennis Weaver andava al trucco, anche il camion era sottoposto a tali sessioni: Weaver era curato da un solo truccatore ma il camion ne aveva sei o sette, che con spazzoloni di vernice nera diluita gli conferivano striature d'olio fuoriuscenti dalle feritoie della carrozzeria. \u00c8 rimasto solo uno dei camion acquistati per girare le scene aggiuntive, un Peterbilt 351 del 1961, che ora appartiene a un collezionista di Lincolnton, nella Carolina del Nord.\nInvece la macchina rossa di David Mann \u00e8 una Plymouth Valiant del 1971. Spielberg disse che non importava che macchina fosse, bastava che fosse rosso vivo, in contrasto con i colori smorti delle strade del deserto. Ne furono utilizzate tre, una delle quali aveva un motore V8 318 c.i. (5,2 l) mentre le altre avevano l'originale Slant-6, un 6 cilindri 225 c.i. (3,6 l).\nColonna sonora.\nIn origine la colonna sonora del film era monofonica. Per l'uscita in dvd, l'audio fu sottoposto a remixaggio su 6 canali (Dolby Digital 5.1). Tra le due versioni c'\u00e8 una grandissima differenza. In origine, mentre l'autocisterna precipita, il regista aveva sostituito il suono della tromba del camion con un effetto sonoro preso da un B-movie su mostri genere \"Godzilla\": un lamento, distorto e metallico, l'urlo d'agonia di un mostro. Spielberg, in un documentario incluso nel dvd, spiega che \"rub\u00f2\" quel suono dal verso di un dinosauro di un vecchio film degli anni '30. Nel documentario l'urlo \u00e8 udibile. Nel nuovo audio \u00e8 scomparso. Nello stesso documentario (come in quello contenuto nel dvd di \"Lo squalo\"), Spielberg spiega che, 3 anni dopo, girando \"Lo squalo\", decise di utilizzare ancora quel lamento mentre l'animale muore, un modo per ringraziare il suo \"Duel\" per averlo portato al successo.\nHome video.\nPer la versione in DVD sono state apportate modifiche al montaggio del film: \u00e8 stato utilizzato il formato televisivo 4:3 e alcune scene sono state accorciate o allungate portando il film ad una durata (NTSC) di 89 minuti e 9 secondi. Nel 2014 \u00e8 stata pubblicata una versione Blu-ray con formato cinematografico.\nLocandine e manifesti.\nLa realizzazione dei manifesti del film fu affidata al pittore cartellonista Mario De Berardinis."}
{"id": "57702", "revid": "466108", "url": "https://it.wikipedia.org/wiki?curid=57702", "title": "Programma Mercury", "text": "Il programma Mercury, o progetto Mercury, fu il primo programma statunitense a prevedere missioni spaziali con equipaggio. \u00c8 stato attivo tra il 1958 e il 1963, durante la presidenza di Dwight Eisenhower prima e la presidenza di John Fitzgerald Kennedy poi, con l'obiettivo di mettere un uomo in orbita attorno alla Terra. La progettazione e le ricerche iniziali sono state effettuate dalla NACA (\"National Advisory Committee for Aeronautics\"), mentre il programma \u00e8 stato effettuato ufficialmente dalla NASA, appena costituita.\nIl nome deriva da \"Mercurio\", il dio romano protettore dei mercanti e commercianti (oltre ad essere il pianeta pi\u00f9 interno del sistema solare). Il programma cost\u00f2 l'equivalente di 2,69 miliardi di $ del 2021.\nLa fase di progettazione.\nAgli inizi di ottobre del 1958 gli Stati Uniti d'America decisero di mettere in atto un programma di missioni spaziali con equipaggio. L'obiettivo primario dei progetti era di riuscire a lanciare una capsula spaziale con a bordo un uomo in grado di orbitare intorno alla Terra. Solo i primissimi progetti parlavano di un semplice satellite in grado di trasportare un uomo.\nPer eseguire il programma, dovettero essere sia sviluppati che testati diversi sistemi. Cos\u00ec venne sviluppato presso il Langley Research Center un programma completamente automatico per eseguire un atterraggio con l'ausilio di appositi paracadute. Inoltre, grazie alla valida collaborazione con l'aeronautica militare statunitense - United States Air Force -, che gi\u00e0 aveva raccolto diverse esperienze in questo campo, vennero scelti i razzi vettori per il programma ma, siccome questi erano stati costruiti per fini meramente militari, dovettero essere adattati alle esigenze del programma. Si tratt\u00f2 inizialmente di missili o razzi del tipo Atlas e Redstone. Allo sviluppo di quest'ultimo collaborarono in particolar modo lo staff di scienziati tedeschi diretto da Wernher von Braun.\nPer sviluppare invece le capsule Mercury, vennero conferiti diversi incarichi ad oltre venti societ\u00e0 industriali. L'ordine di produzione venne in seguito assegnato definitivamente alla McDonnell Aircraft Corporation di St. Louis, Missouri.\nIl 26 novembre 1958 il progetto venne ufficialmente denominato \"Programma \"Mercury\"\".\nVeicolo spaziale.\nI moduli spaziali del programma Mercury (chiamati capsula o capsula spaziale) erano piccoli veicoli per una sola persona; si diceva che non venissero pilotati, ma che li si indossasse. Con solo 1,7 m\u00b3 di volume, la capsula Mercury era grande a malapena per contenere il suo pilota. All'interno c'erano 120 controlli: 55 interruttori elettrici, 30 fusibili e 35 leve meccaniche. Il veicolo fu progettato da Max Faget e dallo Space Task Group della NASA.\nDurante la fase di lancio della missione, i veicoli Mercury e gli astronauti erano protetti da eventuali incidenti dal Launch Escape System (LES) che consisteva in un missile a carburante solido di 23400\u00a0kg di spinta montato su una torre sopra il veicolo. Nel caso di aborto del lancio, il LES si sarebbe attivato per un secondo, allontanando il modulo Mercury dal veicolo di lancio difettoso. Il modulo sarebbe poi sceso con il suo sistema di recupero con paracadute. Dopo l'interruzione dell'iniettore del motore (BECO), il LES non era pi\u00f9 utile e veniva separato dal veicolo Mercury da un missile a carburante solido da 360\u00a0kg di spinta che si attivava per 1,5 secondi.\nPer separare il modulo Mercury dal veicolo di lancio, il modulo utilizzava tre piccoli razzi a carburante solido da 120\u00a0kg di spinta per un secondo. Questi razzi sono chiamati Posigrade.\nIl modulo aveva solo propulsori per il controllo dell'assetto. Dopo l'entrata in orbita e prima del rientro non poteva modificare la propria orbita. I veicoli avevano tre serie di propulsori per ciascun asse (imbardata, beccheggio e rollio), riforniti da due serbatoi separati di carburante. Un set automatico di propulsori ad alto e basso potenziale e una serie di propulsori manuali potevano essere alimentati sia dal serbatoio automatico che dal serbatoio manuale. Il pilota poteva usare qualsiasi combinazione dei tre sistemi di spinta e alimentarli dai due serbatoi di carburante per controllare l'assetto del modulo.\nIl modulo Mercury fu progettato per essere totalmente controllabile da terra nel caso che l'ambiente indebolisse l'abilit\u00e0 del pilota.\nIl modulo aveva tre retrorazzi di spinta a carburante solido da 450\u00a0kg di spinta che si attivavano per 10 secondi ciascuno. Uno era sufficiente per far tornare il modulo sulla Terra se gli altri avessero fallito. Il secondo retrorazzo veniva acceso cinque secondi dopo l'attivazione del primo (mentre il primo stava ancora funzionando). Cinque secondi dopo, era il turno del terzo retrorazzo (mentre il secondo stava ancora funzionando). Questa procedura \u00e8 chiamata accensione increspata.\nC'era un piccolo flap di metallo sulla punta del modulo chiamato \"spoiler\": se il modulo avesse iniziato il rientro con la punta in avanti (questo era un altro assetto stabile per il rientro della capsula), la resistenza dell'aria sullo \"spoiler\" avrebbe girato il modulo per il pi\u00f9 opportuno assetto di rientro \"di schiena\", usando lo scudo termico.\nLe capsule Mercury, essendo suborbitali, incontrarono temperature di rientro non particolarmente alte e usarono uno scudo termico in berillio. Le missioni orbitali invece incontrarono una frizione atmosferica maggiore che causarono temperature pi\u00f9 alte durante il rientro, dovendo quindi usare scudi ablativi.\nLa NASA ordin\u00f2 la produzione di 20 moduli, numerati da 1 a 20, alla compagnia aeronautica McDonnel di St. Louis, Missouri.\nCinque dei 20 moduli non volarono: erano i moduli numero 10, 12, 15, 17 e 19. Due moduli privi di equipaggio andarono distrutti durante i voli (i n. 3 e 9). Il modulo n. 11 affond\u00f2 e fu recuperato sul fondale dell'oceano Atlantico dopo 38 anni. Alcuni moduli furono modificati dopo la produzione iniziale (messi a nuovo dopo l'aborto di lancio, modificati per missioni pi\u00f9 lunghe, ecc.) e ricevettero una designazione a lettere oltre ai loro numeri: per esempio 2B, 15B. Alcuni moduli furono modificati due volte, per esempio il modulo 15 divenne prima 15A e poi 15B\nI primi test.\nCon l'aiuto del congegno di lancio chiamato \"Little Joe\", gi\u00e0 in uso per testare traiettorie balistiche, si poterono eseguire i primi test della capsula e dei sistemi di sicurezza e salvataggio.\nContemporaneamente venne introdotto, sulla base di un razzo vettore del tipo Atlas il sistema \"\"Big Joe\"\u201c, con il quale era possibile lanciare la capsula nello spazio, cio\u00e8 ad un'altezza sufficiente per testare ed esercitarsi nel superare la fase critica del rientro nell'atmosfera terrestre.\nIl 13 dicembre 1958 il primate \"Gordo\" venne lanciato su un missile del tipo Jupiter della U.S. Army fino a raggiungere lo spazio. Il primate vi rimase esposto per oltre 8 minuti prima di rientrare nell'atmosfera. \"Gordo\" sopravvisse sia al lancio che all'atterraggio e divenne il primo \"eroe\" dell'esplorazione spaziale statunitense.\nAll'inizio dell'anno 1959 venne iniziato lo sviluppo di un apposito scudo termico per la capsula spaziale da usare nel programma Mercury.\nAstronauti.\nI primi statunitensi ad avventurarsi nello spazio furono selezionati da un gruppo di 110 piloti militari scelti per la loro esperienza nei test di volo e perch\u00e9 rispondevano a specifici requisiti fisici.\nGi\u00e0 agli inizi del 1959 erano infatti stati stabiliti i criteri su cui si sarebbe basata la scelta dei piloti che si candidarono per tale ruolo. Questi prevedevano:\nI test e le esercitazioni per i candidati iniziarono a febbraio e nell'aprile del 1959 sette di questi 110 divennero ufficialmente astronauti. Sei dei sette volarono in missioni Mercury (Deke Slayton fu ritirato dal programma per le cattive condizioni del suo cuore). Cominciando con il Freedom 7 di Alan Shepard, gli astronauti dettero un nome ai loro moduli, e aggiunsero il 7 al nome per riconoscere il lavoro di squadra con i loro compagni.\nIl programma Mercury ebbe sette astronauti primari, tutti precedentemente collaudatori militari, conosciuti come i 7 del Mercury. La NASA annunci\u00f2 la selezione di questi astronauti il 9 aprile 1959.\nLa seconda fase di test.\nContemporaneamente alla scelta degli astronauti, tra febbraio e marzo del 1959, vennero eseguiti e testati diversi lanci, dei quali neanche uno riusc\u00ec.\nIl sistema di salvataggio della capsula invece funzion\u00f2 a perfezione durante il secondo lancio, eseguito ad aprile del 1959. La capsula venne portata, come programmato, verso le acque dell'Oceano Atlantico dove atterr\u00f2 senza problemi e pot\u00e9 essere recuperata in breve tempo mediante l'ausilio di un apposito elicottero di soccorso.\nPer testare invece la resistenza d'impatto della capsula, la McDonnell si avvalse della \"collaborazione\" del maiale \"Gentle Bess\". La prova fu un pieno successo dato che il maiale sopravvisse all'impatto senza alcun problema. La NASA invece rifiut\u00f2 di far eseguire ulteriori test con maiali, dato che questi animali non sono in grado di sopravvivere a lungo in una posizione seduta poich\u00e9 per loro completamente atipica.\nVennero dunque nuovamente effettuate delle prove con primati. Il 28 maggio 1959 un razzo del tipo Jupiter port\u00f2 i due primati \"Able\" e \"Baker\" nello spazio fino ad un'altezza di 300 miglia (poco pi\u00f9 di 482\u00a0km). Atterrarono ad oltre 1.700 miglia (circa 2.736\u00a0km) da Cape Canaveral e sopravvissero al volo senza danni.\nA settembre venne eseguito con successo un volo di collaudo per il programma Mercury mediante l'uso di una cosiddetta \"Big Joe Atlas\". Vennero ottenuti importantissimi risultati ed esperienze per il calcolo dell'angolo di rientro nell'atmosfera terrestre ed in particolar modo sulle temperature che si generano durante questa fase per ottimizzare ulteriormente lo scudo termico della capsula.\nIl 4 dicembre 1959 venne dunque testata completamente l'affidabilit\u00e0 del sistema di salvataggio, nuovamente con il sistema \u201e\"Little Joe\"\u201c. Il primate \"Sam\" venne lanciato, anche con l'intento di ottenere tramite il volo importanti risultati nel campo medico. Il test fu un pieno successo e \"Sam\" atterr\u00f2 incolume. Un secondo test con il macaco \"Miss Sam\", effettuato il 21 gennaio 1960 riusc\u00ec ugualmente.\nMercury-Atlas e Mercury-Redstone.\nVerso la met\u00e0 del 1960 vennero consegnati i primi razzi vettori del tipo Atlas e Redstone nonch\u00e9 le relative capsule spaziali. Il 29 luglio 1960 pot\u00e9 quindi essere lanciata la prima missione del programma, la Mercury-Atlas 1 (MA-1). Dopo solo 59 secondi di volo, si dovette comunque provvedere a far esplodere il razzo, essendo stato constatato un grave errore nella struttura del razzo stesso. La capsula Mercury esplose con il razzo dato che non era dotata dell'apposito sistema di salvataggio. Dopo questo insuccesso, il programma venne sottoposto ad un'accuratissima indagine di ricerca delle cause del malfunzionamento che dur\u00f2 per pi\u00f9 mesi bloccando i programmi concordati in precedenza.\nDurante questo periodo i sette astronauti vennero preparati al loro primo volo, dovendo eseguire diversi esperimenti e test, sia nel campo medico che di attivazione fisica. In questo periodo vennero iniziati i primi test mediante l'ausilio di una centrifuga, per simulare la resistenza alla forza di gravit\u00e0. Inoltre vennero svolti diversi esperimenti in un'enorme vasca d'acqua per simulare lo stato di assenza di gravit\u00e0.\nLa missione Mercury-Redstone 1 (MR-1) venne interrotta, quando il 21 novembre 1960 venne esclusivamente attivato il sistema di salvataggio della capsula (LES) mentre il razzo vettore si trovava fermo sulla rampa di lancio pronto per la missione. La missione sostitutiva Mercury-Redstone 1A (MR-1A) invece venne eseguita il 19 dicembre 1960 senza incontrare particolari problemi. Il veicolo spaziale raggiunse un'altezza di circa 131 miglia (circa 210\u00a0km) e venne recuperato da un elicottero di soccorso dalle acque dell'Oceano Atlantico circa 15 minuti dopo un atterraggio senza problemi.\nCon la missione Mercury-Redstone 2 (MR-2) effettuata il 31 gennaio 1961, venne lanciato nello spazio lo scimpanz\u00e9 \"Ham\". A causa di piccoli errori di lancio la capsula vol\u00f2 molto pi\u00f9 in alto e pi\u00f9 lontano di quanto previsto. Lo scimpanz\u00e9 sopravvisse e termin\u00f2 il volo incolume. Durante il volo invece non mostr\u00f2 particolar interesse ad eseguire i \"lavori\" per i quali era stato precedentemente addestrato.\nUn'ulteriore missione senza equipaggio, la Mercury-Atlas 2 (MA-2), venne eseguita con altrettanto successo il 21 febbraio 1961.\nLa missione senza equipaggio Mercury-Atlas 3 (MA-3) del 25 aprile 1961 invece fu un completo insuccesso. Siccome, dopo il lancio, il razzo non si gir\u00f2 come previsto di 70\u00b0 per portarsi sulla traiettoria di volo prevista, dovette essere attivato il sistema di salvataggio della capsula che poco dopo venne staccata dal razzo vettore. Il razzo del tipo Atlas venne fatto esplodere poco dopo.\nLanci pilotati Mercury.\nCon il lancio di Alan Shepard nella Mercury-Redstone 3 (MR-3) il 5 maggio 1961 inizi\u00f2 l'era statunitense di voli nello spazio con equipaggio umano. Anche se i primi voli erano di semplice carattere balistico, si pot\u00e9 dimostrare l'affidabilit\u00e0 della tecnica e che poteva essere possibile esporre un essere umano agli altissimi valori di accelerazione durante le fasi di lancio e di atterraggio. Un secondo volo suborbitale venne eseguito dalla Mercury-Redstone 4. Solo con la missione Mercury-Atlas 6 venne raggiunta l'orbita intorno alla Terra.\nLa fine del programma.\nIl 12 giugno 1963 il programma Mercury venne ufficialmente dichiarato terminato. Siccome il Presidente statunitense John F. Kennedy aveva annunciato il 25 maggio 1961, nel suo famoso discorso davanti ai deputati del Congresso, l'obiettivo dell'allunaggio del primo statunitense entro la fine dell'allora corrente decennio, dovettero essere avviati programmi spaziali pi\u00f9 vasti ed intensi, dato che obiettivi talmente ambiziosi non sarebbero stati realizzabili con il programma Mercury. Questo dipendeva principalmente dall'impossibilit\u00e0 di manovrare e pilotare la capsula, fatto assolutamente indispensabile per le manovre di aggancio da eseguire nello spazio. Il programma venne pertanto seguito dal programma Gemini, la cui fase di pianificazione era addirittura gi\u00e0 iniziata nel 1959."}
{"id": "57706", "revid": "2145227", "url": "https://it.wikipedia.org/wiki?curid=57706", "title": "Papa Clemente IV", "text": "Biografia.\nAvvocato e consigliere del re.\nNacque in Linguadoca, a Saint-Gilles-du-Gard, da una buona famiglia della borghesia, in un anno imprecisato tra il 1190 ed il 1200.\nFu in giovent\u00f9 soldato e combatt\u00e9 contro i Mori, si diede quindi agli studi e si laure\u00f2 in diritto civile, divenendo successivamente un celebre avvocato e giurista. Nel 1239 spos\u00f2 la nobile figlia di Simon de Malbois, che gli diede molti figli. La moglie mor\u00ec intorno al 1250, quando erano ancora in vita soltanto due figlie femmine, Mabilie e C\u00e9cile. Rimasto vedovo, Guy decise di prendere gli Ordini: nel 1255 divenne sacerdote. Data la sua notoriet\u00e0 ebbe una fulminea carriera ecclesiastica e fu nominato vescovo di Puy nel 1257 ed arcivescovo di Narbona nel 1259.\nNegli stessi anni divenne anche fidato consigliere di re Luigi IX e di papa Urbano IV, che nel 1261 lo cre\u00f2 cardinale vescovo di Sabina. Legato pontificio in Inghilterra per una difficile mediazione tra Enrico III ed i suoi baroni e la Chiesa locale, era in viaggio nel febbraio 1265 quando, morto Urbano IV, il Collegio cardinalizio, riunito a Perugia, lo elesse Papa, forse per assecondare Luigi IX o, pi\u00f9 probabilmente, per affidare ad un uomo abile ed esperto la guida della Chiesa in un momento di grande difficolt\u00e0. Guy lasci\u00f2 la Francia per recarsi a Roma.\nPontificato.\nClemente IV fu papa per circa 45 mesi: un tempo pi\u00f9 che sufficiente (specie in un'epoca in cui i pontificati erano spesso molto pi\u00f9 brevi) per lasciare una traccia importante nella Storia della Chiesa. Si distinse per severa austerit\u00e0, nonch\u00e9 per estremo rigore morale ed assoluta onest\u00e0, tutte qualit\u00e0 non frequenti negli ecclesiastici del tempo. Va ricordato, ad esempio, come Clemente IV non si sia macchiato di alcuna forma di nepotismo, non creando cardinali durante il suo pontificato, ed abbia duramente combattuto la corruzione. Govern\u00f2 le vicende interne della Chiesa con fermezza e determinazione, sostenendo la necessit\u00e0 che i benefici ecclesiastici fossero riservati alla Santa Sede e finendo per essere indicato come il vero fondatore della fiscalit\u00e0 pontificia.\nRelazioni con gli Hohenstaufen e con Carlo I d'Angi\u00f2.\nDa oltre un decennio la Santa Sede era impegnata nel conflitto contro Manfredi di Sicilia, considerato \"usurpatore\" del trono di Palermo poich\u00e9 si era impadronito del Regno di Sicilia contro la volont\u00e0 della Santa Sede, tanto che Clemente - subito dopo l'elezione, a causa del blocco navale delle coste italiane operato dalla flotta siciliana - fu costretto ad entrare in Italia in incognito.\nIl primo atto del nuovo pontefice fu la scomunica di Manfredi. Inoltre port\u00f2 a termine le trattative, iniziate dal suo predecessore con Carlo I d'Angi\u00f2, per favorire la discesa in campo delle armi francesi contro gli Svevi, e insediare il sovrano angioino sul trono di Sicilia.\nGrazie al determinante aiuto del Pontefice, nel 1266 Carlo sconfisse ed uccise Manfredi nella battaglia di Benevento (1266). Fece cos\u00ec ingresso trionfale in Napoli, insediandosi con determinazione sul trono del regno di Sicilia.\nNel febbraio 1268 papa Clemente IV indisse una Crociata per debellare tutti i musulmani presenti a Lucera, detta in arabo \"Lugarah\" e all'epoca unica piazzaforte dell'Islam nell'Italia meridionale. Carlo I fu a capo dell'assedio fino a quando l'ultimo rampollo degli Hohenstaufen, Corradino, tent\u00f2 a sua volta d'impadronirsi del Regno di Sicilia. Fu sempre Carlo I a sconfiggerlo nella decisiva battaglia di Tagliacozzo (23 agosto) e quindi a farlo decapitare a Napoli il 29 ottobre, con l'approvazione del papa. Lucera, invece, venne espugnata per fame il 27 agosto 1269.\nRelazioni con altri monarchi.\nVa senz'altro citata la straordinaria e lunghissima amicizia con Luigi IX, re saggio, illuminato e dotato di grande fede (verr\u00e0 canonizzato nel 1297 da papa Bonifacio VIII), che conobbe Clemente IV in giovent\u00f9 e gli fu sempre molto vicino. Meritano menzione i prolungati rapporti epistolari che il papa intrattenne con l'imperatore bizantino Michele VIII e con Abaqa, khan dei Tartari, volti soprattutto ad ottenere l'appoggio dei due sovrani all'ottava crociata, combattuta da Luigi IX in Tunisia.\nCi sono testimonianze di una sua corrispondenza con il principe Giacomo d'Aragona. Riferendosi agli insediamenti arabi presenti nella zona di Valencia, il papa gli scrisse di \u00abesiliare quelle genti fuori dei confini del regno\u00bb poich\u00e9 a suo avviso non era tollerabile che vi fossero dei musulmani in un regno cristiano.\nRelazioni con i dotti del suo tempo.\nSotto il profilo dottrinale va ricordata l'importante e lunga amicizia con san Tommaso d'Aquino. Le riflessioni del teologo sul rapporto fede-ragione, con la prevalenza dell'intelletto nella vita spirituale dell'uomo, non potevano non lasciare segni profondi nel dotto papa francese, tanto che Clemente IV chiam\u00f2 spesso l'aquinate a Viterbo perch\u00e9 tenesse cicli di predicazioni nella chiesa di Santa Maria Nuova.\nUn altro rapporto importante fu quello con il francescano inglese Ruggero Bacone, filosofo ed alchimista, al quale il papa chiese di riunire in un unico trattato tutta la sua opera e le sue scoperte: nacque cos\u00ec l\"'Opus maius\", testo fondamentale di Bacone che, tra l'altro, segnal\u00f2 anche al pontefice la necessit\u00e0 di riformare il calendario giuliano, di cui il filosofo aveva gi\u00e0 rilevato gli errori rispetto all'anno solare. Solo la morte di Clemente interruppe questo proficuo rapporto.\nUltimi anni.\nNon apprezzando gli ambienti romani, ritenuti troppo ghibellini, Clemente IV sin dai primi tempi del suo Pontificato aveva trasferito la Corte Papale a Viterbo, insediandosi nel Palazzo Vescovile, che fece ristrutturare e rinominare Palazzo Papale. Nel 1265 il pontefice autorizz\u00f2, nelle cause d'eresia, l'uso della tortura, peraltro gi\u00e0 usata in larga misura in tutti i tribunali laici del tempo; fu inoltre severissimo nei confronti degli \"ebrei recidivi\", per i quali chiese a Luigi IX castighi esemplari. Nel 1266 approv\u00f2 l'istituzione della Parte Guelfa di Firenze in riconoscenza della determinante partecipazione della cavalleria guelfa fiorentina a fianco di Carlo I d'Angi\u00f2 nella Battaglia di Benevento del 26 febbraio 1266 e concesse ai consoli dei cavalieri di Firenze il privilegio di fregiarsi del proprio stemma \"d'argento all'aquila di rosso brancante un drago verde\".\nIl 29 novembre 1268 il papa ebbe un improvviso malore e mor\u00ec, tra la commozione profonda del popolo viterbese, che lo considerava un \u00abuomo superiore, misticamente ispirato\u00bb, cio\u00e8 morto \"in odore di santit\u00e0\". Venne inizialmente sepolto nella Cattedrale di Viterbo, quindi, come da lui stesso indicato, nella chiesa domenicana di \"Santa Maria in Gradi\" in un bel monumento funebre, opera dello scultore Pietro di Oderisio.\nPeraltro la tomba di Clemente IV ebbe nei secoli molte vicissitudini: fu pi\u00f9 volte spostata, profanata, insozzata (anche ad opera dei connazionali francesi napoleonici), finch\u00e9 nel 1885 venne trasferita nella francescana Basilica di San Francesco alla Rocca, ove si trova tuttora, vicino alla tomba di papa Adriano V.\nConcistori per la creazione di nuovi cardinali.\nAnche se la maggioranza degli storici ritiene che Clemente IV non abbia mai creato cardinali, alcuni studiosi hanno sollevato il problema del prelato francese Bernard Ayglier, insigne teologo e giurista benedettino, Abate di Montecassino dal 1263 alla morte (1282); secondo questi studiosi, egli sarebbe stato l'unico cardinale creato da Clemente IV, peraltro in un concistoro di cui non si conosce l'anno e sul quale non vi sono documenti, n\u00e9 si conosce l'eventuale titolo del presunto porporato.\nD'altra parte nessun cardinale con questo nome partecip\u00f2 alle sei elezioni papali tenutesi dal 1268 al 1282. Infine, dopo la morte dell'abate Ayglier, sulla sua tomba a Montecassino non furono posti n\u00e9 stemmi n\u00e9 indicazioni di alcun tipo.\nStoriografia su Clemente IV.\nFalse attribuzioni.\nClemente IV forn\u00ec il consenso all'iniziativa dell'arcivescovo Bartolomeo Pignatelli, ripresa da Dante, di disseppellire il corpo dello stesso Manfredi e di disperderne i resti al di fuori del Patrimonio di San Pietro, nottetempo ed al buio, \u00abcome si conveniva ad un eretico\u00bb. Peraltro gli storici sono pressoch\u00e9 concordi nel riconoscere che questa operazione sia stata ideata autonomamente dall'arcivescovo Pignatelli, nemico giurato di Manfredi, al quale Clemente IV avrebbe dato soltanto il consenso.\nSolleva non poche perplessit\u00e0 l'episodio della lettura del biglietto scritto dal papa di suo pugno ed inviato a Carlo I d'Angi\u00f2 poco prima della decapitazione di Corradino e contenente le lapidarie parole \"Mors Corradini, Vita Caroli. Vita Corradini, Mors Caroli\". Tuttavia, alcuni storici ritengono l'episodio pretestuoso ed ideato dalla corte di Carlo per mostrare come l'esecuzione, decisa dopo il processo e la condanna di Corradino, voluta solo dal sovrano angioino, fosse avallata anche dalla Chiesa. Che Carlo volesse ammantare questo delitto (\"necessario\" per eliminare un legittimo pretendente al trono e un pericoloso avversario, crimine inevitabile secondo la logica applicazione della lotta per la successione e secondo le conseguenze giuridiche della meticolosa applicazione delle norme stabilite da Federico II nelle sue \"Constitutiones\") dell'idea che Corradino fosse una minaccia, non per le sue ambizioni o per la corona di Sicilia, ma per l'autorit\u00e0 della Chiesa, \u00e8 testimoniato da una lettera che l'Angioino invi\u00f2 a Clemente IV e in cui afferm\u00f2 che la fine riservata al giovane era degna dei \"persecutori della Chiesa\".\nGiudizio degli storici.\nMolti dubbi hanno determinato negli studiosi i pesantissimi attacchi e la dura scomunica a Corradino lanciati il 5 aprile 1268, durante le funzioni del gioved\u00ec santo, dalla Cattedrale di Viterbo.\nLa frequentazione con san Tommaso, il teologo di \"fede e ragione\", port\u00f2, con ogni probabilit\u00e0, Clemente ad elaborare il concetto di un papato inteso come \"teocrazia razionale\", in cui la ricerca del \"vero\" fosse perseguita con rigida fermezza fino alle estreme conseguenze, sia nell'ambito politico che in quello pi\u00f9 strettamente religioso. In un simile pensiero era ovviamente assente ogni riferimento alla spiritualit\u00e0 francescana, che stava permeando il mondo cristiano in quell'epoca, grazie anche agli scritti ed alle predicazioni di san Bonaventura; mancavano insomma a Clemente IV quell'amore assoluto per il prossimo e quella bont\u00e0 d'animo che caratterizzeranno invece il suo successore papa Gregorio X.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "57709", "revid": "125294452", "url": "https://it.wikipedia.org/wiki?curid=57709", "title": "Papa Gregorio X", "text": "Biografia.\nFormazione e carriera ecclesiastica.\nLa giovinezza e la prima missione in Francia.\nTedaldo Visconti (o Teobaldo) nacque a Piacenza intorno al 1210 da famiglia della nobilt\u00e0 cittadina che secondo alcune fonti non aveva legami con l'omonima famiglia dei Signori di Milano; secondo altre fonti invece discendeva dal ramo piacentino proprio dei Visconti stessi. Suo padre era, con ogni probabilit\u00e0, il podest\u00e0 Oberto, ed egli comp\u00ec forse studi ecclesiastici come chierico e diacono nella citt\u00e0 natale, nella cui Cattedrale \u00e8 anche possibile che abbia seguito i corsi religiosi del trivio e del quadrivio, ma - in definitiva - le notizie sulla sua infanzia e giovinezza sono scarse e frammentarie.\nLe prime notizie certe ci conducono al 1236 quando conobbe il cardinale piacentino Giacomo Pecorara, che lo not\u00f2 e lo prese al suo servizio un paio d'anni pi\u00f9 tardi. Nel 1239 Tedaldo accompagn\u00f2 Pecorara in Francia, ove il porporato era stato inviato come legato pontificio, durante un viaggio che ebbe risvolti avventurosi: i due dovettero anche travestirsi da pellegrini per sfuggire agli uomini di Federico II, che proprio in quei giorni era stato scomunicato da papa Gregorio IX. Il viaggio in Francia fu comunque proficuo per il Visconti che, grazie all'interessamento del cardinale, ottenne prima un canonicato a Lione e quindi un arcidiaconato nella diocesi di Liegi.\nLione, Parigi, poi Liegi.\nDopo la morte del cardinal Pecorara (1244), Tedaldo decise di recarsi a Lione, dove era appunto canonico, per assistere il nuovo vescovo cittadino, Filippo di Savoia, nell'organizzazione del Concilio ecumenico convocato in quella citt\u00e0 da Papa Innocenzo IV; nell'espletamento di tale incarico si fece ben conoscere e stimare dal papa, dai cardinali e dai numerosi ecclesiastici che presenziavano al Concilio.\nConclusi i lavori conciliari nell'estate del 1245, il Visconti raggiunse la sua sede arcidiaconale di Liegi, citt\u00e0 ove risiedette per una ventina d'anni salvo alcune parentesi, tra le quali \u00e8 di grande rilievo il soggiorno parigino di quattro anni presso la locale celebre Universit\u00e0, dal 1248 al 1252, dove strinse amicizia con personaggi quali Bonaventura da Bagnoregio, Tommaso d'Aquino, Guy Foucois (futuro papa Clemente IV), Pietro di Tarantasia (futuro papa Innocenzo V) e Matteo Rubeo Orsini (futuro cardinale protodiacono); in quegli anni conobbe anche Luigi IX e suo figlio Filippo, futuro Filippo III. \nTornato successivamente a Liegi, fu tra i protagonisti, in quella citt\u00e0, di un grave episodio accaduto nel 1266. La diocesi di Liegi era retta all'epoca dal principe-vescovo Enrico di Gheldria, un nobile dissoluto e libertino. In un giorno di quell'anno Enrico fu aggredito da un uomo armato cui il prelato aveva violentato la figlia; Tedaldo, che era presente, fece scudo al vescovo con il proprio corpo salvandogli la vita, ma subito dopo si rivolse al prelato rimproverandolo aspramente per la sua condotta immorale. Enrico, furibondo, percosse duramente ai fianchi il Visconti, procurandogli una grave ernia inguinale che gli creer\u00e0 poi continui fastidi. Va detto, per inciso, che questo vescovo malvagio verr\u00e0 deposto \"per indegnit\u00e0\" durante il secondo Concilio di Lione (1274) e sar\u00e0 anche scomunicato; l'uomo, quasi a dimostrare per intero la sua indole, si metter\u00e0 allora alla testa di una banda di malfattori con i quali compir\u00e0 ogni genere di nefandezze per alcuni anni, finch\u00e9 non sar\u00e0 ucciso nel 1282 durante un'azione di brigantaggio.\nL'Inghilterra e la Crociata.\nLasciata Liegi Tedaldo prese nel 1267 la croce di crociato a Parigi e fu quindi inviato da papa Clemente IV in Inghilterra per assistere il cardinale Ottobono Fieschi, futuro papa Adriano V, in una delicata e difficile missione di cui faceva parte anche Benedetto Caetani, il futuro papa Bonifacio VIII, missione che si concluse nell'autunno del 1268. Cos\u00ec, in quel fatale 1268 in cui la morte di Corradino aveva segnato il tramonto della Casa imperiale di Svevia, Tedaldo Visconti, pur avendo solo gli ordini minori, era buon amico del papa, di vari cardinali e futuri pontefici ed era stimato in tutta la Chiesa come uomo saggio, retto e onestissimo; proprio allora, il 29 novembre 1268, mor\u00ec improvvisamente papa Clemente IV. I cardinali si riunirono a Viterbo per dare inizio a quella che fu la pi\u00f9 lunga e difficile elezione papale della storia della Chiesa. Tedaldo all'inizio del 1270 raggiunse Edoardo I d'Inghilterra per predicare la nona crociata a San Giovanni d'Acri; fu qui che, all'inizio dell'autunno del 1271, lo raggiunsero i messi del Sacro Collegio per informarlo che i cardinali, dopo una Sede vacante di ben 33 mesi, lo avevano eletto Sommo Pontefice della Chiesa di Roma.\nLa furia dei viterbesi e la \"Ubi Periculum\".\nL'elezione di Gregorio X era avvenuta dopo ben 1006 giorni di Sede vacante, al termine di un'interminabile e complicatissima elezione papale, che ne fecero il primo e pi\u00f9 lungo conclave della storia. Era accaduto che, alla morte di papa Clemente IV nel 1268, i 19 cardinali riuniti a Viterbo per eleggerne il successore si erano trovati in grande disaccordo tra loro a causa di profonde divisioni politiche e nazionalistiche. Poich\u00e9 dopo un anno e mezzo le votazioni continuavano a susseguirsi senza alcun esito positivo, esplosero improvvisi lo sdegno e l'insofferenza dei viterbesi che, guidati dal Capitano del popolo Raniero Gatti, segregarono a forza i cardinali nella grande sala del Palazzo Papale senza contatti con l'esterno (\"clausi cum clave\"), quindi ridussero loro il vitto, e infine addirittura scoperchiarono il tetto della sala, pur di farli arrivare ad un accordo. La segregazione venne successivamente ridotta ma, nonostante tutto, i porporati impiegarono altri 15 mesi per accordarsi sul nome di Tedaldo Visconti (1\u00ba settembre 1271). Gregorio, memore di quanto accaduto a Viterbo, durante il Concilio di Lione promulg\u00f2 una sua costituzione apostolica, contenente norme precise che regolavano l'elezione papale: era la \"Ubi Periculum\" (16 luglio 1274).\nLa costituzione prevedeva che, entro dieci giorni dalla morte del papa, i cardinali elettori si riunissero, ciascuno con un solo accompagnatore, in una sala del palazzo ove risiedeva il defunto pontefice e venissero l\u00ec segregati senza alcun contatto con l'esterno; trascorsi tre giorni senza che fosse avvenuta l'elezione ai porporati doveva essere ridotto il vitto ad una sola pietanza per pasto; dopo altri cinque giorni il cibo doveva essere ulteriormente limitato a pane, vino e acqua; inoltre, durante l'elezione, tutti i redditi ecclesiastici dei cardinali venivano trattenuti dal Camerlengo, che li avrebbe poi messi a disposizione del nuovo papa. Appare evidente come la \"Ubi Periculum\" fosse in realt\u00e0 molto limitante per i cardinali e impedisse loro quei contatti con l'esterno che avevano caratterizzato molte precedenti elezioni; si dice che dietro questa costituzione vi sia stata l'ispirazione di Bonaventura da Bagnoregio, che era grande amico di Gregorio X e voleva forse ripristinare l'autonomia del Sacro Collegio. Sta di fatto che diversi cardinali mal digerirono la \"Ubi Periculum\" e si adoperarono successivamente per farla prima sospendere da Adriano V nel luglio 1276, poi addirittura revocare da papa Giovanni XXI nel settembre dello stesso anno.\nFu papa Celestino V a reintrodurla nel 1294, mentre papa Bonifacio VIII, nel 1298, la inser\u00ec integralmente nel Codice di diritto canonico; va notato come questi due ultimi papi avessero entrambi ben conosciuto e stimato Gregorio X. Salvo piccole modifiche, dovute al mutare dei tempi, la \"Ubi Periculum\" regola tuttora lo svolgimento del conclave, che \u00e8 stato istituito con questa costituzione, di cui i viterbesi furono i precursori.\nIl pontificato.\nDall'elezione alla consacrazione (1271-1272).\nLa notizia della sua elezione lasci\u00f2 Tedaldo stupefatto. Il neoeletto pontefice si rec\u00f2 a Gerusalemme per pregare nei Luoghi Santi; in quei giorni incontr\u00f2 anche Marco Polo con il padre Niccol\u00f2 e lo zio Matteo, con i quali si era a lungo intrattenuto mesi prima quando era un semplice arcidiacono. I Polo, in quell'occasione, gli avevano espresso il loro rammarico per la lunga mancanza di un papa, poich\u00e9 nel loro precedente viaggio in Cina avevano ricevuto da Kublai Khan una lettera per il Pontefice, ed erano cos\u00ec dovuti ripartire per la Cina delusi; avuta per\u00f2 notizia in viaggio dell'avvenuta elezione, e saputo anche che l'Eletto era proprio il loro dotto interlocutore di alcuni mesi prima, i tre si affrettarono a ritornare in Terrasanta, dove il nuovo Papa affid\u00f2 loro lettere per il \"Gran Khan\", invitandolo a mandare suoi emissari a Roma. Per dare maggior peso a questa missione, mand\u00f2 con i Polo, come suoi legati, due padri domenicani.\nQuindi, il 18 novembre 1271, con una scorta e una piccola flotta messe a sua disposizione da Edoardo I d'Inghilterra, il nuovo pontefice part\u00ec da Gerusalemme giungendo a Brindisi il 1\u00ba gennaio 1272; a Benevento fu accolto con grandi onori da Carlo d'Angi\u00f2, che ostent\u00f2 con lui una protettiva e deferente amicizia. A Ceprano, porta d'ingresso dello Stato Pontificio, incontr\u00f2 una rappresentanza del Sacro Collegio e, finalmente, il 10 febbraio 1272 giunse a Viterbo. Accolto trionfalmente, Tedaldo tenne subito, nel Duomo, un discorso pieno di passione sulla necessit\u00e0 di liberare la Terra santa. Sempre a Viterbo, alcuni giorni pi\u00f9 tardi, venne ordinato sacerdote, poi consacrato vescovo, e scelse il nome pontificale di Gregorio X. Infine, l'11 marzo entr\u00f2 in Roma, salutato con grande entusiasmo da un popolo che da tanti anni non vedeva pi\u00f9 il \"suo\" Papa e, il 27 marzo 1272, fu incoronato in San Pietro. Appena quattro giorni pi\u00f9 tardi, il 1\u00ba aprile, annunci\u00f2 la convocazione di un Concilio ecumenico da tenere a Lione nel maggio 1274 con il triplice intento di risolvere i problemi della Terra santa, riunire la Chiesa di Roma a quella di Costantinopoli e rimuovere le molte difficolt\u00e0 interne della Chiesa.\nPartito da Roma nell'estate 1272, Gregorio si trattenne ad Orvieto fino all'anno seguente. Nel novembre del 1273 il Papa giunse a Lione, ove il Concilio ebbe inizio il 7 maggio 1274.\nIl Concilio di Lione.\nIl Secondo Concilio di Lione fu tra i pi\u00f9 importanti e partecipati dell'intera storia della Chiesa. A Lione, citt\u00e0 dell'alta Francia facilmente raggiungibile dalla Germania, giunsero moltissimi cardinali, circa cinquecento tra arcivescovi e vescovi, sessanta abati e pi\u00f9 di mille prelati ed uomini di chiesa, nonch\u00e9 i maggiori teologi del tempo, con in testa i francescani Bonaventura da Bagnoregio e Alberto Gonzaga, il servita Filippo Benizi ed i domenicani Alberto Magno e Pietro di Tarantasia; vi prese parte anche Pietro Angeleri da Morrone, per impedire che l'ordine monastico da lui fondato fosse soppresso; il sommo teologo Tommaso d'Aquino invece mor\u00ec nell'Abbazia di Fossanova mentre si stava recando proprio a Lione su esplicita richiesta di Gregorio. Al Concilio intervennero anche, con presenze pi\u00f9 o meno lunghe, diversi sovrani e principi. I lavori conciliari ebbero termine il 17 luglio 1274.\nQuando Gregorio convoc\u00f2 il Concilio, a soli quattro giorni dalla sua incoronazione, indic\u00f2 con precisione i tre obiettivi che l'assise conciliare si prefiggeva, cio\u00e8:\nIn sede organizzativa, dopo la sessione inaugurale tenuta dal papa il 7 maggio 1274, venne poi dedicata una sessione del Concilio ad ognuno dei tre temi conciliari: cos\u00ec, nella II Sessione (18 maggio) si parl\u00f2 della Terra santa, nella III Sessione (4 giugno) fu trattata la riforma della Chiesa, mentre durante la IV Sessione (6 luglio) si discusse dell'unit\u00e0 con la Chiesa ortodossa, con la partecipazione di una prestigiosa delegazione della Chiesa ortodossa; nella V Sessione (16 luglio) furono approvati alcuni decreti sul clero, venne presentata la costituzione apostolica \"Ubi Periculum\" e fu anche battezzato solennemente uno dei Tartari inviati in delegazione dal \"Gran Khan\". Il Concilio si chiuse il 17 luglio 1274.\nOltre al grande successo partecipativo, si ebbe la percezione che potessero essere raggiunti tutti gli obiettivi principali per i quali il concilio era stato convocato: \nIn realt\u00e0 si trattava di decisioni che non avevano, nei primi due casi, solide basi: dopo la morte Gregorio X la Chiesa cattolica entr\u00f2 nuovamente in un periodo di grave instabilit\u00e0 (in 16 mesi si succedettero ben 4 pontefici) e non si parl\u00f2 pi\u00f9 di Crociate. L'unit\u00e0 con la Chiesa ortodossa, di fatto \"imposta\" ai sudditi orientali dall'imperatore, mor\u00ec con lui: alla scomparsa di Michele VIII essa fu infatti subito annullata dal figlio Andronico; anzi, il solco tra le due Chiese si approfond\u00ec sempre pi\u00f9. Cos\u00ec, dopo qualche anno, del grande Concilio di Gregorio X rimase solo la \"Ubi Periculum\", che, per di pi\u00f9, era una costituzione apostolica (cio\u00e8 un atto promulgato direttamente dal papa) e non conciliare.\nMorte ad Arezzo sulla strada di Roma.\nGregorio X lasci\u00f2 Lione solo a fine aprile 1275; il 14 maggio incontr\u00f2 a Beaucaire Alfonso X di Castiglia convincendolo a desistere dal rivendicare le sue mire sulla corona imperiale. Il 20 ottobre vide a Losanna Rodolfo I d'Asburgo, quindi riprese la strada di Roma. Lo stato di salute del papa era peggiorato in quei mesi, forse per colpa della vecchia ernia inguinale, che tornava a farsi sentire sempre pi\u00f9 spesso. Il pontefice non poteva affaticarsi e, durante i viaggi, era costretto a periodiche soste. Cos\u00ec, a met\u00e0 dicembre, si ferm\u00f2 un paio di giorni a Santa Croce al Mugello, ospite nel castello degli Ubaldini. Tra il 19 e il 20 dicembre 1275 giunse ad Arezzo, dove le sue condizioni si aggravarono progressivamente, con un sensibile innalzamento della temperatura. Mor\u00ec nel palazzo vescovile di Arezzo il 10 gennaio 1276. Le sue spoglie riposano in una pregevole arca sepolcrale nel duomo di Arezzo. \u00c8 stato beatificato da papa Clemente XI nel 1713, per conferma del culto \"ab immemorabili\"; nel \"Martyrologium Romanum\" la sua festa cade il 10 gennaio. Al suo nome \u00e8 intitolato l'Istituto aretino di scienze religiose.\nRelazioni con i monarchi cristiani.\nNel 1267 l'esercito di Carlo d'Angi\u00f2 sconfisse l'esercito svevo (battaglia di Tagliacozzo), segnando il tramonto della potenza sveva e il tramonto definitivo del ghibellinismo italiano. Quando Gregorio sal\u00ec al Soglio l'Italia era dominata dagli Angioini, capo dei guelfi italiani. L'azione del papa fu volta a creare un equilibrio tra le due forze, cercando di porre fine alle controversie tra guelfi e ghibellini. Il pontefice si rec\u00f2 personalmente a Firenze, la capitale guelfa, dove giunse il 18 giugno 1273 accompagnato da Carlo d'Angi\u00f2, per pacificare due fazioni. Il tentativo si risolse in gravi tafferugli (fomentati probabilmente proprio dall'Angi\u00f2 che era contrario a un accordo), che costrinsero il Papa a scagliare l'interdetto sulla citt\u00e0 stessa.\nPer riequilibrare la potenza degli angioini, Gregorio X riusc\u00ec a far rinascere il Sacro Romano Impero dopo una \"vacatio\" ultraventennale. Nel settembre 1273 il pontefice comunic\u00f2 ai principi tedeschi che se essi non si fossero accordati sul nome di un imperatore, lo avrebbe scelto egli stesso con il collegio cardinalizio. Il 29 settembre i principi elettori tedeschi si riunirono a Francoforte e, con il favore dei vescovi renani e quindi, con ogni probabilit\u00e0, dello stesso Papa, elessero Rodolfo d'Asburgo.\nNegli incontri di Losanna (ottobre 1275), il neoeletto imperatore Rodolfo giur\u00f2 fedelt\u00e0 al vicario di Cristo, ai cardinali e a tutta l'assemblea con le stesse formule utilizzate da Ottone IV e da Federico II. Egli promise inoltre, con un atto che ebbe importanza politica e vasta risonanza, di proteggere la Chiesa romana e di conservare integralmente i suoi possessi. Gli accordi non furono ratificati per la morte prematura di Gregorio X. La sua azione fu portata a termine da Niccol\u00f2 III (1277-1280).\nRelazioni con le personalit\u00e0 religiose del suo tempo.\nNel corso della sua vita Gregorio X ebbe modo di frequentare tutti i pi\u00f9 importanti personaggi della Chiesa di quegli anni; vi furono tra questi personalit\u00e0 straordinarie, successivamente elevate alla gloria degli altari, alcune delle quali tra le massime nell'intera Storia della Chiesa; la dimestichezza con questi santi uomini contribu\u00ec certamente a forgiare sia la tempra che lo spirito di un uomo attento e dotto come Gregorio. Va anzitutto ricordato lo straordinario rapporto di amicizia con san Bonaventura, che si consolid\u00f2 certo negli anni in cui Tedaldo frequent\u00f2 l'Universit\u00e0 di Parigi, ma che era quasi certamente iniziato molto tempo prima in Italia; grazie a questo rapporto fu proprio Bonaventura a spingere Tedaldo verso il Pontificato con i suoi numerosi interventi a Viterbo tra il 1269 e il 1271 durante il celebre Conclave; poi, una volta eletto, fu Gregorio a creare cardinale Bonaventura con uno dei suoi primi atti, e fu ancora il Papa a volere sempre accanto a s\u00e9 il cardinale Bonaventura da Bagnoregio durante il secondo Concilio di Lione. Proprio a Lione, verso la fine del Concilio, Bonaventura fin\u00ec i suoi giorni terreni.\nUn'amicizia non meno importante fu quella con san Tommaso d'Aquino: anche il grande teologo domenicano ebbe un rapporto rilevante con Gregorio X molto prima che questi diventasse papa, e Gregorio chiam\u00f2 Tommaso a Lione nel 1274 per tenere importanti interventi durante il Concilio. Sulla strada che lo portava a Lione Tommaso d'Aquino mor\u00ec nell'abbazia di Fossanova. Gregorio X conobbe altres\u00ec bene san Luigi a Parigi, san Filippo Benizi, generale dei Serviti, che prese la parola al Concilio di Lione, come pure l'insigne teologo domenicano tedesco sant'Alberto Magno, e anche san Celestino V quando era ancora il monaco eremita Pietro Angeleri da Morrone e fu abbracciato da Gregorio sempre durante il Concilio e invitato a celebrare la Messa davanti ai Padri Conciliari, dicendogli che \u00ab [...] nessuno ne era maggiormente degno\u00bb.\nGregorio X fu infine ottimo amico del grande teologo domenicano Pietro di Tarantasia, che lui stesso cre\u00f2 cardinale, suo successore sul Soglio di Pietro col nome di Innocenzo V e che sar\u00e0 poi beatificato nel 1898. Grande merito di Gregorio fu quello di armonizzare la fede razionale e intellettuale del domenicano Tommaso d'Aquino con la dolce e umile spiritualit\u00e0 del francescano Bonaventura, finendo col realizzare un papato vissuto tra ragione e bont\u00e0 d'animo; non stupisce quindi che un simile papa, rigoroso, onesto, dotto e buono, abbia anch'egli conquistato la gloria degli altari nel 1713.\nConcistori per la creazione di nuovi cardinali.\nPapa Gregorio X durante il suo pontificato ha creato 7 cardinali nel corso di 2 distinti concistori.\nGregorio X nella storiografia.\nTutti gli storici medievalisti sono oggi concordi nel riconoscere l'elevato valore del pontificato di Gregorio.\nInfatti, a dispetto di quelli che, anche tra i suoi elettori, vedevano in lui un uomo insignificante, innocuo, destinato insomma ad essere un papa di transizione, Gregorio X si rivel\u00f2 un grande Pontefice. Nei quattro anni del suo pontificato diede infatti molte direttive assolutamente innovative e svolse un'intensa e disinteressata attivit\u00e0 in tutti i campi, tesa soprattutto ad affermare l'indipendenza della Santa Sede, che veniva riconfermata come l'unica depositaria di taluni fondamentali valori: nacque cos\u00ec la volont\u00e0 (che domin\u00f2 sempre il pensiero di Gregorio) di unire l'Europa cristiana per una Grande Crociata che liberasse Gerusalemme. Intimamente legato e subordinato a questa volont\u00e0 fu il desiderio di ricongiungere la Chiesa di Roma a quella d'Oriente, che venne parzialmente realizzato durante il Concilio di Lione.\nIn Italia fu sua incessante cura tentare la pacificazione tra guelfi e ghibellini, ma non riusc\u00ec a realizzarla compiutamente, anche per l'opposizione, pi\u00f9 o meno velata ma tenacissima, di Carlo d'Angi\u00f2. Del resto al sovrano angioino non mancarono motivi di frizione con questo papa che lo trattava con affetto e dolcezza, ma che forse vedeva in lui solo un molesto protettore di cui la Chiesa non aveva pi\u00f9 bisogno. Anche per questo Gregorio appoggi\u00f2 apertamente l'elezione di Rodolfo I d'Asburgo ad Imperatore del Sacro Romano Impero, contro la volont\u00e0 di Carlo I d'Angi\u00f2 che voleva su quel trono il nipote Filippo III; dopo l'elezione Rodolfo scrisse al papa una lettera piena di devozione e di affetto filiale, con toni molto lontani da quelli che avevano usato i monarchi svevi, a dimostrazione del nuovo clima di distensione. Quindi, dopo i tanti momenti oscuri e difficili degli anni passati, la Chiesa aveva di nuovo trovato un grande Papa, secondo molti storici addirittura uno fra i migliori di tutti i tempi. Va ribadito come Gregorio X, con la sua azione, sia riuscito a realizzare, anche se per brevissimo tempo, un papato indipendente, al di sopra dei particolarismi nazionalistici, vero punto di riferimento per l'intero mondo cristiano.\nIn quei decenni cos\u00ec cupi solo papa Bonifacio VIII sapr\u00e0 fare qualcosa di paragonabile, anche se il pragmatismo opportunista di Bonifacio finir\u00e0 per essere molto lontano dalla spirituale e al contempo logica determinazione di Gregorio. La morte improvvisa e la difficile successione ruppero purtroppo i complessi equilibri che Gregorio X aveva saputo costruire.\nPer inciso occorre altres\u00ec notare come Gregorio X sia anche ricordato per le sue importanti decretali, di cui esiste un commento curato dal celebre canonista Giovanni d'Anguiss\u00f2la. Infine, Gregorio X fu il primo papa eletto da un conclave, tenutosi a Viterbo in una forma molto simile a quella odierna.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "57710", "revid": "9881", "url": "https://it.wikipedia.org/wiki?curid=57710", "title": "Metodo dicotomico", "text": ""}
{"id": "57711", "revid": "767487", "url": "https://it.wikipedia.org/wiki?curid=57711", "title": "Il colore viola", "text": "Il colore viola (\"The Color Purple\") \u00e8 un film del 1985 diretto da Steven Spielberg, con protagonista Whoopi Goldberg. Del cast fanno parte anche Danny Glover, Margaret Avery e Oprah Winfrey. Il film \u00e8 incentrato su personaggi femminili, e tratta soprattutto di argomenti come violenza domestica, abusi sessuali, incesto, razzismo e coraggio delle donne violentate. Il soggetto \u00e8 liberamente tratto dall'omonimo romanzo di Alice Walker.\nIl film ha ricevuto 11 nomination agli Oscar, non vincendone, per\u00f2, neanche uno.\nTrama.\nSud degli Stati Uniti, 1909. Celie \u00e8 una ragazzina nera di quattordici anni che, a seguito delle violenze subite dal padre, d\u00e0 alla luce un bambino e una bambina che le vengono brutalmente strappati e dati in adozione subito dopo la nascita. \nSuccessivamente, il padre la costringe a sposare Albert Johnson (detto \"Mister\"), vedovo e padre di tre figli, che la maltratta picchiandola e umiliandola. Poco tempo dopo Nettie, sorella minore di Celie, decide di scappare di casa per via delle molestie sessuali riservatele dal padre e chiede ospitalit\u00e0 alla sorella. Nettie \u00e8 l'unica persona al mondo da cui Celie si senta amata e che ama profondamente a sua volta: la ragazza insegna a Celie a leggere e a scrivere ma, ben presto, si rende conto che il cognato le rivolge attenzioni morbose.\nUn giorno Albert tenta di prendere Nettie con la forza, ma quest'ultima reagisce e viene cacciata via. Il dolore delle due sorelle nel doversi separare \u00e8 immenso. Andandosene, Nettie promette pi\u00f9 volte alla sorella che le scriver\u00e0 e che solo la morte potr\u00e0 impedirglielo.\n1916. Celie, ormai divenuta adulta, non ha pi\u00f9 avuto notizie da Nettie. \nNel frattempo Harpo, figlio maggiore di Albert, ha intenzione di sposare Sofia, una ragazza fiera e risoluta, da sempre in lotta per affermare la sua uguaglianza come donna di colore. Nonostante il dissenso del futuro suocero, Sofia riesce a sposare Harpo e i due vanno a vivere in una casupola vicina a quella di Albert. \nNella loro convivenza, a dominare \u00e8 il sesso femminile, quindi Albert consiglia a Harpo di picchiare Sofia per ristabilire la sua autorit\u00e0; il figlio, non convinto, chiede consiglio a Celie la quale, abituata alle continue prepotenze del marito, finisce per dargli lo stesso consiglio. Quindi egli si dirige da Sofia intenzionato a farsi valere in quel modo; questa, capite in anticipo le intenzioni di suo marito, gli fa un occhio nero.\nSofia litiga con Celie e questa non riesce proprio a capirne il motivo: lei ha continuamente subito abusi e maltrattamenti e non ha alcuna idea di cosa siano l'amore, l'affetto e l'amicizia.\nCiononostante, Harpo e sua moglie si rappacificano, ma solo temporaneamente. Poich\u00e9, tra un litigio e l'altro, mettono al mondo un figlio, la famiglia si ingrandisce in fretta, finch\u00e9 Sofia non decide di andarsene portandosi via i quattro bambini e lasciando Harpo da solo. Nel frattempo nella contea arriva una donna di nome Shug Avery, cantante e ballerina nonch\u00e9 ex amante di Albert; questi la ospita senza alcun dissenso da parte della moglie, poich\u00e9 Celie \u00e8 molto ingenua e non ha idea di cosa siano in realt\u00e0 un marito e una moglie. Shug \u00e8 la figlia del pastore della contea ma non parla con suo padre da tanti anni: egli l'ha diseredata considerandola una peccatrice libertina con figli sparsi ovunque.\n1922. Harpo costruisce un \"blues bar\" sulle rive di un laghetto e fa esibire Shug Avery durante l'inaugurazione. Il locale riscuote molto successo. Sono presenti anche Albert e Celie: Shug cerca di farla sorridere dedicandole una canzone (\"Miss Celie's Blues\"). Ad un certo punto compare anche Sofia, che presenta il suo fidanzato. Non appena Harpo la vede, pur avendo anche lui un'amante, fa una scenata di gelosia che finisce in rissa.\nDopo un inizio burrascoso, tra Celie e Shug nasce una certa complicit\u00e0, tanto che Celie le confessa di essere felice della sua presenza, anche perch\u00e9 quando Albert la ospita, per fare bella figura, non la picchia. Infatti, Celie dice a Shug che la picchia perch\u00e9 non \u00e8 lei. Arriva per\u00f2 il giorno in cui Shug decide di tornare a girovagare nelle sue azzardate tourn\u00e9e e seppur Celie, ormai fortemente legata a lei, voglia partire con lei per Memphis, non trova il coraggio di chiederglielo a causa dello sguardo severo di suo marito. \u00c8 settembre e Celie rimane nuovamente sola.\nMentre stanno facendo la spesa, Sofia e i suoi bambini incontrano il sindaco e sua moglie Miss Millie, una donna altezzosa e vuota, che le chiede prepotentemente di diventare la sua cameriera. Forte del suo orgoglio, Sofia rifiuta in modo colorito: la donna rimane di sasso, tanto da far avanzare nuovamente la sua proposta dal marito che per\u00f2 riceve la stessa identica risposta. Ricevuto uno schiaffo dal sindaco, la bellicosa Sofia risponde rifilandogli un pugno. Il risultato \u00e8 la reclusione in carcere per otto anni, ove viene picchiata e maltrattata.\n1930. Sofia esce di galera per entrarne in una pi\u00f9 atroce: viene costretta ad essere la nuova cameriera di Miss Millie. La detenzione ha annichilito Sofia: ingrigita, zoppa, con un occhio storto, ha perduto tutta la propria forza combattiva. Il giorno di Natale viene portata a casa sua per rivedere i suoi figli e la sua famiglia, ma, con la scusa di non sentirsi sicura nel tornare da sola in macchina, la crudele Miss Millie la strappa all'abbraccio dei suoi cari e la riporta con s\u00e9. Harpo, che negli anni si \u00e8 preso cura dei figli, si sente in colpa per averla lasciata andare.\n1936. Nella contea fa ritorno Shug, che nel frattempo si \u00e8 sposata ed \u00e8 benestante.\nSoggiorna col nuovo marito a casa di Albert dove ritrova la stessa Celie, maltrattata e sola. Un giorno arriva la posta ed \u00e8 Shug che la va a prendere: tra le lettere ne trova una di Nettie e, approfittando dell'ubriachezza degli uomini, la consegna a Celie. Ella finalmente scopre che sua sorella \u00e8 viva e sta bene, che risiede in Africa con Adam e Olivia (i figli nati dai rapporti con colui che credeva suo padre, ma che in realt\u00e0 \u00e8 il patrigno) e che insegna ai bambini africani a leggere e scrivere.\nApprofittando della lontananza dei rispettivi mariti, Shug e Celie vanno alla ricerca delle lettere di Nettie e sotto un'asse di legno nella camera del marito ne trovano a decine.\nLeggendole, per Celie si apre un mondo nuovo che non conosceva e comincia a ricostruire la propria dignit\u00e0.\nArriva il giorno in cui, per vendetta, decide di uccidere Albert con il rasoio mentre gli fa la barba (cosa che prov\u00f2 a fare anche da ragazzina), ma Shug riesce a fermarla giusto in tempo. Durante una cena, in cui sono presenti Albert e i suoi figli, Celie, Shug e suo marito, Harpo e la sua amante Squeak, Sofia e i suoi figli ed il padre di Albert, Shug rivela ad Albert la sua intenzione di partire e di portare con s\u00e9 a Memphis anche Celie. Di fronte all'ennesimo tentativo di trattenerla, Celie maledice il marito: tutto quello che le ha fatto ricadr\u00e0 su di lui e tutto ci\u00f2 che pensa si tramuter\u00e0 in polvere. Il discorso risveglia l'animo ribelle di Squeak (il cui vero nome \u00e8 in realt\u00e0 Mary Hughnes) che decide di partire per Memphis a sua volta per tentare una carriera di cantante. Sofia si ridesta in quel momento dall'abulia di cui era preda, prende le redini della famiglia e ritorna insieme ad Harpo.\n1937. Tornata in occasione della morte del patrigno, Celie scopre che ha ereditato dal suo vero padre il terreno, il negozio di sartoria e la casa dove abitava. Diventata proprietaria delle attivit\u00e0, si mette in proprio e diventa una donna indipendente, mentre Shug, dopo tanti anni, riesce finalmente a riappacificarsi col padre. Albert nel frattempo \u00e8 rimasto solo, la casa ed egli stesso vanno in rovina, e cos\u00ec inizia a maturare in lui il pentimento per la cattiveria nei confronti di Celie. L'occasione per redimersi giunge quando \u2014 trovata tra la posta una lettera dell'ufficio immigrazione statunitense in cui si chiede il rientro negli Stati Uniti di Nettie, Adam ed Olivia \u2014 mette segretamente a disposizione il proprio denaro per fare ricongiungere Celie alla sua famiglia.\nCon Albert che guarda da lontano la scena, le due sorelle si ricongiungono e Adam e Olivia finalmente incontrano la loro vera madre.\nProduzione e incassi.\nCon un budget di circa 15 milioni di dollari, il film di Spielberg ha incassato oltre 98 milioni di dollari negli Stati Uniti. Le riprese si sono svolte tra giugno e agosto 1985."}
{"id": "57712", "revid": "533647", "url": "https://it.wikipedia.org/wiki?curid=57712", "title": "Senatore a vita (ordinamento italiano)", "text": "La carica di senatore a vita, nell'ordinamento giuridico italiano, \u00e8 prevista dall' che designa i soggetti facenti parte con mandato vitalizio del Senato della Repubblica.\nEssi si distinguono in \"senatori di diritto e a vita\" (ossia gli ex presidenti della Repubblica, che accedono automaticamente alla carica una volta ultimato il loro mandato) e \"senatori a vita di nomina presidenziale\" (ossia nominati - nel numero massimo di cinque - dal Capo dello Stato tra i cittadini italiani che abbiano \u00ab\"illustrato la Patria per altissimi meriti nel campo sociale, scientifico, artistico e letterario\"\u00bb). \nLa differente denominazione non cela per\u00f2 alcuna differenza in termini di competenze e prerogative, le quali sono comunque del tutto equiparate a quelle di coloro che ricoprono la carica senatoriale con mandato elettivo a termine.\nNon essendo soggetti al rinnovo in occasione delle tornate elettorali, i senatori a vita decadono dalla carica solo per decesso, rinuncia o a seguito di destituzione secondo i canonici meccanismi di decadenza parlamentare.\nStoria.\nDai lavori dell'Assemblea Costituente risulta che i senatori a vita sono stati inseriti nel nuovo Senato per due ragioni: da una parte assicurare al Senato la partecipazione di membri particolarmente competenti e qualificati, dall'altra parte per consentire la presenza in Senato di voci indipendenti dai partiti e che rappresentino qualcosa di diverso dalla politica, cos\u00ec da integrare e qualificare positivamente la rappresentanza parlamentare scaturita dal voto. \nA partire dagli ultimi anni del XX secolo, il Parlamento ha discusso diverse proposte di riforma costituzionale che si sono occupate dell'istituto dei senatori a vita. Quelle approvate in commissione o dalle assemblee, tuttavia, non ne hanno mai previsto l'abolizione, ma piuttosto una sua riforma, ad esempio con l'introduzione del mandato a termine al posto di quello a vita.\nNella storia della Repubblica italiana i senatori a vita sono stati in totale 47, di cui 11 ex Presidenti della Repubblica.\nNumero massimo di senatori a vita.\nIl secondo comma dell'art. 59 della Costituzione, modificato dall'art. 3 della Legge Costituzionale 1/2020 (in vigore dal 5 novembre 2020), stabilisce quanto segue: \nTuttavia, fino al 4 novembre 2020 il secondo comma dell'articolo 59 della Costituzione stabiliva che \nIn dottrina si era posto il problema se il limite costituzionale di cinque senatori a vita fosse da intendersi come limite massimo di senatori a vita presenti in Senato oppure come limite massimo di nomine a disposizione di ciascun presidente. Dall'entrata in vigore della Costituzione nel 1948 fino all'anno 1984 vi fu una chiara prevalenza della prima interpretazione, anche in considerazione della collocazione dell'articolo 59 tra le norme relative al Parlamento, nonch\u00e9 dell'intenzione espressa chiaramente negli atti dell'Assemblea Costituente.\nPeraltro, il presidente Einaudi esercit\u00f2 il diritto di nomina per otto volte, al fine di sostituire Arturo Toscanini (che aveva rinunciato), Trilussa e Guido Castelnuovo (che nel frattempo erano deceduti). Pertanto si guard\u00f2 al numero di senatori in carica nello stesso tempo, e non gi\u00e0 al numero di volte che il presidente esercit\u00f2 il potere di nomina.\nNel 1984, invece, il presidente Sandro Pertini, dopo il parere favorevole della giunta per il regolamento del Senato, segu\u00ec la seconda interpretazione, nominando altri due senatori a vita: questi arrivarono a essere quindi complessivamente sette. Secondo tale interpretazione infatti, l'articolo 59, comma 2 della Costituzione non intenderebbe limitare a cinque il numero di senatori a vita che possono sedere in Parlamento, ma permettere a ogni presidente di nominare i \"suoi\" cinque senatori a vita. Questa interpretazione \u00e8 stata fortemente criticata da parte della dottrina, poich\u00e9 rischiava di alterare, secondo un'interpretazione restrittiva della norma, il carattere rappresentativo del Senato come dalle discussioni agli atti dell'Assemblea Costituente.\nIl successivo presidente, Francesco Cossiga, segu\u00ec la medesima interpretazione di Pertini e nomin\u00f2 altri cinque senatori a vita. Cossiga propose la nomina anche a Indro Montanelli nel 1991, che rifiut\u00f2. Lo stesso anno anche Nilde Iotti, di fronte a indiscrezioni relative a una sua possibile nomina, fece sapere di non essere interessata preferendo rimanere presidente della Camera dei deputati. Come conseguenza tra il 1982 e il 1992 il numero di senatori a vita totali sal\u00ec da 6 (4 per merito e 2 ex presidenti) al massimo di 11 (9 per merito e 2 ex presidenti) nel 1992 (alla fine del mandato presidenziale di Francesco Cossiga).\nIn seguito torn\u00f2 chiaramente a prevalere l'interpretazione iniziale (appoggiata da pressoch\u00e9 tutti i costituzionalisti e seguita da tutti i presidenti successivi a Cossiga), secondo la quale i senatori a vita di nomina presidenziale non possono essere in numero superiore a cinque.\nIl presidente Oscar Luigi Scalfaro, fedele all'interpretazione iniziale e memore della sua esperienza in Assemblea Costituente, non nomin\u00f2 alcun senatore durante il suo mandato, mentre Carlo Azeglio Ciampi ne nomin\u00f2 cinque, ma attendendo che il numero di senatori per merito scendesse nel 2001 sotto il limite di cinque e rispettando tale limite sino alla fine del suo mandato.\nIl presidente Giorgio Napolitano, nel corso del suo primo mandato, nomin\u00f2 un solo senatore a vita (Mario Monti), nominandone poi altri quattro (Renzo Piano, Claudio Abbado, Elena Cattaneo e Carlo Rubbia) all'inizio del secondo mandato, attenendosi all'interpretazione restrittiva.\nIl presidente Sergio Mattarella ha nominato Liliana Segre, arrivando alla soglia dei cinque senatori a vita di nomina presidenziale.\nLa legge costituzionale 19 ottobre 2020, n. 1, approvata con \"referendum\" del 20 e 21 settembre 2020 e in vigore dal 5 novembre 2020, stabilisce definitivamente che il numero complessivo dei senatori di nomina presidenziale non pu\u00f2 in alcun caso essere superiore a cinque.\nAttuali senatori a vita.\nAl 2022 sono in carica sei senatori a vita: il presidente emerito della Repubblica Giorgio Napolitano e altri cinque di nomina presidenziale (Mario Monti, Elena Cattaneo, Renzo Piano e Carlo Rubbia, nominati da Napolitano, e Liliana Segre, nominata da Sergio Mattarella).\nSenatori a vita nominati dal Presidente della Repubblica.\nNominati da Enrico De Nicola.\nNessun senatore a vita fu nominato da Enrico De Nicola.\nNominati da Oscar Luigi Scalfaro.\nNessun senatore a vita fu nominato da Oscar Luigi Scalfaro.\nElenco in ordine alfabetico.\nIn grassetto sono evidenziati i sei senatori a vita in carica al 19 gennaio 2018 (data dell'ultima variazione):\nSenatori a vita in ordine di durata.\nIn grassetto sono indicati i senatori ancora in carica.\nSenatori a vita pi\u00f9 longevi.\nIn grassetto sono indicati i senatori ancora in vita e in carica."}
{"id": "57714", "revid": "125796575", "url": "https://it.wikipedia.org/wiki?curid=57714", "title": "Prova a prendermi", "text": "Prova a prendermi (\"Catch Me If You Can\") \u00e8 un film del 2002 diretto da Steven Spielberg e interpretato da Leonardo DiCaprio e Tom Hanks. Adattamento del romanzo autobiografico \"Catch Me if You Can\" di Frank Abagnale Jr..\nIl film ha riscosso un buon successo, sia da parte della critica che del pubblico, ottenendo due candidature ai Premi Oscar 2003 grazie a John Williams (migliore colonna sonora) e Christopher Walken (miglior attore non protagonista), nel ruolo del padre di Frank Abagnale Jr.\nTrama.\nNew Rochelle (New York), 1964: la famiglia Abagnale, composta da Frank, Paula e il figlio sedicenne Frank Jr., rispettata e benestante, viene scossa dai problemi del capofamiglia con il fisco statunitense; tutte le banche che va a consultare non gli concedono alcun tipo di prestito, costringendolo a trasferirsi con la famiglia in un modesto appartamento. La moglie Paula, nel frattempo, comincia a intrattenere una relazione segreta con Jack, presidente del Rotary Club di New Rochelle e amico del marito. Dopo Frank Jr., anche Frank scopre il tradimento, a causa del quale vengono avviate le pratiche per il divorzio. Il figlio, messo alle strette da un avvocato, scappa di casa quando viene costretto a scegliere il genitore per l'affidamento.\nFrank Jr. vive in varie pensioni di New York sfruttando un blocchetto degli assegni di sua propriet\u00e0, ma quando i 25 dollari sul conto aperto dal padre finiscono gli assegni cominciano a tornare indietro, e i proprietari degli alberghi si rifiutano di concedere gratuitamente un alloggio al giovane. Il ragazzo si rende conto che l'unico modo per continuare la sua esperienza lontano da casa \u00e8 la truffa: sugli assegni cambia l'anno di nascita stampato (da 1948 a 1938) e si ribattezza Frank Taylor. Avvalendosi della nuova identit\u00e0, Frank Jr. tenta di farsi cambiare gli assegni falsi da alcune delle banche pi\u00f9 rinomate della citt\u00e0, che, tuttavia, rifiutano.\nA questo punto, il giovane decide di spacciarsi per un pilota della Pan Am. Dopo aver raccolto tutte le informazioni necessarie, comincia a fabbricare assegni dello stipendio, ottiene una divisa da pilota e vola in giro per il mondo con la pratica del \"deadheading\". L'agente dell'FBI Carl Hanratty, specialista in frode bancaria, si accorge di lui e si mette sulle sue tracce. Carl sorprende Frank Jr. in una camera d'albergo di Los Angeles, ma il giovane riesce a farla franca, convincendo l'agente che la sua identit\u00e0 \u00e8 quella di Barry Allen dei servizi segreti statunitensi, alla ricerca anch'esso del truffatore.\nFrank Jr. fa rotta verso la Georgia, compra degli appartamenti di lusso e intrattiene feste mondane ogni giorno. In una visita all'ospedale, conosce e si invaghisce di un'infermiera, Brenda Strong, e \"decide\" di diventare medico in quella struttura. Perci\u00f2, falsifica una laurea all'Universit\u00e0 di Harvard con specializzazione in pediatria. Hanratty collega il nome Barry Allen all'omonimo personaggio dei fumetti di Flash e scopre, dopo varie indagini dai genitori del ragazzo, che il ricercato \u00e8 il diciassettenne Frank Abagnale Jr. e che sta esercitando la professione di medico ad Atlanta sotto la falsa identit\u00e0 di Frank Conners.\nFrank Jr. nel frattempo cerca di stabilizzarsi e decide di fidanzarsi con Brenda Strong, luterana e figlia di un facoltoso avvocato; per tale ragione, a casa Strong, il giovane cerca di accattivarsi la simpatia dei genitori della ragazza fingendosi laureato a Berkeley, ma viene messo in difficolt\u00e0 dal padre di Brenda, Roger, che aveva frequentato lo stesso ateneo, ma, dopo un colloquio a quattr'occhi, riesce a ottenere la mano della ragazza. Studier\u00e0 due settimane giurisprudenza e superer\u00e0 l'esame da avvocato in Louisiana, necessario per assicurarsi la fiducia dei genitori di Brenda.\nQuando Hanratty trova l'ufficio del dottor Conners, Frank Jr. se n'\u00e8 gi\u00e0 andato. Una telefonata dello stesso ricercato mette al corrente l'agente dell'imminente fidanzamento e gli rende chiaro come ormai il truffatore non possa pi\u00f9 cambiare nome. Hanratty e i suoi uomini si presentano alla festa di fidanzamento, ma Frank Jr. fugge con valigie piene di soldi lasciandone molti a Brenda a cui chiede di raggiungerlo all'aeroporto per fuggire assieme; a quel punto il suo guadagno ammontava a pi\u00f9 di quattro milioni di dollari in assegni falsi.\nI tentativi dell'FBI di incastrare il fuggitivo, anche utilizzando Brenda come esca, sono vani: Frank Jr. si rifugia in Europa, perpetrando la frode. \u00c8 il Natale del 1967 quando Hanratty, grazie alla consulenza di vecchi tipografi, lo individua e lo cattura a Montrichard, il piccolo comune francese in cui era nata la madre. Frank Jr. sconta sei mesi in una prigione francese prima che Hanratty lo riprenda per l'estradizione negli Stati Uniti. Qui il truffatore viene condannato a dodici anni di isolamento ad Atlanta.\nCinque anni pi\u00f9 tardi Hanratty, che nel frattempo \u00e8 andato a trovarlo spesso e si \u00e8 reso conto che l'esperienza di falsario di Frank gli permette di riconoscere un assegno falso e come sia stato fabbricato con una sola occhiata, lo fa scarcerare a condizione che sconti la pena restante lavorando per l'FBI: Frank Jr., nonostante qualche tentennamento e il pensiero di fuggire per un'ultima volta, accetta e inizia a lavorare per il reparto anti-frode dell'FBI insieme ad Hanratty. In seguito, si arricchir\u00e0 legalmente con consulenze e perfezionamento di sistemi antifalsificazione.\nProduzione.\nLa regia del film era stata inizialmente assegnata a Gore Verbinski, ma quest'ultimo dovette rinunciare in quanto gi\u00e0 impegnato con il film \"La maledizione della prima luna\". Anche James Gandolfini, previsto originariamente nel ruolo di Carl Hanratty, dovette rinunciare per problemi di tempo in quanto era molto impegnato a girare la serie TV \"I Soprano\".\nSceneggiatura.\nIl film si basa sulla vera storia di Frank Abagnale Jr., che tra il 1964 e il 1969 riusc\u00ec a incassare centinaia di assegni falsi in 26 paesi del mondo e in tutti gli Stati Uniti. Frank Abagnale scrisse la sua autobiografia quando era gi\u00e0 stato rilasciato. Successivamente, Abagnale ha continuato a lavorare nel settore finanziario, contribuendo allo sviluppo delle tecniche anti-contraffazione delle banche, disegnando anche nuovi tipi di assegni.\nJeff Nathanson, per la realizzazione di \"Prova a prendermi\", ha adattato il libro cambiando alcuni particolari, ma comunque sempre in collaborazione con Abagnale. Per esempio, esagera il rapporto tra Abagnale e Hanratty (che in realt\u00e0 nel libro si chiama Sean O'Riley) e tralascia particolari (ad esempio, dopo essere stato detenuto in Francia, Abagnale scont\u00f2 altri sei mesi in una prigione svedese).\nRiprese.\nIl film \u00e8 costato in tutto 52 milioni di dollari. Questo \u00e8 il primo film dal 1988 in cui Tom Hanks non riceve il compenso pi\u00f9 alto per un ruolo di protagonista, assegnato a DiCaprio.\nIl film \u00e8 stato girato in 56 giorni all'inizio del 2002, in pi\u00f9 di 140 location degli Stati Uniti e del Canada. Una delle location era il famoso Terminal 5 dell'aeroporto John Kennedy di New York. Quel terminal, costruito nel 1962 e allora considerato un capolavoro d'architettura, aveva chiuso nel 2001 a causa dell'abbandono della TWA, ma ha riaperto nel 2008.\nLe riprese esterne dell'aeroporto di Miami sono state girate nell'aeroporto di Ontario in California.\nCast.\nLeonardo DiCaprio ha recitato quasi sempre in cattive condizioni di salute. Il vero Frank Abagnale Jr. compare brevemente nel ruolo di un poliziotto francese. Compare anche il figlio di Spielberg: \u00e8 il ragazzo che dorme sull'aereo dietro DiCaprio quando viene riportato negli Stati Uniti dalla Francia.\nColonna sonora.\nLa colonna sonora, candidata all'Oscar, \u00e8 stata prevalentemente composta da John Williams. Tuttavia, sono presenti anche brani dell'epoca in cui il film \u00e8 ambientato, come ad esempio \"You Really Got Me\" dei Kinks e \"Come Fly With Me\" di Frank Sinatra.\nDopo aver lavorato ad un omonimo musical a Broadway nel luglio 2007 e nel febbraio 2008 si sono tenute due letture pubbliche del libretto.\nDistribuzione.\nDate di uscita.\nIl film venne distribuito a cavallo tra il 2002 e il 2003 in vari paesi del mondo, con le seguenti date:\nAccoglienza.\nIncassi.\nA fronte di un budget di 52 milioni di dollari, il film ha incassato in Nord America e nel resto del mondo, per un incasso globale di .\nRiconoscimenti.\nOltre ad essere stato nominato per due Oscar (Miglior attore non protagonista e Miglior colonna sonora), il film ha vinto numerosi premi:"}
{"id": "57717", "revid": "2145227", "url": "https://it.wikipedia.org/wiki?curid=57717", "title": "Papa Adriano V", "text": "Era il sesto figlio di Teodoro Fieschi, conte di Lavagna, e della di lui consorte Simona.\nBiografia.\nOttobono Fieschi apparteneva alla ricchissima ed antica famiglia genovese dei Fieschi, conti di Lavagna. Era figlio di Tedisio e di Simona Della Volta e fu fratello di Nicol\u00f2, di Beatrice e di Opizzo.\nCarriera ecclesiastica.\nPoco si sa della sua giovinezza, se non che intraprese presto la carriera ecclesiastica, ricoprendo in Francia incarichi di canonico e arcidiacono; prima del 1250 fu arcidiacono e canonico del capitolo presso la diocesi di Parma. \n&lt;br&gt;Nel 1251 suo zio Innocenzo IV lo cre\u00f2 cardinale diacono, assegnandogli la diaconia di Sant'Adriano. Ebbe importanti incarichi come legato pontificio sia con lo zio che, successivamente, con Alessandro IV e con Urbano IV, venendo spesso inviato all'estero: durante queste missioni si mise in luce per le sue doti di fine diplomatico.\nNel 1259 venne nominato arciprete della basilica Liberiana (una delle quattro basiliche papali di Roma), carica che mantenne fino alla sua elezione al Soglio Pontificio.\nNel 1265 papa Clemente IV gli affid\u00f2 un incarico di estrema importanza, inviandolo prima in Francia, presso Luigi IX, e quindi in Inghilterra, per mediare nella difficile vertenza che contrapponeva re Enrico III ai suoi baroni. Pur appoggiando il sovrano, il cardinale Fieschi svolse comunque un'appassionata opera di pacificazione a tutto campo, che gli provoc\u00f2 l'ostilit\u00e0 di Robert di Glover, il quale lo imprigion\u00f2 per alcuni giorni nella torre di Londra.\n&lt;br&gt;Liberato dal re, continu\u00f2 il suo impegno, ottenendo infine la pace tra le due parti. \nNella parte finale di quest'ambasceria (1267) fu raggiunto da altri due ecclesiastici: Tedaldo Visconti, il futuro papa Gregorio X, e Benedetto Caetani, anch'egli futuro pontefice con il nome di Bonifacio VIII.\nPartecip\u00f2 successivamente al lunghissimo e celebre conclave viterbese che port\u00f2 all'elezione di papa Gregorio X, per il quale svolse ancora alcune missioni presso la corte di Carlo d'Angi\u00f2, nonostante la sua salute fosse assai peggiorata.\nConclavi.\nDurante il periodo del suo cardinalato Ottobono Fieschi partecip\u00f2 ai seguenti conclavi ed elezioni papali:\nL'elezione al Soglio.\nMorto Gregorio all'inizio del 1276, e deceduto a Roma dopo soli cinque mesi il suo successore Innocenzo V, nella citt\u00e0 capitolina ebbe inizio a fine giugno di quel 1276 il conclave per eleggere il nuovo papa. Carlo d'Angi\u00f2, che era Senatore di Roma (cio\u00e8 governatore dell'Urbe), assunse l'incarico di custode del conclave e, per influenzare i cardinali, li sottopose a varie angherie, segregandoli pesantemente in Laterano e riducendo loro drasticamente i viveri, ma commettendo al contempo varie parzialit\u00e0 in favore dei cardinali francesi.\nIl fatto indign\u00f2 i porporati italiani ed il potente cardinale Giangaetano Orsini riusc\u00ec a convincere la maggioranza degli elettori a scegliere un \"papa di transizione\" che li facesse uscire al pi\u00f9 presto da quella situazione: fu cos\u00ec eletto (11 luglio 1276) il malandato Ottobono, che prese il nome di Adriano V in onore di Adriano IV, unico papa inglese nella Storia della Chiesa, e della diaconia di cui era stato insignito 25 anni prima. Alcuni storici riferiscono che, a coloro che si congratulavano con lui per l'elezione, il nuovo papa abbia detto: \u00abDi che vi rallegrate?... Non era meglio per voi lo avere un Cardinale sano, che un Papa moribondo?...\u00bb\nIl pontificato.\nCome suo primo atto il papa convoc\u00f2 in Laterano, nella stessa stanza dove era il suo letto d'infermo, un concistoro segreto, nel quale, ricordando le vessazioni subite durante il conclave, sospese la costituzione apostolica \"Ubi Periculum\", contenente le norme per l'elezione papale, riservandosi di riformarla successivamente (cosa che per\u00f2 non ebbe il tempo di fare).\nQuindi, non sopportando pi\u00f9 la canicola romana, il pontefice malato si rec\u00f2, con la sua corte, a Viterbo ove prese dimora nel grande convento francescano adiacente alla basilica di San Francesco alla Rocca. Pochi giorni pi\u00f9 tardi mor\u00ec, senza essere stato ordinato sacerdote n\u00e9 tanto meno incoronato papa, dopo soli 39 giorni di regno (18 agosto 1276). I suoi resti mortali, per volont\u00e0 della famiglia, riposano nella stessa basilica di San Francesco alla Rocca, in uno splendido monumento sepolcrale, disegnato, con ogni probabilit\u00e0, da Arnolfo di Cambio e realizzato da uno dei Vassalletto, nota famiglia romana di scultori.\nNel conclave indetto dopo la sua morte, sarebbe stato eletto papa, prima di Giovanni XXI, il cardinale piacentino Vicedomino Vicedomini, che avrebbe anche scelto il nome pontificale di \"Gregorio XI\" il 5 settembre 1276, ma lo stesso sarebbe morto dopo poche ore, il 6 settembre, prima che l'elezione potesse essere proclamata ufficialmente..\nConcistori per la creazione di nuovi cardinali.\nNon risulta dalle fonti documentarie che papa Adriano V durante il suo pontificato abbia creato dei cardinali.\nAdriano V nella letteratura.\nAdriano V \u00e8 stato \"vittima\" di due curiosi equivoci: egli viene infatti citato nella \"Divina Commedia\" da Dante Alighieri, che lo identifica con precisione e lo colloca nella quinta cornice del \"Purgatorio\" fra gli avari e i prodighi, anche se in realt\u00e0 non sembrano esservi conferme di questa presunta avarizia. Nel medesimo equivoco cadde Francesco Petrarca nel suo \"Rerum Memorandum Liber\", ma il poeta ne fece successivamente ammenda rettificando il suo errore in una delle epistole raccolte nel \"Familiarium rerum libri\".\nTutto questo avrebbe avuto origine da una cronaca di Giovanni di Salisbury, filosofo e scrittore inglese che fu vescovo di Chartres nella seconda met\u00e0 del XII secolo, che ascrive a Nicholas Breakspear (divenuto papa con il nome di Adriano IV) una grande avarizia accompagnata da una smodata sete di potere, vizi che, sempre secondo il citato cronista e filosofo inglese, sarebbero scomparsi con l'ascesa al soglio pontificio. \n&lt;br&gt;L'identit\u00e0 del nome pontificale scelto da entrambi i pontefici sarebbe all'origine dei due equivoci. Amara ironia pu\u00f2 suscitare il fatto, gi\u00e0 citato, che Adriano V abbia scelto il suo nome proprio in omaggio al suo antico predecessore inglese e in ricordo del suo importante soggiorno in Inghilterra, oltre che in omaggio al titolo cardinalizio che 25 anni prima aveva assunto."}
{"id": "57719", "revid": "125471414", "url": "https://it.wikipedia.org/wiki?curid=57719", "title": "Papa Giovanni XXI", "text": "Biografia.\nFormazione e attivit\u00e0 accademica.\nPietro Ispano nacque quasi certamente a Lisbona in un anno imprecisato tra il 1205 ed il 1220; fu forse figlio del noto medico Juli\u00e3o Paes Rebolo, morto nel 1215 e seppellito nella cattedrale vecchia di Coimbra, cancelliere maggiore di Alfonso I del Portogallo, Sancho I del Portogallo e Alfonso II del Portogallo, che difese gli interessi dell'allora giovane nazione davanti al potere della chiesa e organizz\u00f2 la cancelleria reale e la struttura amministrativa, e di sua moglie Mor Mendes e fratello pi\u00f9 giovine di Gil Julianes Rebolo, noto come Mestre Gil, canonico tesoriere della cattedrale di Coimbra, cardinale sotto il nome di Eg\u00eddio J\u00falio, il primo cardinale portoghese, anche se recentemente gli storici portoghesi pi\u00f9 accreditati fanno notare come le notizie pi\u00f9 attendibili sulla sua vita siano posteriori al 1250.\nStudi\u00f2 teologia probabilmente all'Universit\u00e0 di Parigi, dove si applic\u00f2 anche in dialettica e logica. Approfond\u00ec la fisica e la metafisica di Aristotele. Studi\u00f2 quindi medicina a Montpellier, o forse a Salerno. \u00c8 probabile che, tra il 1235 ed il 1245, abbia insegnato logica in Spagna e quindi in Francia (forse a Tolosa).\nDal 1245 al 1250 un \"Pietro Ispano\" risulta essere stato presente a Siena, come medico e docente di medicina, presso lo Studium universitario cittadino, dove, con grande probabilit\u00e0, avrebbe anche scritto molte opere importanti, tanto da essere definito dai suoi contemporanei \u00ab\"magnus sophista, loycus et disputator atque theologus\"\u00bb, soprattutto per il suo compendio di logica formale \"Summulae Logicales\". In esso Pietro codific\u00f2 la pratica didattica dei \u201cversi mnemotecnici\u201d: brevi frasi artefatte contenenti lettere-chiave che, estratte, riconducevano a un intero ragionamento. Cos\u00ec A indica la proposizione affermativa universale, E l'universale negativa, I la particolare affermativa, O la particolare negativa. Mediante tali vocali sono coniate parole come Barbara, Celarent, Darii, Ferio, etc, le quali descrivono i modi validi delle quattro figure sillogistiche. La \"Summulae Logicales\" fu il manuale di riferimento sulla logica aristotelica in uso nelle universit\u00e0 europee per pi\u00f9 di 300 anni. L'opera si componeva di sette parti. Nelle prime sei erano esposti i principi fondamentali della logica aristotelica cos\u00ec come l'aveva raccolta Boezio; la settima, \"De proprietatibus terminorum\", trattava del contributo che la \"nova logica\" medioevale aveva apportato a quella classica. \nDi Pietro Ispano sono noti anche i commentari al \"De Anima\" e al \"De partibus animalium\" sempre di Aristotele.\nPietro merita di essere ricordato anche come medico. I suoi studi furono rivolti soprattutto alla definizione di una professione che fosse basata, oltre che sulla \"physica\" nella sua definizione aristotelica (cio\u00e8 lo studio filosofico della natura umana), anche sulla pratica. Tra gli scritti di medicina si ricordano i \"Problemata\", la \"Summa medicinae\", il \"Liber de conservanda sanitate\", il trattato di oftalmologia \"De oculo\" ed il celebre \"Thesaurus pauperum\" (\"Il tesoro dei poveri\"), famosissimo manualetto di cure mediche ad uso dei meno abbienti. \nRaggiunse intorno al 1250 il culmine della sua attivit\u00e0 accademica, quando gli fu conferito il titolo di \"magister\" presso la prestigiosa Sorbona di Parigi, come riconoscono concordemente gli storici, anche se non \u00e8 ben chiaro quale disciplina abbia insegnato nell'ateneo parigino.\nCarriera ecclesiastica.\nA partire dal 1250 il nome di Pietro di Giuliano si trova frequentemente in documenti relativi alla Chiesa per incarichi di varia natura: nel primo di questi documenti, datato 11 giugno 1250, il re Alfonso III del Portogallo lo designa come suo portavoce in una disputa con il clero portoghese; all'epoca Pietro era gi\u00e0 arcidiacono di Braga. Da quell'anno si susseguirono gli impegni che lo portarono nelle principali citt\u00e0 portoghesi e nei pi\u00f9 importanti centri della Chiesa romana, da Roma ad Orvieto, da Anagni a Viterbo; dal 1262 fu molto vicino al cardinale Ottobono Fieschi, il futuro Adriano V, in alcune missioni diplomatiche. Grazie al cardinale Fieschi, incontr\u00f2 Papa Gregorio X, che nel 1272 lo avrebbe nominato suo archiatra, cio\u00e8 medico personale. Nel maggio 1272 fu eletto arcivescovo di Braga con voto unanime del capitolo della cattedrale; nello stesso periodo fu consacrato sacerdote. Pietro Ispano fu sempre sostenuto nei suoi studi e nei suoi numerosi viaggi dalla famiglia del re del Portogallo, Alfonso III.\nNel concistoro del 3 giugno 1273 Gregorio X lo cre\u00f2 cardinale vescovo di Frascati. Con questo titolo Pietro partecip\u00f2 ai lavori del secondo Concilio di Lione: le indicazioni conciliari sulla riunificazione della Chiesa cattolica con la Chiesa ortodossa saranno presenti in maniera significativa nel suo pontificato. Morto Gregorio X nel gennaio 1276, partecip\u00f2 al breve conclave aretino che elesse Innocenzo V e quindi, morto anche quest'ultimo dopo soli cinque mesi, prese parte al conclave lateranense che elesse Adriano V, conclave che vide i cardinali sottoposti a pesanti vessazioni e restrizioni ad opera di re Carlo d'Angi\u00f2, che voleva influenzare i porporati per far loro scegliere un papa a lui gradito. Dopo un brevissimo pontificato di 39 giorni anche Adriano V mor\u00ec (Viterbo, 18 agosto 1276), e i membri del Sacro Collegio si ritrovarono in quella citt\u00e0 per procedere alla terza elezione papale in meno di nove mesi.\nL'elezione al Soglio.\nIl conclave inizi\u00f2 il 3 settembre 1276. Secondo diversi storici, nel pomeriggio del 5 settembre sarebbe stato eletto il cardinale piacentino Vicedomino Vicedomini, un umile e modesto francescano, nipote di Gregorio X, che per\u00f2, ritenendosi indegno della nomina, avrebbe chiesto una pausa di riflessione preannunciando che, in caso di accettazione, si sarebbe chiamato Gregorio XI, ma sarebbe poi morto nella notte tra il 5 e il 6 settembre, prima ancora di accettare, senza che l'elezione potesse essere proclamata, tanto che non vi \u00e8 alcuna notizia ufficiale di questo \"papa effimero\", e i porporati avrebbero ripreso il conclave senza indugio, arrivando ben presto (sembra con l'intervento dell'influente cardinale Giangaetano Orsini) a eleggere Pietro di Giuliano, che scelse di chiamarsi Giovanni XXI. L'elezione sarebbe avvenuta (gli storici non sono concordi su questa data) tra l'8 ed il 15 settembre 1276, mentre \u00e8 certa la data dell'incoronazione, che avvenne nella Cattedrale di Viterbo il 20 settembre 1276, proprio ad opera del cardinale protodiacono Giangaetano Orsini.\nIl pontificato.\nIl nuovo papa non aveva certo grande esperienza della vita curiale ma, ricordando bene anch'egli le vessazioni subite ad opera dell'Angi\u00f2 nel conclave lateranense, abrog\u00f2 pubblicamente la costituzione Ubi Periculum in occasione del suo primo discorso durante la cerimonia d'incoronazione. Sin dai primi giorni del suo pontificato Giovanni XXI ebbe non pochi problemi nei rapporti con la maggior parte degli ecclesiastici della curia, che non erano certo abituati a trattare con un medico, filosofo e scienziato, e lo guardavano con preoccupata perplessit\u00e0, se non addirittura con malcelato sospetto, considerandolo un \"mago\", un \"sapientone\", un \"mezzo eretico\". Giovanni da parte sua non fece nulla per far tacere le malelingue, comportandosi sempre con disinvolta spontaneit\u00e0, aprendo ai derelitti il suo palazzo, finendo insomma per essere un papa onesto, religioso, serio ed energico. Di fronte ad alcuni gravi problemi insorti nell'Universit\u00e0 di Parigi sostenne apertamente l'iniziativa dell'arcivescovo di quell'arcidiocesi, Etienne Templier, per il controllo dell'ortodossia teologica dei maestri parigini, che culmin\u00f2 il 7 marzo 1277 con la pubblicazione di un decreto mirante a frenare le tendenze innovative in materia di antropologia teologica e nei rapporti tra cosmologia e teologia.\nProbabilmente seguendo i consigli di Giangaetano Orsini, Giovanni XXI mantenne un atteggiamento discretamente favorevole a Carlo d'Angi\u00f2, senza peraltro sbilanciarsi troppo; mand\u00f2 inoltre legazioni presso i regni di Francia e di Castiglia per evitare - purtroppo inutilmente - che scoppiasse tra quei due regni una guerra per motivi di successione. Innamoratosi poi della citt\u00e0 di Viterbo, decise di stabilirvisi, anche per evitare i contrasti degli ambienti romani; si fece cos\u00ec costruire nel Palazzo papale di quella citt\u00e0 una grande stanza con splendida vista, da utilizzare come camera da letto e studio. Il soffitto di quella stanza croll\u00f2 improvvisamente nella notte tra il 10 e l'11 maggio 1277, seppellendo il papa tra le rovine; estratto dalle macerie ancora in vita ma in gravissime condizioni, Giovanni XXI mor\u00ec a Viterbo il 16 maggio 1277. Per ironia della sorte va detto che il pontefice, sentendosi di tempra robusta, era abituato a dire a tutti, nella sua genuina e un po' spavalda sincerit\u00e0, che era sicuro di vivere a lungo.\nLa sua tomba si trova tuttora nella Cattedrale di Viterbo. Nel maggio 2000 una speciale tomba onorifica venne collocata nello stesso tempio per volere di Giovanni Paolo II. Fra i pochissimi pontefici (unico fra gli spiriti sapienti) presenti e citati da Dante nel \"Paradiso\", \u00e8 inoltre, a oggi, l'unico portoghese salito sul Trono di Pietro, visto anche che San Damaso, papa nel IV secolo, secondo le pi\u00f9 recenti ricerche storiche sembra essere nato a Roma e non in Portogallo.\nConcistori per la creazione di nuovi cardinali.\nNon risulta che Papa Giovanni XXI durante il suo pontificato abbia creato dei cardinali.\nLa successione del nome pontificale.\nPrima di lui il nome di Giovanni era stato scelto nel 1024 da papa Giovanni XIX (che in realt\u00e0 in vita si chiam\u00f2 \"XVIII\" e non \"XIX\") mentre non \u00e8 mai esistito un papa Giovanni XX perch\u00e9 Pietro Ispano, come gran parte degli storici della Chiesa del suo tempo, era convinto che, dopo Giovanni XIV (983-984), tra Bonifacio VII (984-985) e Giovanni XV (985-996), fosse esistito un Papa Giovanni in pi\u00f9, Ioannes XIV Bis (985), e che l'Antipapa Giovanni XVI (997-998) fosse stato vero pontefice, tra Gregorio V e Silvestro II.\nGli storici corressero successivamente i nomi dei papi Giovanni XVI, XVII e XVIII in XVII, XVIII e XIX, cos\u00ec come li conosciamo oggi; Ispano poi corresse i nomi di Giovanni XV, XVII, XVIII e XIX in \"XVI\", \"XVIII\", \"XIX\" e \"XX\" per inserirvi Ioannes XIV Bis come \"Papa Giovanni XV\", e cont\u00f2 l'Antipapa Giovanni XVI come \"Papa Giovanni XVII\", per rimediare a quello che considerava un errore: l'esclusione dalle liste di \"Ioannes XIV Bis\" era dovuta al fatto che sarebbe morto dopo soli quattro mesi di papato, prima di essere consacrato; perci\u00f2 Giovanni XV, consapevolmente e legittimamente, ne avrebbe ripreso il numerale (come accadde al prete Stefano e a Papa Stefano II nel 752). Cos\u00ec Pedro Ispano scelse di chiamarsi \"Giovanni XXI\" anzich\u00e9, come sarebbe stato giusto, \"Giovanni XIX\". Comunque sia il nome pontificale di Giovanni rimane quello maggiormente scelto dai papi della Chiesa cattolica."}
{"id": "57722", "revid": "2014155", "url": "https://it.wikipedia.org/wiki?curid=57722", "title": "Papa Niccol\u00f2 III", "text": "Biografia.\nNobile romano appartenente alla potente famiglia Orsini, era figlio di Matteo Rosso Orsini e di Perna Caetani. La famiglia Caetani era uno dei casati pi\u00f9 eminenti di Anagni e Roma; da essa provennero numerosi cardinali e due papi: Giovanni Caetani, detto \"Coniulo\" (1082), divenuto papa con il nome di Gelasio II, e Benedetto Caetani (1294), divenuto papa con il nome di Bonifacio VIII.\nCarriera ecclesiastica.\nGiovanni Gaetano fu nominato cardinale diacono piuttosto giovane, nel concistoro del 28 maggio 1244, con il titolo della diacon\u00eca di San Nicola in Carcere da papa Innocenzo IV. Fu uno dei cardinali che accompagnarono Innocenzo IV quando part\u00ec per la Francia (28 giugno 1244). Partecip\u00f2 al concilio di Lione l'anno successivo. Fu legato pontificio a Firenze nel 1252, in Francia nel 1258, in Sabina nel 1262 ed a Viterbo nel 1276. Fu storicamente rivale dell'altrettanto potente cardinale Riccardo Annibaldi, al quale contese ripetutamente, in quei decenni, l'elezione al Soglio pontificio.\nNella sua veste di cardinale protettore dell'ordine delle monache clarisse, modific\u00f2 la regola, conosciuta come la \"regola di Santa Chiara\", scritta in prima battuta dal Cardinale Ugolino dei Conti di Segni e poi definitivamente redatta dalla stessa Santa Chiara. Tra le principali disposizioni contenute nella regola vi erano l'imposizione della clausura e il privilegio della Povert\u00e0. Una volta redatta la regola venne approvata in maniera definitiva dall'allora papa Innocenzo IV il 9 agosto 1253 anche se il privilegio della povert\u00e0 era stato accordato, anni prima, alle clarisse gi\u00e0 da papa Gregorio IX il 17 settembre 1228. \nMa il precetto del privilegio della povert\u00e0 non venne accettato dall'intera comunit\u00e0 claustrale e fu cos\u00ec che il Cardinale Orsini redasse una nuova regola che sostanzialmente permetteva alle suore il possesso di beni comuni frutto di lasciti o donazioni dei fedeli oltre che provenienti dalle doti conventuali. La regola cos\u00ec modificata venne definitivamente approvata dal Papa Urbano IV il 18 ottobre 1263. Da questo momento l'ordine di cui era protettore il cardinale Gaetano Orsini si divise in due rami: il primo delle clarisse Damianite che seguivano la regola del 1253, il secondo delle clarisse urbaniste che avevano abbracciato invece la regola approvata da papa Urbano IV.\nConclavi.\nIl cardinale Giovanni Gaetano Orsini partecip\u00f2 ai seguenti conclavi:\nNon prese parte invece al conclave del 21 gennaio 1276, che elesse Papa Innocenzo V.\nPontificato.\nGiangaetano Orsini fu eletto papa a Viterbo nel novembre 1277 come successore di papa Giovanni XXI, in gran parte grazie all'influenza della sua famiglia, dopo un periodo di sei mesi in cui la Santa Sede era rimasta vacante: scelse il nome pontificale di Niccol\u00f2 III. Poich\u00e9 era cardinale diacono, fu subito consacrato sacerdote e creato vescovo dai membri del Sacro Collegio nella Basilica Vaticana in Roma.\nGoverno dell'Urbe e dello Stato Pontificio.\nNiccol\u00f2 III volle ordinare la Chiesa sopra solide fondamenta di diritto pubblico. Nel governo temporale dello Stato, il pontefice \u00e8 ricordato: a) per aver ottenuto dall'imperatore Rodolfo d'Asburgo nel maggio 1278 la conferma della sovranit\u00e0 della Chiesa sui propri territori; b) per la rivendicazione dei diritti della Santa Sede sul Senato romano (le trattative, avviate da Gregorio X, erano state interrotte a causa della sua prematura morte).\nIl suo disegno era di costituire in Italia tre soli grandi reami: uno del Sud con capitale Napoli, uno di Lombardia con capitale Milano e uno di Toscana con capitale Firenze (quest'ultimo da affidare alla famiglia Orsini). Il 25 settembre 1277 Niccol\u00f2 III invi\u00f2 il cardinale Latino Malabranca (di cui era zio), come legato pontificio in Toscana e Romagna e gli affianc\u00f2 un membro della famiglia Orsini: Bertoldo. Parallelamente, Niccol\u00f2 III inizi\u00f2 a trattare personalmente con Rodolfo d'Asburgo. Nel maggio 1278 il pontefice raggiunse l'obiettivo che si era prefissato: ottenne la conferma della cessione da parte dell'imperatore della Provincia Romandiol\u00e6, della Marca d'Ancona e del Ducato di Spoleto e la conferma della sovranit\u00e0 della Chiesa sui propri territori.\nIl 18 luglio 1278 Niccol\u00f2 III eman\u00f2 una costituzione (\"Fundamenta militantis ecclesiae\") per il governo di Roma che avrebbe fatto epoca, la quale vietava agli stranieri di assumere incarichi civili e che dava al papa l'incarico di regolamentare la nomina dei senatori, fermo restando il diritto del popolo romano ad eleggerli. Il primo effetto di questa riforma fu la mancata riconferma della carica senatoriale al francese Carlo d'Angi\u00f2 (concessagli da Clemente IV per dieci anni), che pertanto cess\u00f2 da tale funzione.\nIl pontefice firm\u00f2 la bolla \"Exiit qui seminat\" il 14 agosto 1279, per appianare la contesa interna ai Francescani tra la corrente degli Spirituali e il resto dell'Ordine (la \"comunit\u00e0\").\nNiccol\u00f2 III fece realizzare sull'altura nota come \"mons saccorum\" una struttura fortificata con torri, dove dai tempi di Innocenzo III esisteva un palazzo fortificato, ma non paragonabile alla residenza papale presso il Laterano. Fece quindi costruire un maestoso edificio, degno di ospitare il papa e tutta la Curia pontificia, e fece anche impiantare intorno ampi giardini. \nA Soriano nel Cimino, nei pressi di Viterbo, fece costruire, tra il 1277 e il 1278, attorno ad un palazzo-torre preesistente, un'imponente fortezza (nota ai nostri giorni come Castello Orsini) che domina ancora oggi l'abitato.\nIl 22 agosto 1280 Niccol\u00f2 III mor\u00ec per un colpo apoplettico all'interno del castello da lui fatto erigere a Soriano, luogo da lui prediletto.\nConcistori per la creazione di nuovi cardinali.\nPapa Niccol\u00f2 III durante il suo pontificato ha creato 9 cardinali in un solo concistoro.\nNiccol\u00f2 III nella storiografia: il nepotismo.\nBench\u00e9 uomo di studio e dal carattere forte, \nNiccol\u00f2 III nella letteratura.\nDante colloca Niccol\u00f2 III nella terza bolgia dell'ottavo girone infernale, riservata ai simoniaci. Con notevole vis polemica, il Poeta, estremamente sensibile al vizio della simonia, esplode in una celebre invettiva, chiamando in causa con feroce malizia anche il suo personale nemico Bonifacio VIII, nel 1300 ancora in vita ma prossimo inquilino dell'Inferno, come apertamente dichiara lo stesso Niccol\u00f2 III:\nSuccessione apostolica.\nLa successione apostolica \u00e8:"}
{"id": "57727", "revid": "121118118", "url": "https://it.wikipedia.org/wiki?curid=57727", "title": "Metodo delle corde", "text": "In matematica, e pi\u00f9 specificamente in analisi numerica, il metodo delle corde (o metodo delle secanti con estremo fisso) \u00e8 uno dei metodi di iterazione funzionale pi\u00f9 semplici per il calcolo approssimato di una soluzione di un'equazione della forma formula_1. Esso si applica dopo avere determinato un intervallo formula_2 che contiene una sola radice. \nIl metodo consiste nel costruire una successione di punti con il seguente criterio: assegnato un punto iniziale formula_3, per ogni formula_4 il punto formula_5 sia lo zero della retta passante per il punto formula_6 e di coefficiente angolare \novvero quello della retta passante per i punti formula_6 e formula_9\nIterando il procedimento del calcolo dell'intersezione delle varie rette con l'asse delle ascisse, si ottiene la relazione di ricorrenza\nIl metodo delle corde converge linearmente se, detta formula_11 la soluzione corretta, vale\nIn altri termini, formula_13 e formula_14 devono avere lo stesso segno e l'intervallo formula_2 deve soddisfare la condizione\nNegli altri casi il metodo potrebbe non convergere affatto."}
{"id": "57728", "revid": "729019", "url": "https://it.wikipedia.org/wiki?curid=57728", "title": "Sai (arma)", "text": "Sai (\u91f5) \u00e8 il nome Ryukyu per un'arma tradizionale di Okinawa anche usata in India, Cina, Indonesia, Malaysia e Thailandia. La sua forma \u00e8 essenzialmente composta da una sorta di bastone arrotondato e appuntito, con due lunghe proiezioni non affilate (tsuba) attaccate al manico. La parte finale del manico viene denominata tirapugni. I sai vengono costruiti in varie forme: quelli tradizionali sono arrotondati, mentre alcune riproduzioni hanno adottato un ottagono nel rostro centrale. Gli tsuba sono tradizionalmente simmetrici, tuttavia, il sai chiamato \"manji o Matayoshi-sai\", sviluppato da Shinko Matayoshi, impiega due tsuba uno opposto all'altro.\nSi crede che il sai sia sempre stato un'arma, bench\u00e9 alcuni ipotizzano si sia originato come uno strumento dell'agricoltura usato per misurare i gambi, campi arati, piantare il riso, o come fermi per le ruote dei carri, anche se le prove di questi usi sono limitate. Il sai \u00e8 conosciuto per essere stato usato in altre parti dell'Asia prima del suo arrivo a Okinawa. Le prove pi\u00f9 recenti lo porterebbero ad un'origine indonesiana. In malese il sai \u00e8 conosciuto come \"chabang\" (anche scritto \"cabang/tjabang\", col significato di \"ramo\") e si pensa derivi dal tridente indiano. Attraverso il commercio, il \"chabang\" si diffuse attraverso il resto dell'Indocina e potrebbe aver raggiunto Okinawa da uno o pi\u00f9 di questi luoghi simultaneamente. Nelle arti marziali cinesi quest'arma \u00e8 nota col nome di \"Ti\u011bch\u01d0\" (\u94c1\u5c3a) ed \u00e8 particolarmente utilizzata dall'etnia Zhuang del Guangxi.\nUso.\nL'utilit\u00e0 del sai come arma \u00e8 conferita dalla sua forma particolare. Con la giusta abilit\u00e0, pu\u00f2 essere usato contro una spada lunga intrappolandone la lama con gli tsuba, allo stesso modo in cui nella scherma occidentale erano usati i pugnali \"main gauche\". Ci sono molti diversi modi per brandire quest'arma con le mani, il che gli conferisce la versatilit\u00e0 di poter essere usata sia in modo letale che non-letale. Il sai \u00e8 usato primariamente come arma da impatto o per veloci colpi di punta al plesso solare. Il sai ha anche molti usi difensivi per bloccare altre armi.\nUno dei modi per tenerlo in mano \u00e8 stringerne l'impugnatura con tutte le dita e ancorare i pollici nell'area tra gli tsuba e lo stelo principale. Questo permette di cambiare rapidamente e senza sforzo tra la parte anteriore lunga e la parte posteriore smussato. Il cambio si fa mettendo pressione nei pollici e ruotando il sai finch\u00e9 non si \u00e8 girato completamente e il dito indice \u00e8 allineato con l'impugnatura. Il sai \u00e8 generalmente pi\u00f9 facile da maneggiare in questa posizione. Il tirapugni serve a concentrare la forza di un pugno, mentre con la parte lunga si pu\u00f2 mettere verso il nemico, come protezione per i colpi all'avambraccio o per colpire come con una normale daga.\n\u00c8 possibile tenere il dito indice disteso e allineato con l'impugnatura centrale sia che il tirapugni sia in alto, sia che il rostro centrale lo sia. Il dito pu\u00f2 stare dritto o leggermente piegato. Le altre dita vengono tenute sullo stelo principale e il pollice sostiene lo tsuba.\nLe prese descritte sopra evidenziano la versatilit\u00e0 di questo arnese sia come arma da offesa che come arma da difesa. Entrambe le prese ne facilitano lo scambio tra la punta e il tirapugni mentre il sai viene tenuto con una presa sicura.\nIl sai di solito si insegna usandone una coppia - tenendone uno in ogni mano. Negli Stati Uniti uno stile diffuso \u00e8 lo Yamanni Ryu. Ci sono 5 Kata comuni usate nell'istruzione, inclusi due kihon. Lo stile include una variet\u00e0 di parate, schivate, colpi e prese contro gli attaccanti da tutte le direzioni e livelli di altezza. L'uso della punta, del tirapugni e della barra centrale viene enfatizzato, assieme a rapidi cambi nell'impugnatura per attacchi/parate multipli.\nIl Jitte \u00e8 l'equivalente giapponese con una sola punta del sai di Okinawa e fu usato primariamente dalla polizia giapponese durante il Periodo Edo. \u00c8 un'arma caratteristica in diverse scuole giapponesi di j\u016bjutsu e kory\u016b.\nNella cultura di massa.\nUna coppia di pugnali Sai sono le armi di Raffaello, la Tartaruga Ninja con la maschera rossa.\nSono usati anche dall'assassina Marvel Elektra e da Mileena, personaggio della serie videoludica Mortal Kombat.\nI Sai vengono inoltre usati anche dal personaggio cyborg , del videogioco della saga di Metal Gear del 2013, .\nI Sai vengono usati anche dal personaggio di Olimpia nella serie Xena - Principessa guerriera dopo il loro viaggio in India.\nPubblicazioni in italiano.\nAndrea Guarelli - Sai-jutsu, il tridente di Okinawa - Edito da A.I.K.O. Associazione Italiana Kobudo di Okinawa"}
{"id": "57733", "revid": "110157", "url": "https://it.wikipedia.org/wiki?curid=57733", "title": "Lacerba", "text": "Lacerba \u00e8 stata una rivista letteraria italiana fondata a Firenze il 1\u00ba gennaio 1913 da Giovanni Papini e Ardengo Soffici. Il periodico si avvalse della collaborazione di Aldo Palazzeschi e Italo Tavolato ponendosi su posizioni simili a quelle del \"Leonardo\" e aderendo al Futurismo.\nFondazione.\nL'origine del nome \u00e8 da ricercarsi nella storia fiorentina. In Via de' Cerretani, lungo il muro di un antico convento si pu\u00f2 scorgere, in alto, una testa marmorea che si sporge a guardare sulla strada. Secondo una leggenda, sarebbe la testa di una persona che, vedendo Cecco d'Ascoli andare verso il patibolo, lo prese in giro. Il mago, adirato, gli scagli\u00f2 contro la sua maledizione e la pietrific\u00f2. \u00c8 la testa di \u201cNon morir\u00e0 mai\u201d. Il quindicinale, stampato in caratteri rosso mattone ed in seguito neri, riprendeva il titolo dal poema trecentesco di Cecco d'Ascoli - \"L'Acerba\" - inserendone nella testata un verso: \u00abQui non si canta al modo delle rane\u00bb. \nNel primo numero la rivista dichiara il suo programma rivendicando la piena libert\u00e0 e autonomia dell'arte, l'esaltazione anarchica del \"genio\" e del \"superuomo\" e un rilancio della letteratura frammentaria. Papini scrive articoli provocatori (come \"Freghiamoci della politica\"); Soffici scrive del cubismo e tiene la rubrica fissa \"Giornale di bordo\"; Palazzeschi \u00e8 presente con numerose liriche (come \"Una casina di cristallo\", \"Postille\", \"Pizzicheria\"); Tavolato scrive articoli scandalistici (come \"Elogio della prostituzione\", \"Bestemmia contro la democrazia\").\nStoria.\nLa rivista, vista la sua natura e il suo programma anti-passatista, accoglie ben presto il contributo (che presto diventer\u00e0 invadenza tematica) dei futuristi che, dal 15 marzo 1913, iniziano ad occupare posti di primo piano. Compaiono cos\u00ec frequentemente i nomi di Filippo Tommaso Marinetti, Luciano Folgore, Umberto Boccioni, Carlo Carr\u00e0 e Corrado Govoni.\nNel n. 18 (15 settembre 1913), un \"manifesto-sintesi\" del poeta francese Guillaume Apollinaire riassume \"L'antitradizione futurista\", applicando la tecnica delle parole in libert\u00e0, mentre Boccioni, Carr\u00e0, Severini e Balla confermano a Marinetti, con le loro opere, l'idea della simultaneit\u00e0.\nNel n. 19 del 1\u00ba ottobre i futuristi pubblicano il manifesto del \"Teatro di variet\u00e0\".\nNel n. 20 del 15 ottobre 1913, \"Lacerba\" pubblica il \"Programma politico futurista\", seguito da una \"Postilla\" del neofita futurista Papini. Il manifesto politico si rivolge agli elettori futuristi in vista delle elezioni del 26 ottobre 1913, le prime a suffragio universale maschile, invitandoli a votare contro le liste clerico-liberali-moderate di Giovanni Giolitti e del cattolico Vincenzo Ottorino Gentiloni e contro il programma democratico-repubblicano-socialista.\nSempre come rivista d'arte e di pensiero che intende portare il pubblico a conoscenza delle forme pi\u00f9 avanzate dell'arte moderna, \"Lacerba\" pubblica, nel n. 15 del 1\u00ba agosto 1914, il \"Manifesto dell'architettura futurista\". Peraltro, il 15 febbraio precedente, Giovanni Papini aveva pubblicato sulla rivista il noto articolo \"Il cerchio si chiude\", polemico con il cosiddetto \"marinettismo\", considerato intriso di modernolatria e del culto per la macchina.\nAlla fine del 1914 avviene la rottura definitiva con il movimento futurista. Il legame era durato un anno (marzo 1913 - marzo 1914) per un totale di 24 numeri.\nQuando scoppia la prima guerra mondiale e l'Italia dichiara la sua neutralit\u00e0, \"Lacerba\", dal n. 16 (15 agosto 1914), passa dal disimpegno politico precedentemente espresso ad un forte entusiasmo politico interventista e afferma che la rivista, da quel numero in poi, sar\u00e0 solamente politica per riprendere l'\u00abattivit\u00e0 teoretica e artistica a cose finite\u00bb. Appaiono cos\u00ec violenti articoli attivistici contro il governo \"vile\" e verso i \"piagnoni\" neutralisti e socialisti.\nNel 1915 Giovanni Papini assume la direzione unica della rivista (prima condivisa con Soffici, che peraltro continua a collaborare). Con il ritorno di Aldo Palazzeschi, a cui \u00e8 affidata una rubrica fissa (\"Spazzatura\"), letteratura ed arte rientrano sulle pagine di \"Lacerba\", accanto agli articoli politici. In febbraio un articolo firmato da Palazzeschi, Papini e Soffici (\"Futurismo e marinettismo\") sancisce il divorzio tra i tre fiorentini (che si proclamano i soli autentici futuristi) e i futuristi milanesi, chiamati con dispregio \"marinettisti\". Con questo episodio si conclude la prima stagione del futurismo fiorentino.\nLa rivista cessa le pubblicazioni il 22 maggio 1915, due giorni prima dell'entrata in guerra dell'Italia: l'ultimo editoriale di Papini reca il titolo \"Abbiamo vinto!\".\nEdizioni di Lacerba.\nParallelamente alla rivista nacque la casa editrice. Pubblic\u00f2 opere di:\nManifesto politico futurista.\n\"Italia sovrana assoluta. - La parola ITALIA deve dominare sulla parola LIBERT\u00c0. Tutte le libert\u00e0, tranne quella di essere vigliacchi, pacifisti, anti-italiani.\nUna pi\u00f9 grande flotta e un pi\u00f9 grande esercito; un popolo orgoglioso di essere italiano, per la guerra sola igiene del mondo e per la grandezza di un'Italia intensamente agricola, industriale e commerciale.\nDifesa economica ed educazione patriottica del proletariato.\nPolitica estera cinica, astuta e aggressiva. - Espansionismo coloniale. - Liberismo. - Irredentismo. - Panitalianismo. - Primato dell'Italia.\nAnticlericalismo e antisocialismo.\nCulto del progresso e della velocit\u00e0, dello sport, della forza fisica, del coraggio temerario, dell'eroismo e del pericolo, contro l'ossessione della cultura, l'insegnamento classico, il museo, la biblioteca e i ruderi. - Soppressione delle accademie e dei conservatori.\nMolte scuole pratiche di commercio, industria e agricoltura. - Molti istituti di educazione fisica,- ginnastica quotidiana nelle scuole. - Predominio della ginnastica sul libro.\nUn minimo di professori, pochissimi avvocati, moltissimi agricoltori, ingegneri, chimici, meccanici e produttori di affari.\nEsautorazione dei morti, dei vecchi e degli opportunisti, in favore dei giovani audaci.\nContro la monumentonomia e l'ingerenza del Governo in materia d'arte.\nModernizzazione violenta delle citt\u00e0 passatiste (Roma, Venezia, Firenze, ecc.)\nAbolizione dell'industria del forestiero, umiliante ed aleatoria\"."}
{"id": "57734", "revid": "1318658", "url": "https://it.wikipedia.org/wiki?curid=57734", "title": "Metodo delle tangenti", "text": "In matematica, e in particolare in analisi numerica, il metodo delle tangenti, chiamato anche metodo di Newton o metodo di Newton-Raphson, \u00e8 uno dei metodi per il calcolo approssimato di una soluzione di un'equazione della forma formula_1. Esso si applica dopo avere determinato un intervallo formula_2 che contiene una sola radice.\nIl metodo consiste nel sostituire alla curva formula_3 la tangente alla curva stessa, partendo da un qualsiasi punto; per semplicit\u00e0 si pu\u00f2 iniziare da uno dei due punti che hanno come ascissa gli estremi dell'intervallo formula_2 e assumere, come valore approssimato della radice, l'ascissa formula_5 del punto in cui la tangente interseca l'asse delle formula_6 internamente all'intervallo formula_2.\nProcedendo in modo iterativo si dimostra che la relazione di ricorrenza del metodo \u00e8\nche permette di determinare successive approssimazioni della radice dell'equazione formula_9. Con le ipotesi poste, si dimostra che la successione delle formula_10 converge alla radice piuttosto rapidamente.\nPi\u00f9 in dettaglio, si dimostra che se formula_11 dove formula_12 \u00e8 un opportuno intorno dello zero formula_13 con formula_14 e se formula_15 allora\ncio\u00e8 la convergenza \u00e8 \"quadratica\" (il numero di cifre significative approssimativamente raddoppia ad ogni iterazione; mentre col metodo di bisezione cresce linearmente), bench\u00e9 \"locale\" (cio\u00e8 non vale per ogni formula_12). Se invece la radice \u00e8 multipla, cio\u00e8 formula_18 allora la convergenza \u00e8 \"lineare\" (pi\u00f9 lenta). Nella pratica, fissata la tolleranza di approssimazione consentita formula_19, il procedimento iterativo si fa terminare quando formula_20\nIl problema di questo metodo \u00e8 che la convergenza non \u00e8 garantita, in particolare quando formula_21 varia notevolmente in prossimit\u00e0 dello zero. Inoltre, il metodo assume che formula_21 sia disponibile direttamente per un dato formula_6. Nei casi in cui questo non si verifichi e risultasse necessario calcolare la derivata attraverso una differenza finita, \u00e8 consigliabile usare il metodo della secante.\nStoria.\nIl matematico francese Fran\u00e7ois Vi\u00e8te present\u00f2 nel 1600 un metodo, gi\u00e0 noto nel 1427 da al-Kashi, per la ricerca degli zeri di un polinomio attraverso una perturbazione di una sua soluzione approssimata. Quattro anni dopo Newton venne a conoscenza del metodo di Viet\u00e8 e nel 1669 scopr\u00ed autonomamente un metodo per la ricerca degli zeri di un polinomio. \nCome esempio mostra la seguente equazione formula_24 una cui soluzione ha parte intera formula_25. Applicando la sostituzione formula_26 si ricava il polinomio formula_27e trascurando i monomi di grado superiore al primo, ossia linearizzando il polinomio, si ottiene formula_28. Per cui si applica la sostituzione formula_29 e si arriva a formula_30 e per linearizzazione formula_31. Sostituendo formula_32 e facendo lo stesso ragionamento si ricava formula_33. Da cui formula_34\nSi possono fare due osservazioni relative al metodo proposto:\nNel 1687, nel \"Philosophiae Naturalis Principia Mathematica\" Newton applica per la prima volta il metodo ad un'equazione non polinomiale. \u00c8 il caso dell'equazione formula_40 dove formula_41 indica l'anomalia media e formula_42 l'anomalia eccentrica. In questo caso approssimando il seno come somma troncata del suo sviluppo in serie di Taylor Newton ricavava un polinomio e quindi poteva applicare il metodo da lui trovato.\nNel 1690 il matematico Joseph Raphson riusc\u00ec a ricavare un metodo iterativo per aggiornare la soluzione approssimata formula_43 senza dover calcolare la potenza del monomio completa e nel 1740 Thomas Simpson, nel libro \"Essays on Several Curious and Useful Subjects in Speculative and Mix's Mathematicks, Illustrated by a variey of Examples\" ricav\u00f2 il moderno metodo delle tangenti riconoscendo il ruolo delle derivate prime nell'aggiornamento della soluzione.\nCaso unidimensionale.\nConsideriamo una funzione undimensionale formula_44, e quindi per il teorema di Weierstrass la funzione ammette un minimo formula_6 da determinare.\nPer cui, preso un punto formula_46 nell'intervallo, sfruttando la serie di Taylor di formula_47, si trova che \ncon formula_49 compreso tra formula_6 e formula_51\nPer cui, se formula_52 \u00e8 sufficientemente piccolo, ossia formula_53, ponendo formula_54 per trovare l'intersezione della retta tangente nel punto formula_55 con l'asse delle formula_42, si ricava formula_57. Osservare che l'ultima relazione ha senso solo se formula_58 non \u00e8 nullo. Una volta trovato formula_59 si reitera il procedimento. Si \u00e8 trovato cos\u00ec il seguente algoritmo:\n Metodo di Newton Unidimensionale\n * Passo 0: Si sceglie un punto formula_46 nell'intervallo formula_2. Si pone formula_62\n Per formula_63 \n * Passo 1: Si determina formula_64. \n * Passo 2: Poni formula_65 e torna al Passo 1.\nCome si \u00e8 visto, condizione necessaria affinch\u00e9 il metodo sia applicabile \u00e8 che esista un intervallo formula_66 in cui formula_67 \u00e8 tale che formula_68 e formula_69. Per il teorema degli zeri tale intervallo esiste se e solo se formula_68 e formula_69.\nCaso multidimensionale.\nConsideriamo una funzione formula_72 e sia formula_73 lo zero da determinare. Sfruttando lo sviluppo in serie di Taylor si ha che, preso un generico vettore formula_74:\ndove formula_76 indica la matrice jacobiana di formula_47 calcolata nel punto formula_6.\nPer cui, se formula_76 non \u00e8 singolare si ottiene un nuovo punto formula_80 dove formula_81 \u00e8 la soluzione del sistema lineare formula_82.\nSi \u00e8 trovato cos\u00ec il seguente algoritmo:\n Metodo di Newton multidimensionale\n * Passo 0: Si sceglie un punto formula_83 . Si pone formula_84.\n Per formula_85 \n * Passo 1: Si risolve formula_86 ottenendo il vettore formula_87. \n * Passo 2: Si determina formula_88.\n * Passo 3: Si pone formula_89 e si torna al Passo 1.\nformula_11 dove formula_12 \u00e8 un opportuno intorno della radice formula_13 con formula_14 e se formula_15"}
{"id": "57735", "revid": "486946", "url": "https://it.wikipedia.org/wiki?curid=57735", "title": "A.S. Sorrento", "text": ""}
{"id": "57739", "revid": "1226", "url": "https://it.wikipedia.org/wiki?curid=57739", "title": "Hard Science Fiction", "text": ""}
{"id": "57743", "revid": "1630194", "url": "https://it.wikipedia.org/wiki?curid=57743", "title": "Morte", "text": "La morte \u00e8 la permanente cessazione di tutte le funzioni biologiche che sostengono un organismo vivente. Si riferisce sia a un evento specifico, sia a una condizione permanente e irreversibile. Con la morte termina l'esistenza di un vivente, o pi\u00f9 ampiamente di un sistema funzionalmente organizzato. La morte non pu\u00f2 essere definita se non in relazione alla definizione di vita, anch'essa relativamente ambigua.\nDefinizione scientifica.\nIn ambito biologico, la \"morte\" (dal latino \"mors\") pu\u00f2 essere definita in negativo, come la permanente cessazione di tutte le funzioni vitali dell'essere vivente, ovvero dell'organismo vivente: quindi la fine della vita. Determinare, per\u00f2, quando una permanente cessazione di tutte le funzioni vitali sia avvenuta non \u00e8 facile, visto che la vita e conseguentemente la morte, \u00e8 un fenomeno emergente da una struttura che \u00e8 l'organismo stesso. Per spiegare la cosa con un esempio comprensibile e riferibile a un animale superiore, ci sono modalit\u00e0 di \"morte cerebrale\" che precedono la cessazione del battito cardiaco, che a cascata precede tutta una serie di arresti di processi biochimici conducenti alla morte (necrosi o apoptosi) cellulare di tutte le singole cellule costituenti l'organismo. La definizione si \u00e8 evoluta, nel tempo, insieme ai cambiamenti culturali, religiosi e scientifici. La morte viene, sempre, considerata come un processo: con la locuzione \"morte biologica\" ci si riferisce alla conclusione di tale processo in riferimento a un organismo vivente, ovvero alla dissoluzione dell'organismo stesso.\nSignificato biologico della morte.\nLa morte, intesa come morte individuale, non deve essere confusa con la morte (o estinzione) di una intera specie. Dal punto di vista evolutivo, anzi, la morte individuale \u00e8 una conseguenza e una necessit\u00e0 contenuta nel concetto di evoluzione. Secondo Danilo Mainardi:\nIn tale processo, inoltre, intervengono:\nAspetti medico-legali riferiti all'uomo.\nDiagnosi di morte: storia.\nNel I secolo Celso scriveva: \"Democrito, un uomo di ben meritata celebrit\u00e0 ha dichiarato che in realt\u00e0 non c'\u00e8 nessuna sufficientemente certa caratteristica della morte su cui il medico possa basarsi\". Molto pi\u00f9 tardi Montgomery facendo rapporto sull'evacuazione del cimitero di Fort Randall ha dichiarato che quasi il 2% dei corpi esumati erano stati sepolti vivi. Molta gente nel XIX secolo, allarmata dalla frequenza di casi di sepolture premature, richiese, come parte delle ultime cerimonie, che fossero praticate ferite o mutilazioni per assicurarsi che nessuno si sarebbe svegliato. Anche l'imbalsamazione ricevette un considerevole impulso a causa della paura di una sepoltura prematura. Si arriv\u00f2 anche al punto di installare campanelli collegati alle bare, che avrebbero allertato i custodi dei cimiteri nel caso in cui il sepolto si fosse risvegliato. Determinante fu quanto accadde il 5 agosto 1968 e di conseguenza il \"Journal of the American Medical Association\" pubblic\u00f2 un articolo intitolato \"Una definizione di coma irreversibile\", in cui il Comitato ad hoc dell'Harvard Medical School adottava il coma irreversibile, cio\u00e8 la cessazione irreversibile di tutte le funzioni dell'encefalo, come nuova definizione di morte.\nDiagnosi di morte: normativa italiana.\nIn medicina legale la morte si identifica come la cessazione irreversibile delle funzioni dell'encefalo in congruenza con la legge del 29 dicembre 1993, n. 578. Per accertare la morte il medico deve attenersi alle regole tecniche della semeiotica tanatologica e tenere presenti le disposizioni di legge in materia di decessi. Alcuni scopi per i quali si effettua la diagnosi di morte sono:\nMetodi di accertamento della morte.\nLa cessazione irreversibile delle funzioni vitali dev'essere verificata. La normativa nazionale in materia \u00e8 attualmente regolata dal Decreto 11 aprile 2008 del Ministero della salute, Aggiornamento del decreto 22 agosto 1994, n. 582 relativo al: Regolamento recante le modalit\u00e0 per l'accertamento e la certificazione di morte.\nConseguenze biologiche.\nDopo la morte nel cadavere si verifica tutta una serie di trasformazioni: prima si verifica l\"'algor mortis\" (raffreddamento del cadavere), poi il \"rigor mortis\" (rigidit\u00e0 cadaverica) e, infine, il \"livor mortis\" (ristagno e coagulazione del sangue). La decomposizione della salma, in realt\u00e0, comincia immediatamente dopo l'arresto della circolazione sanguigna (e quindi dell'ossigenazione), sebbene i suoi effetti pi\u00f9 evidenti si manifestino solo dopo alcune ore.\nUtilizzo degli organi dopo la morte.\nStabilita in modo sicuro la morte della persona \u00e8 possibile, verificato il consenso precedente del soggetto od ottenuto tale consenso dai legali rappresentanti (normalmente i familiari), procedere al prelievo degli organi utili per il trapianto in pazienti che ne hanno necessit\u00e0. Oggi \u00e8 in atto, nel mondo scientifico un dibattito che coinvolge la bioetica, al fine di arrivare a un accertamento di morte sempre pi\u00f9 preciso, seguendo i progressi della ricerca medica in questo campo e considerando le problematiche di tipo umano che sorgono in queste situazioni.\nAspetti antropologici e culturali riferiti all'uomo.\nIl destino del cadavere della persona defunta a seconda della cultura del popolo o delle particolari scelte dettate da consuetudini o motivazioni particolari, pu\u00f2 essere molto diversificato. A questo si aggiunge il rango del defunto, che influenza ogni decisione in merito.\nPreistoria e alcune popolazioni primitive.\nGi\u00e0 durante il Neolitico, in Italia, era diffuso il culto dei morti ai quali si dava sepoltura secondo un rituale che prevedeva il rispetto per il morto e una cura particolare per la tomba. In altre culture i riti e le usanze furono differenti; per esempio, presso gli antichi persiani, per cui sia la terra sia il fuoco erano sacri, i corpi non erano seppelliti o bruciati per non contaminare i due elementi, ma lasciati a decomporsi su piattaforme sopra-elevate; tale modalit\u00e0 fu in uso anche presso alcune trib\u00f9 di nativi americani. Presso le trib\u00f9 degli Yanomami della zona amazzonica \u00e8 in uso una forma di cannibalismo del morto, perch\u00e9 il corpo prima viene cremato e poi le sue ceneri vengono impastate con una pappa a base di banana e mangiate da tutta la trib\u00f9. In questo modo, si crede che l'anima del morto rimanga tra i suoi cari.\nLa situazione odierna, con particolare riferimento all'Italia.\nNella cultura occidentale, e quindi anche in Italia, il corpo del defunto, deposto in una bara, pu\u00f2 solitamente subire tre destini diversi:\nNella quasi totalit\u00e0 delle culture, si celebra una cerimonia commemorativa detta funerale, che pu\u00f2 essere spesso religiosa, ma anche civile. \nIl posizionamento delle tombe \u00e8 regolamentato per legge. In occidente, le tombe sono accorpate in terreni civici destinati a tale scopo, chiamati campisanti o cimiteri, gestiti da un necroforo. Essi sono, in genere e per legge, considerati luoghi sacri o di rispetto; atti non rispettosi possono essere puniti con la reclusione. L'uso dei cimiteri in occidente \u00e8 iniziato dalla legislazione napoleonica, che da un lato prevedeva una sepoltura singola per tutti, mentre da un altro lato prevedeva per motivi igienici la localizzazione in territori fuori dai centri abitati; prima invece, i cimiteri erano costituiti da fosse comuni, ovvero profondi pozzi sigillati da lastre in pietra, in cui si calavano i morti del popolo, mentre le personalit\u00e0 ricevevano sepoltura nei pavimenti delle chiese, in cimiteri monumentali od anche in grandiosi mausolei. Alcuni, ricevono addirittura una sorta di imbalsamazione, sul modello degli antichi faraoni egiziani: questo \u00e8 il destino dei papi o ad alcune personalit\u00e0 politiche, come Lenin o Mao Zedong.\nInterpretazioni filosofiche e religiose.\nLa difficolt\u00e0 di interpretare filosoficamente la morte rispetto alla vita \u00e8 rappresentata dalla variet\u00e0 di letture consentite da una locuzione latina come \"\u00abomnes feriunt, ultima necat\u00bb\". Le meditazioni umane riguardo al fenomeno della morte costituiscono storicamente, uno dei fondamenti nello sviluppo delle religioni organizzate. Nonostante i modi di definire e di analizzare la morte possano variare diametralmente, di cultura in cultura, la credenza in una vita dopo la morte\u00a0\u2013 un aldil\u00e0 \u2013 \u00e8 molto diffusa ed estremamente antica. Molti antropologi ritengono che le sepolture degli uomini di Neanderthal in tombe scavate con cura e adorne di fiori siano la testimonianza di una primordiale fede in una specie di \"aldil\u00e0\". \nAlcuni considerano che il rispetto per i defunti e per la morte (pi\u00f9 o meno allegorizzata) sia istintivo nell'uomo. Altri, invece, ipotizzano che sia una forma per giustificare la ricomparsa dei defunti durante i sogni. A differenza dell'ebraismo, nella maggioranza delle religioni di matrice cristiana c'\u00e8 la credenza nella risurrezione: dopo la morte l'anima del defunto, riunita al corpo alla fine dei tempi, passer\u00e0 l'eternit\u00e0 in continua contemplazione di Dio in paradiso. L'inferno, il limbo e il purgatorio costituiscono, invece, i luoghi a cui sono condannate le anime non pure, anche se chiese e teologi non sono concordi sulla loro esistenza e su cosa rappresentino questi luoghi. Per aiutare i fedeli ad affrontare con fiducia e coraggio il passaggio in queste dimensioni, si diffuse dal tardo Medioevo la letteratura della cosiddetta \u00ab\"ars moriendi\"\u00bb (\u00abl'arte di morire bene\u00bb).\nDalla visione dell'anima immortale e dell'inferno si distaccano solo le chiese cristiane avventiste e i Testimoni di Geova, che insegnano con toni diversi che dopo il giudizio finale i peccatori saranno puniti con la distruzione eterna. Presso Induismo, Sikhismo e altre religioni orientali si crede nella reincarnazione; secondo tale filosofia la morte rappresenta un passaggio naturale (tanto quanto la nascita) tramite il quale l'anima abbandona un involucro ormai vecchio per abitarne uno nuovo (il corpo fisico) fino all'estinzione del karma e alla conseguente liberazione definitiva. Per questo motivo l'idea della morte viene affrontata con minor struggimento interiore.\nUn chiaro riferimento al significato biologico della morte, inteso come legame tra amore e morte, \u00e8 presente nell'opera di Sigmund Freud, e tale concetto viene ripreso e citato anche da altri autori.\nNell'esoterismo.\nNei movimenti esoterici come l'AMORC che si richiama ai Rosacroce, la paura della morte \u00e8 un sentimento che pu\u00f2 essere superato attraverso le tecniche dell'iniziazione, basate non sull'aderenza ad una fede, ma sulla sperimentazione diretta della realt\u00e0 invisibile che attende l'uomo oltre l'esistenza terrena. Con la rivelazione della sua doppia natura, fisica e spirituale, l'ego umano avrebbe cos\u00ec la possibilit\u00e0 di accedere ad una rinnovata e pi\u00f9 ampia concezione della vita.\nAllegorie.\nLa morte non ha mai smesso di essere, oltre che un evento biologico connaturato al fatto stesso di vivere, uno dei pi\u00f9 forti stimoli alla fantasia. A rigore, si potrebbe anche dire che non c'\u00e8 la morte \"in s\u00e9\", ma ci sono organismi viventi che muoiono. Di fatto, nell'immaginario collettivo, la morte \u00e8 fin da sempre stata oggettivista come un'entit\u00e0 esterna al vivente, qualcosa \"che arriva\", da ci\u00f2 deriva la sua mitizzazione. La morte \u00e8 quindi anche una figura mitologica molto popolare, presente in modo pi\u00f9 o meno diverso in moltissime culture umane fin dall'inizio della tradizione orale. L'iconografia occidentale definisce la morte in genere come un sinistro mietitore: uno scheletro vestito di un saio nero, che impugna una falce fienaia. Come tale, \u00e8 ritratta anche in una carta dei tarocchi e appare sovente in letteratura e nelle arti figurative.\nAspetti etici: la morte e l'uomo.\nLa realt\u00e0 del morire e quella del soffrire costituiscono due aspetti topici dell'etica di tutti i tempi, a partire dal concetto fondamentale di \"chi\" possa essere il colpevole che determina sia la prima sia la seconda. Sia la sofferenza, sia la morte, da un punto di vista puramente biologico, hanno la loro causa nello stesso esistere dell'essere vivente.\nElisabeth K\u00fcbler Ross ha studiato le problematiche inerenti agli stati psico sociali delle persone malate terminali ed \u00e8 ritenuta la fondatrice della psicotanatologia."}
{"id": "57744", "revid": "119617584", "url": "https://it.wikipedia.org/wiki?curid=57744", "title": "D\u014dj\u014d kun", "text": "D\u014dj\u014d kun tradotto letteralmente significa regole del luogo in cui si pratica la Via.\nShotokan.\nIl dojo kun del karate shotokan \u00e8 sinonimo di ricerca del perfezionamento attraverso lo studio del karate\ne consistono in cinque principi che determinano lo sviluppo fisico e spirituale del praticante.\nI d\u014dj\u014d kun avviano all'esercitazione della giusta condotta da tenersi e creano il nesso tra lo studio filosofico dell'arte marziale e lo studio pratico\ndella tecnica: le conoscenze della \"Via\" (\"d\u014d\") non devono\nrestare dei principi vuoti ma piuttosto forgiare il comportamento,\nglobalmente inteso, del praticante. I d\u014dj\u014d kun sono perno di un'esercitazione spirituale\nincentrata sullo studio dell'arte marziale (Bud\u014d), in grado di\nprodurre progressi in ogni campo dell'azione umana, la sua comprensione\nha importanza quanto l'affinamento delle tecniche: prima e dopo l'allenamento,\ndurante la cerimonia del saluto, vengono pronunciati i d\u014dj\u014d kun; l'allievo pi\u00f9 anziano di grado enuncia le frasi, ripetute da tutti gli allievi nella posizione del saluto. L'origine dei d\u014dj\u014d kun riporta agli\nalbori dell'arte marziale, si dice che il primo d\u014dj\u014d kun sia stato\ncodificato dal monaco buddhista Bodhidharma, nel monastero di Shaolin.\nNel karate furono codificati dal maestro Sakugawa di Okinawa\ne sono stati tramandati fino a noi, come fondamento della pratica tradizionale.\nLe cinque regole in giapponese sono:\nQuesta prima regola sottolinea l'importanza dell'equilibrio nell'uomo.\nL'esercizio marziale non coinvolge esclusivamente il corpo: il praticante deve osservare\ncon spirito critico in tutte le situazioni quotidiane che ostacolano\nil perfezionamento di se stesso e deve affrontare le asperit\u00e0 interiori con lo stesso\nvigore con cui intraprende l'esercizio fisico che gli consente\ndi affrontare le difficolt\u00e0 esterne, lo spirito vigile e analitico deve guidarlo in tutte\nle situazioni della vita: confusione, pregiudizio, presunzione, egoismo, sopravvalutazione\ndi se stessi, ingiustizia, autocommiserazione e sentimenti incontrollati\nostacolano il progresso sulla Via. Imparare a gestire la propria interiorit\u00e0, al contrario, \naiuta a raggiungere l'equilibrio e a vivere un'esperienza enormemente appagante,\nse per altro l'allenamento fisico, con l'avanzare degli anni, conosce necessariamente\ndelle limitazioni, lo spirito, invece, deve e pu\u00f2 essere perfezionato\nfino alla morte.\nQuesta regola si esprime nella condotta di vita dell'uomo e nella disponibilit\u00e0\na riconoscere il giusto rapporto tra se stessi e ci\u00f2 che si ha attorno,\npresupposto fondamentale per costruire giuste e rette relazioni con le altre\npersone. Un rapporto proficuo si instaura solo se l'individuo \u00e8 capace di\ncontemperare le proprie pretese personali con la dedizione e l'apertura verso gli altri, se\nquesto equilibrio viene messo a repentaglio da un comportamento egoistico o superficiale,\nla comunicazione \u00e8 soffocata; laddove si pretende pi\u00f9 di quanto\nsi d\u00e0 o si avallano pretese superiori a quanto si \u00e8 disposti a corrispondere\no si promette molto e si mantiene poco, si suscita l'indignazione di quanti\nsi trovano a dover compensare lo squilibrio insorto con un sacrificio superiore al giusto.\nL'equilibrio tra la pretesa e la disponibilit\u00e0 \u00e8 il fondamento dello\nspirito del bud\u014d: solo nella verit\u00e0 l'uomo \u00e8 libero, la pratica di questo principio\nrende consapevoli, umili e giusti.\nQuesta regola si riferisce alla realizzazione dell'uomo in relazione ai suoi obiettivi di vita, essa \u00e8 intimamente connessa ai\nprimi due principi in quanto qualsiasi obiettivo richiede un'analisi approfondita e matura;\nil progresso, nel budo, pu\u00f2 essere conseguito solo attraverso regolarit\u00e0\ne costanza nell'esercizio. Le arti marziali possono essere apprese solo\ncon l'autodisciplina, la costanza e la perseveranza, \nla disciplina \u00e8 la base di ogni progresso. Se tale regola non \nviene rispettata dagli allievi, qualsiasi sforzo di miglioramento \u00e8 vano.\nSi frequenta un Dojo perch\u00e9 si ha uno scopo, ma bisogna assumere la giusta condotta,\nl'ambizione di nuovi obiettivi, in s\u00e9 e per s\u00e9, non \u00e8 una forza positiva, lo diventa solo\nse associata ad un comportamento maturo, al senso della misura e alla conoscenza.\nQuesta regola si riferisce alle norme comportamentali che vanno conservate\nse si vuol capire gli altri ed essere accettati. La giusta condotta rende l'individuo degno\ndi fede, aperto e semplice, rende possibile la comunicazione con gli altri\ne contribuisce a mantenere l'armonia nelle relazioni interpersonali. L'etichetta consiste\nnella forma comportamentale attraverso la quale una persona comunica ad un'altra di essere\ndisponibile ad un contatto aperto; senza le buone maniere la franchezza si tramuta\nin grossolanit\u00e0, il coraggio in rifiuto, l'umilt\u00e0 in sottomissione,\nil rispetto in servilismo e la cautela in timore: l'etichetta provvede\na mantenere la pace e l'armonia tra le persone.Nelle arti marziali l'etichetta trova\nespressione nei principi enunciati da Funakoshi:\n\"Senza cortesia viene meno il valore del karate\" e \"il karate inizia col saluto e finisce col saluto\". \nEgli defin\u00ec cortesia e rispetto le basi di ogni educazione ed il saluto il loro simbolo pi\u00f9\nimportante. A livello avanzato tutti conoscono l'importanza del saluto; i praticanti\nche lo oltraggiano con la propria negligenza si dimostrano immodesti, egoisti e incapaci\ndi adattamento: il modo in cui si effettua il saluto \u00e8 specchio di s\u00e9, i modi\nsbagliati non sono sempre voluti, rappresentano solitamente una reazione naturale di protezione\ne timidezza, una maschera. Per questo nelle arti marziali l'etichetta non \u00e8 solo forma,\nma vera e propria via per la ricerca della verit\u00e0 interiore,\npoich\u00e9 la pratica impone che la persona osservi e valuti correttamente il proprio\ncomportamento nei confronti degli altri e di s\u00e9 stesso. \nQuesto principio coinvolge la condotta che porta alla formazione di un carattere degno\ndell'essere umano ed alla sua convivenza con gli altri. Nel mondo animale\ni modelli comportamentali sono istintivi e servono proprio alla conservazione\ndella specie, l'uomo pu\u00f2 forgiare tali modelli grazie al proprio intelletto\ned alla propria conoscenza, controllando la misura delle proprie azioni.\nL'elaborazione di questo concetto porta alla rinuncia della violenza fisica ed allo\nstesso tempo definisce tutte le forme di ricorso alla violenza quali indegne dell'uomo.\nNel budo, e in particolare nel karate, si ricercano l'autocontrollo\ne la gestione del comportamento; se i praticanti di livello avanzato,\ncapaci di arrecare ferite gravi, impiegassero le proprie capacit\u00e0\ncome strumenti di supremazia nei confronti delle altre persone, costituirebbero\nun pericolo per la societ\u00e0 e sarebbero sostanzialmente indegni come individui.\nQuando Funakoshi dice: \" nel karate non c'\u00e8 chi attacca per primo\" intende\ndire che l'uomo in quanto essere dotato di intelletto ha la capacit\u00e0\ndi trovare le vie della non violenza se affronta le situazioni\ncontrollando il proprio io. Il karate \u00e8 un'arte di autoperfezionamento\ne, per raggiungere questo obiettivo, \u00e8 necessario comprendere\na fondo tale principio. La soluzione violenta dei problemi interpersonali\n\u00e8 esecrabile e non consente una convivenza serena. L'esperienza secolare\nmostra che, per eccellere nelle arti marziali, il d\u014dj\u014d kun deve accompagnare\nla preparazione dei praticanti, indipendentemente dal livello, essi devono sottoporre\nil loro comportamento a regolari raffronti con il d\u014dj\u014d kun, \nche \u00e8 un parametro di apprendimento nel corso dell'allenamento ma anche uno specchio\ndell'atteggiamento del singolo in relazione alla comunit\u00e0.\nIl d\u014dj\u014d kun riflette la proporzione tra giusto e sbagliato nel comportamento personale,\ninstaura l'equilibrio tra dare e avere ed impone il giusto rapporto tra pretesa e disponibilit\u00e0."}
{"id": "57745", "revid": "682087", "url": "https://it.wikipedia.org/wiki?curid=57745", "title": "Reiki Ryoho Gakkai", "text": ""}
{"id": "57746", "revid": "682087", "url": "https://it.wikipedia.org/wiki?curid=57746", "title": "Usui Reiki Ryoho Gakkai", "text": ""}
{"id": "57759", "revid": "365417", "url": "https://it.wikipedia.org/wiki?curid=57759", "title": "Diogene di Sinope", "text": "Considerato uno dei fondatori della scuola cinica insieme al suo maestro Antistene, secondo l'antico storico Diogene Laerzio, mor\u00ec nel medesimo giorno nel quale Alessandro Magno spir\u00f2 a Babilonia.\nBiografia.\nLa principale fonte di informazioni sulla sua vita \u00e8 fornita dall'opera di Diogene Laerzio. Nato a Sinope, antica colonia greca del Ponto (una regione costiera dell'Anatolia nord-orientale), secondo lo storico suo omonimo fu figlio d'un tal Icesio, un cambiavalute, che fu imprigionato, oppure esiliato, perch\u00e9 accusato di contraffare monete. Diogene si ritrov\u00f2 anch'egli sotto accusa, e pertanto si spost\u00f2 ad Atene assieme al proprio schiavo Mane che, al loro arrivo in Attica, si diede ben presto alla fuga, lasciando completamente solo il proprio padrone, che ebbe a dichiarare con la sua proverbiale ironia: \u00abSe Mane pu\u00f2 vivere senza Diogene, perch\u00e9 non Diogene senza Mane?\u00bb. \nAttratto dagli insegnamenti ascetici del filosofo socratico Antistene, divenne presto suo discepolo, a dispetto della rudezza con la quale era trattato e del fatto che costui non lo voleva come allievo, ma ben presto super\u00f2 il maestro sia in reputazione che nel livello di austerit\u00e0 della vita. Le storie che si raccontano di lui sono probabilmente vere; ad ogni modo, sono utili per illustrare la coerenza logica del suo carattere e la sua irriverenza. Si espose alle vicissitudini del tempo vivendo in una piccola botte aperta che apparteneva al tempio di Cibele. Distrusse l'unica sua propriet\u00e0 terrena, una ciotola di legno, vedendo un ragazzo bere dall'incavo delle mani ed esclamando:\u00abUn fanciullo mi ha battuto nel vivere con semplicit\u00e0\u00bb.\nIn viaggio verso Egina, venne fatto prigioniero dai pirati e venduto come schiavo a Creta ad un uomo di Corinto chiamato Xeniade (o Seniade) diventando tutore dei suoi due figli nonch\u00e9 suo amministratore domestico. Venendo interrogato sul suo prezzo, replic\u00f2 che non conosceva altro scambio possibile che quello con un uomo di governo, e che desiderava essere venduto ad un uomo che avesse bisogno di un maestro.\nVisse a Corinto per il resto della sua vita, che dedic\u00f2 interamente a predicare le virt\u00f9 dell'autocontrollo e dell'autosufficienza, abitando in una botte. Ai Giochi Istmici tenne discorsi a un pubblico consistente che lo seguiva dal periodo di Antistene.\nFu probabilmente ad uno di quegli eventi che incontr\u00f2 Alessandro Magno. \n Diogene Laerzio, a differenza di Plutarco, riferisce che successivamente, forse irritato dalla mancanza di rispetto, Alessandro, per farsi gioco di lui che veniva chiamato \"cane\", gli mand\u00f2 un vassoio pieno di ossi e lui lo accett\u00f2 ma gli mand\u00f2 a dire: \"Degno di un cane il cibo, ma non degno di re il regalo\".\nAlla sua morte, avvenuta a 89 anni proprio nel periodo nel quale anche Alessandro Magno stava concludendo la sua esistenza, sulla quale ci sono pi\u00f9 testimonianze, i Corinzi eressero un pilastro alla sua memoria, sul quale vi era, inciso, un cane di marmo pario.\nPensiero.\nLa virt\u00f9, per lui, consisteva nell'evitare qualsiasi piacere fisico superfluo: tuttavia Diogene rifiuta drasticamente, non senza esibizionismo, le convenzioni e i tab\u00f9 sociali, oltre che i valori tradizionali come la ricchezza, il potere, la gloria; sofferenza e fame erano positivamente utili nella ricerca della bont\u00e0; tutte le crescite artificiali della societ\u00e0 gli sembravano incompatibili con la verit\u00e0 e la bont\u00e0; la moralit\u00e0 porta con s\u00e9 un ritorno alla natura e alla semplicit\u00e0. Citando le sue parole, \u00abl'Uomo ha complicato ogni singolo semplice dono degli D\u00e8i\u00bb. \u00c8 accreditato come uno strenuo sostenitore delle sue idee, al punto da arrivare a comportamenti indecenti; tuttavia, probabilmente, la sua reputazione ha risentito dell'indubbia immoralit\u00e0 di alcuni dei suoi eredi.\nDiogene rivendica la libert\u00e0 di parola, ma rifiuta la politica, rivelando un concetto proto-anarchico.\nSecondo quanto tramanda Diogene Laerzio, Diogene fu anche la prima persona conosciuta ad aver utilizzato il termine \u00abcosmopolita\u00bb. Difatti, interrogato sulla sua provenienza, Diogene rispose: \u00abSono cittadino del mondo intero\u00bb. Si trattava di una dichiarazione sorprendente in un'epoca dove l'identit\u00e0 di un uomo era intimamente legata alla sua appartenenza ad una \"polis\" particolare. Infatti, poco pi\u00f9 avanti Diogene afferma:\nLa legge singolare delle \"polis\" viene contrapposta all'unica legge morale naturale del cosmo, non rinnegando completamente il diritto alla sovranit\u00e0 delle citt\u00e0-stato greche. Nelle parole di Diogene, la citt\u00e0, indifferente per luogo e per tempo, rimane sempre la dimensione entro la quale si esercita il diritto universale di cittadinanza di ogni essere umano libero.\nAl filosofo megarico Diodoro Crono, che negava il movimento, Diogene rispose semplicemente mettendosi a camminare.\nInoltre, la messa in pratica degli ideali di ascetismo in netta opposizione al conformismo imperante gli merit\u00f2 il soprannome di \"cane\":\nDiogene riteneva, infatti, che gli esseri umani vivessero in modo artificiale e ipocrita e che dovessero essere pi\u00f9 liberi. Oltre a praticare in pubblico le fisiologiche funzioni corporee senza essere a disagio, un sapiente manger\u00e0 di tutto, e non si preoccuper\u00e0 di dove dorme, vivendo in modo naturale nel presente senza preoccupazioni.\nDiogene aveva scelto di comportarsi, dunque, come \"critico\" pubblico: la sua missione era quella di dimostrare ai Greci che la civilt\u00e0 \u00e8 regressiva, e di dimostrare con l'esempio che la saggezza e la felicit\u00e0 appartengono all'uomo che \u00e8 indipendente dalla societ\u00e0. Diogene si fece beffe non solo della famiglia e dell'ordine politico e sociale, ma anche delle idee sulla propriet\u00e0 e sulla buona reputazione. \nUna volta usc\u00ec con una lanterna di giorno, e, alla domanda su che cosa stesse facendo, rispose: \"cerco l'uomo!\", non intendendo con questo per\u00f2 \"un uomo onesto\", come pensano alcuni, in quanto l'onest\u00e0 non era certo, come invece oggi, una delle pi\u00f9 pregnanti esigenze civili del mondo greco del quarto secolo a.C. Egli invece cercava qualcuno che avesse le qualit\u00e0 che ci si aspetterebbe di trovare nell'uomo naturale, come spiegano, tra i tanti, Giovanni Reale e Dario Antiseri: \"... (Diogene) voleva significare appunto questo: cerco l'uomo che vive secondo la sua pi\u00f9 autentica natura, cerco l'uomo che, al di l\u00e0 di tutte le esteriorit\u00e0, le convenzioni o le regole imposte dalla societ\u00e0 e al di l\u00e0 dello stesso capriccio della sorte e della fortuna, ritrova la sua genuina natura, vive conformemente a essa e cos\u00ec \u00e8 felice.\"\nUno degli aspetti pi\u00f9 clamorosi della sua filosofia era di conseguenza il suo rifiuto delle normali concezioni sulla decenza. Secondo gli aneddoti, Diogene mangiava in pubblico, viveva in una botte, defecava nel teatro pubblico, e non esitava ad insultare apertamente i suoi interlocutori. Diogene svolgeva in pubblico anche atti sessuali. I suoi ammiratori lo consideravano un uomo devoto alla ragione e di onest\u00e0 esemplare. Per i suoi detrattori era un folle fastidioso e maleducato.\nFu il discepolo di Socrate che pi\u00f9 di altro fu traumatizzato dal martirio del maestro. La falsificazione delle moneta ribadiva il suo rifiuto dell'autorit\u00e0 imperiale di Alessandro Magno e l'espropriazione della sovranit\u00e0 degli uomini liberi greci.\nOpere.\nCome scrive Diogene Laerzio, si solevano attribuire a Diogene 14 dialoghi e 7 tragedie. Tuttavia lo stesso Laerzio afferma poco oltre: \u00abSosicrate nel primo libro delle \"Successioni\", e Satiro nel quarto libro delle \"Vite\" affermano che nessuna di tali opere \u00e8 di Diogene. Satiro afferma anche che le tragedie sono di Filisco di Egina, un conoscente di Diogene. Sozione nel settimo libro afferma che soltanto queste sono opere di Diogene: \"Sulla virt\u00f9\", \"Sul bene\", \"Erotico\", \"Il Poveraccio\", \"Tolmeo\", \"Pordalo\", \"Casandro\", \"Cefalione\", \"Filisco\", \"Aristarco\", \"Sisifo\", \"Ganimede\",\n\"Detti sentenziosi\", \"Lettere\"\u00bb.\nDiogene nell'arte e nella cultura.\nSia nei tempi antichi che in quelli moderni, la sua personalit\u00e0 ha attirato molti scultori e pittori. Busti e statue antichi esistono nei Musei Vaticani e al Louvre. \nL'incontro tra Diogene e Alessandro \u00e8 rappresentato anche in un bassorilievo del XVIII secolo di Villa Albani. \nRubens, Jordaens, Steen, Van der Werff, Jeaurat, Salvator Rosa e Karel Dujardin hanno dipinto numerosi episodi della sua vita.\nDiogene ha ispirato anche il nome del \"Diogenes Club\", un immaginario club londinese per gentiluomini inserito da Sir Arthur Conan Doyle in vari racconti di Sherlock Holmes.\nIl nome di Diogene compare inoltre nel Canto IV dell'Inferno (Divina Commedia), fra gli \"spiriti magni\" che Dante incontra nel primo Cerchio o Limbo; il poeta lo descrive accanto a Democrito, Anassagora, Talete, Empedocle, Eraclito e Zenone di Elea (o Zenone di Cizio):\nSi \u00e8 anche pensato, per\u00f2, che Dante si riferisse a Diogene di Apollonia, discepolo di Anassimene."}
{"id": "57763", "revid": "1632387", "url": "https://it.wikipedia.org/wiki?curid=57763", "title": "Centre spatial guyanais", "text": "Il Centro spaziale guyanese (in francese: ), sito a Kourou nella Guyana francese, \u00e8 la sede del principale centro di lancio europeo di missili spaziali, usato per i razzi Ariane e Vega dell'ESA e il lanciatore Sojuz di fabbricazione russa.\nLa localit\u00e0 di Kourou fu scelta per la sua vicinanza con l'equatore - circa a nord - che facilita i trasporti spaziali (la forma geoid\u00e0le della Terra rende l'equatore la linea di crosta pi\u00f9 lontana dal centro della terra) e permette di sfruttare al meglio l'energia di rotazione planetaria che imprime una velocit\u00e0 aggiuntiva al lancio di circa .\nStoria.\nIl centro venne realizzato nel 1964 da parte della Francia e, dopo il primo lancio di un razzo Diamant del Centre national d'\u00e9tudes spatiales (l'Agenzia spaziale francese), nel 1970, l'Europa decise di utilizzare questa base.\nNel 1975, sfruttando le installazioni europee gi\u00e0 esistenti nel Centro Spaziale Guyanese, l'ESA costru\u00ec il complesso di lancio \"ELA-1\" (\"Ensemble de Lancement Ariane\") per il suo vettore Ariane 1, cui fecero presto seguito Ariane 2 e Ariane 3. Per Ariane 4, e con lo scopo di accelerare la frequenza dei lanci, l'ESA realizz\u00f2 poi l\"'ELA-2\" che permette di iniziare ad assemblare un vettore ancora prima che il precedente sia stato lanciato.\nL'adozione del programma Ariane 5 ha successivamente comportato la costruzione di un terzo complesso di lancio, l\"'ELA-3\". Di concezione assai diversa dai precedenti, questo nuovo complesso pu\u00f2 essere utilizzato in maniera pi\u00f9 semplice e pi\u00f9 flessibile garantendo le massime condizioni di sicurezza. Le installazioni dell'ELA-3 si estendono su una superficie di 21\u00a0km\u00b2. Dal 1993 servono anche per le prove di qualificazione degli elementi del vettore Ariane 5 e sono poi diventate pienamente operative per i primi lanci dell'ultimo nato.\nIl \u00abporto spaziale dell'Europa\u00bb copre una superficie di ettari e conta un organico di persone.\nInfrastrutture.\nLe infrastrutture a disposizione del centro sono molte: edifici per la preparazione al lancio per i satelliti e i vettori, rampe di lancio e fabbriche di propellente solido. Inoltre l'ESA ha costruito le infrastrutture necessarie per lanciare le navicelle russe Sojuz da questo spazioporto. Questo a seguito di un accordo russo-europeo che permette all'Europa di sfruttare le navicelle russe (in grado anche di volare con equipaggio umano) e alla Russia di utilizzare lo spazioporto di Kourou come alternativa del cosmodromo di Baikonur (in Kazakistan), con il beneficio di migliorare la capacit\u00e0 di trasporto di carico in orbita dei propri razzi grazie alla vicinanza dell'equatore.\nIl 1\u00ba aprile 2011 il complesso di lancio per il lanciatore Sojuz \u00e8 stato dichiarato completato e formalmente consegnato dall'Agenzia Spaziale Europea ad Arianespace SA per il suo utilizzo. La costruzione era cominciata nel 2007, anche se i lavori di preparazione del terreno erano iniziati fin dal 2005. Al complesso di lancio appena costruito \u00e8 stato assegnato il nome Ensemble de Lancement Soyuz (ELS).\nELV (CECLES/ELA-1).\nQuesto sito di lancio, costruito originariamente negli anni sessanta con il nome CECLES (dal francese: \"Conf\u00e9rence Europ\u00e9enne de Construction de Lanceurs et d'Engins Spatiaux\"; in inglese: \"European Conference on Construction of Launchers and Spacecraft\") per il razzo Europa 2 venne utilizzato una sola volta prima che il programma venisse cancellato.In seguito il complesso di lancio venne demolito e ricostruito con il nome ELA (dal francese: \"Ensemble de Lancement Ariane\") per il lancio dei primi razzi Ariane. Fu utilizzato per il lancio di Ariane 1, Ariane 2 e Ariane 3 fino al 1989.Alla fine degli anni 2000 \u00e8 stato rinominato ELV (dal francese: \"Ensemble de Lancement Vega\") ed \u00e8 utilizzato come complesso di lancio per il lanciatore Vega.\nELA-2.\nIl sito di lancio denominato ELA-2 (dal francese: \"Ensemble de Lancement Ariane 2\"), \u00e8 stato usato per il lancio di un Ariane 3 il 28 marzo 1986 e di tutti gli Ariane 4 dal 1988 fino all'ultimo volo, V159, del 15 febbraio 2003.\nELA-3.\nIl sito di lancio denominato ELA-3 (dal francese: \"Ensemble de Lancement Ariane 3\") \u00e8 attivo ed \u00e8 quello utilizzato per il lancio degli Ariane 5.\nELS.\nIl sito di lancio denominato ELS (dal francese: \"Ensemble de Lancement Soyuz\") \u00e8 il sito dedicato al lancio del lanciatore Sojuz. \u00c8 stato costruito tra il 2005 ed il 2011. Il 21 ottobre 2011, alle 7:30 ora locale, sono stati messi in orbita i primi due satelliti (Proto Flight Model e Flight Model 2) del sistema Galileo con lanciatore Soyuz. La campagna di lancio GALILEO IOV-1 ha rappresentato uno storico evento per la comunit\u00e0 spaziale europea. Per la prima volta infatti, il lanciatore russo Soyuz \u00e8 partito da un sito diverso da quelli del Cosmodromo di Bajkonur e del Cosmodromo di Pleseck entrambi all'interno del territorio ex-sovietico.\nAltre strutture.\nLa base include anche altre strutture:"}
{"id": "57765", "revid": "2161050", "url": "https://it.wikipedia.org/wiki?curid=57765", "title": "Numismatico", "text": "Il numismatico \u00e8 colui che si interessa di numismatica ed in modo specifico di monete, di cartamonete e di medaglie. La principale area di attivit\u00e0 professionale dei numismatici \u00e8 nei musei, dove ci si occupa delle grandi collezioni pubbliche, poi c'\u00e8 l'universit\u00e0, dove si insegna numismatica.\nNell'attivit\u00e0 commerciale che riguarda le monete i numismatici sono occupati come curatori dei cataloghi d'asta. Pi\u00f9 in generale, il collezionista di monete, di cartamonete e di medaglie che lavora scientificamente pu\u00f2 essere denominato numismatico.\nL'organizzazione dei numismatici si svolge tramite le societ\u00e0 di Numismatica, come la Royal Numismatic Society, fondata a Londra nel 1836, la \u00d6sterreichische Numismatische Gesellschaft, fondata a Vienna nel 1870, la Societ\u00e0 Numismatica Italiana fondata a Milano nel 1892 e la Deutsche Numismatische Gesellschaft, fondata nel 1951."}
{"id": "57769", "revid": "647919", "url": "https://it.wikipedia.org/wiki?curid=57769", "title": "Quackmore Duck", "text": ""}
{"id": "57770", "revid": "1699816", "url": "https://it.wikipedia.org/wiki?curid=57770", "title": "Qui, Quo e Qua", "text": "Qui, Quo e Qua (\"Huey\", \"Dewey\" e \"Louie\") sono tre personaggi immaginari dei fumetti e dei cartoni animati Disney ideati da Al Taliaferro e Ted Osborne e comparsi nei fumetti per la prima volta sulla tavola domenicale del 17 ottobre 1937 mentre esordiscono al cinema con il cortometraggio animato \"I nipoti di Paperino\", distribuito il 15 aprile 1938. Sono apparsi come protagonisti o comprimari in migliaia di storie a fumetti realizzate in vari paesi del mondo.\nCaratteristiche.\nNell'universo Disney sono tre gemelli identici nipoti di Paperino e figli di sua sorella Della Duck e del marito di questa. Nonostante in quasi tutte le storie i tre fratelli siano rappresentati come identici tra di loro, alcuni autori introducono occasionalmente particolari caratteristiche che li differenziano l'uno dall'altro: per Pat Block, Qui \u00e8 il pi\u00f9 coraggioso del gruppo, Qua il pi\u00f9 impulsivo, mentre Quo, spesso protagonista, \u00e8 il pi\u00f9 intelligente e il primo a prendersi una cotta.\nGraficamente i tre personaggi sono identici fatto salvo il colore degli indumenti, sono una versione infantile di Paperino, con gli occhi e il becco pi\u00f9 piccoli in proporzione al viso, e indosso sempre delle magliette e dei cappelli con visiera. Il colore che li distingue venne definito nella tricromia verde-rosso-blu sin dalla prima striscia a fumetti in cui comparvero, e se inizialmente avevano cappelli e maglietta dello stesso colore, a partire gi\u00e0 dal 1938 iniziarono a indossare maglie nere; per molti decenni ci fu relativa libert\u00e0 sulla corrispondenza tra nomi e colori, ma oggi \u00e8 generalmente stabilita questa distinzione per i colori dei berretti:\n- rosso per Qui\n- blu per Quo\n- verde per Qua.\nTuttavia, nonostante questa regola, capita spesso che vi siano degli errori durante la fase di colorazione delle vignette, cosicch\u00e9 risulta ancora pi\u00f9 facile confondere i tre fratelli tra loro. Nell'animazione, poi, il discorso \u00e8 stato pi\u00f9 complesso: nel cortometraggio d'esordio Qui \u00e8 vestito di rosso, Quo di giallo o arancio, Qua di verde chiaro, e questa regola viene generalmente rispettata per alcuni anni, anche se ad esempio in \"Una partita a golf\" (1938) Quo \u00e8 arancio e Qua giallo; a partire da \"Una giornata sbagliata\" (1944), per\u00f2, quasi sempre verranno rappresentati vestiti tutti di rosso, dunque indistinguibili, e questo si vede anche nel mediometraggio animato \"Canto di Natale di Topolino\" (1983): \u00e8 solo con la serie TV \"DuckTales - Avventure di paperi\" (1987) che si riprende a distinguerli, adottando i colori dei fumetti. Nel reboot, DuckTales (2017), i tre paperini possono essere riconosciuti, oltre che dai colori, anche dalla capigliatura, dai vestiti e dal carattere, che in questa serie viene ancora pi\u00f9 differenziato: Qui \u00e8 la mente del gruppo, \u00e8 il pi\u00f9 responsabile ma, a volte, anche il pi\u00f9 pauroso, e indossa un berretto e una maglietta a maniche corte rossi; Quo, dipinto come il pi\u00f9 avventuroso e impulsivo, indossa una maglietta a maniche corte blu sopra una maglietta a maniche lunghe celeste e, sulla testa, ha un ciuffo di piume rivolto verso l'alto; Qua, dipinto come il pi\u00f9 avido e pigro, indossa una felpa verde con cappuccio e, sulla testa, ha un ciuffo di piume rivolto in avanti. Nella seconda stagione, inoltre, con il ritorno di Della Duck, questa rivela che i nomi che aveva scelto per loro non erano Qui, Quo e Qua ma, rispettivamente, Jet, Turbo e Ribelle.\nGenesi ed evoluzione dei personaggi.\nAl Taliaferro era l'inchiostratore di Floyd Gottfredson (l'autore delle strisce di Topolino) quando questi introdusse i personaggi di Tip e Tap nelle tavole domenicali di Topolino, e fu il primo a intuire le potenzialit\u00e0 comiche di Paperino, che in alcune gag fece da balia ai nipotini di Topolino subendo i loro scherzi; quando si stabil\u00ec la separazione in due linee narrative (quella di Paperino e quella di Topolino), dopo lunghe discussioni con Gottfredson, Taliaferro riusc\u00ec a introdurre anche nella vita di Paperino tre nipoti gemelli simili ai nipoti di Topolino, prendendo spunto anche dai tre nipotini discoli di Fortunello, personaggio non Disney. La loro gestione, almeno all'inizio e soprattutto per le storie distribuite sui quotidiani, non era semplice: disegnare insieme tre personaggi non solo costava lavoro in pi\u00f9, ma praticamente occupava per intero la scena; vennero comunque inseriti sia singolarmente che in due nelle storie di Paperino, evitando di doverli caratterizzare con personalit\u00e0 diverse, e la loro presenza era sempre associata a qualche disastro, trattandosi di \"disturbatori\" della quiete del protagonista Paperino. Si ritiene che i nomi originali (Huey, Dewey e Louie, abbreviazioni di Hubert, Deuteronomy e Louis) siano stati presumibilmente ideati dal \"gagman\" Dana Coty, che lavorava per il reparto animazione, anche se questi nomi furono introdotti gi\u00e0 nella tavola domenicale del loro esordio, scritti nella lettera della madre.\nQui, Quo e Qua fecero il loro esordio assoluto nella tavola domenicale delle \"Silly Symphonies featuring Donald Duck\" del 17 ottobre 1937. In tale tavola essi vengono presentati come i figli della \"cugina Della\" e quindi non come nipoti stretti di Paperino che \u00e8 loro \"procugino\" (\"first cousin once removed\") o \"zio cugino\" (\"cousin-uncle\"). Comunque, istruiti evidentemente dalla madre (che non a caso nella lettera li definisce gi\u00e0 \"nipoti\" di Paperino), i tre gemelli lo chiameranno \"zio Paperino\" (\"unca Donald\") fin dall'inizio. Nella lettera con cui Della annuncia il loro arrivo a Paperino, viene spiegato che i tre paperi hanno fatto esplodere un grosso petardo sotto la poltrona del padre, che per questo \u00e8 finito all'ospedale; Della Duck invia i tre piccoli monelli a casa di Paperino affinch\u00e9 li possa ospitare fino a che il padre non termini le cure. I nipotini discoli compaiono nelle tavole domenicali per sei settimane consecutive, combinando per lo pi\u00f9 scherzi e monellerie ai danni dello zio; nella tavola domenicale del 21 novembre 1937, Della invia un telegramma in cui chiede che i figli tornino a casa e Paperino se ne libera volentieri, ma gi\u00e0 a partire dalla striscia quotidiana del 23 febbraio 1938 i nipotini riappaiono saltuariamente con Paperino senza alcuna spiegazione. Si pu\u00f2 supporre comunque che per il momento i tre discoli facessero solo visite saltuarie allo zio, e fu solo nella striscia quotidiana del 23 maggio 1938 che avvenne la loro definitiva \"adozione\": Paperino, gi\u00e0 gravato dall'onere di dover ospitare e sopportare l'ingordo cugino Ciccio, riceve una telefonata da Della, che gli chiede di ospitare i tre discoli a casa sua \"solo per qualche giorno\", dato che ella dovr\u00e0 assentarsi per un po'; prima che la telefonata sia terminata, i tre monelli fanno gi\u00e0 irruzione in bicicletta nella casa dello zio; da allora Qui, Quo, e Qua si trasferiscono definitivamente assieme allo zio a Paperopoli e non si avranno pi\u00f9 notizie della madre.\nNel frattempo il trio fa il suo esordio animato nel cortometraggio \"I nipoti di Paperino\", uscito nei cinema statunitensi il 15 aprile 1938. Diretto da Jack King e con il futuro grande fumettista dei paperi Barks come \"gagman\", il corto d'esordio \u00e8 una vera esplosione di gag sin dalle prime sequenze, con i tre nipotini che entrano sfondando la porta a bordo di tre tricicli e giocando con mazze da polo e relativa palla, con una conseguente e inevitabile devastazione del mobilio. Nel loro esordio animato, la madre di Qui, Quo, Qua viene ribattezzata Dumbella (che in inglese sta grossomodo per \"scioccherella\", dato che \"dumb\" significa \"sciocco\") e viene presentata come la sorella di Paperino, rendendolo cos\u00ec loro zio nell'accezione pi\u00f9 stretta del termine; da quel momento in poi, per una sorta di \"retcon\", Della divenne la sorella di Paperino anche nei fumetti. Dumbella viene citata solo nel loro esordio animato, mentre nel cortometraggio del 1942 \"The new spirit\" viene affermato testualmente che Paperino \u00e8 \"scapolo, ma ospita in casa sua tre nipoti adottati sotto i sedici anni di et\u00e0, verso i quali ha l'obbligo legale e morale di mantenimento\", rendendo esplicita l'adozione per mano di Paperino, che \u00e8 ora il loro tutore legale in seguito alla probabile scomparsa dei genitori.\nPer molti anni, sia nelle strisce di Taliaferro che nelle storie lunghe, i tre gemelli presentano un carattere scalmanato, si divertono continuamente a fare terribili scherzi allo zio e hanno uno scarsissimo rendimento scolastico; anche Carl Barks, il cosiddetto \"uomo dei paperi\" (perch\u00e9 fu lui a costruire l'universo di Paperopoli a cominciare dal ricco zio Paperone) decise di caratterizzarli come i soliti discoli almeno per quanto riguarda le brevi da dieci pagine di Paperino da lui sceneggiate e disegnate per il mensile \"Walt Disney's Comics and Stories\" a partire dal 1943; in tali storie brevi, soprattutto negli anni quaranta, i tre sono abbastanza ribelli e dispettosi e si divertono a fare brutti scherzi allo zio Paperino, il quale dal canto suo reagisce inseguendoli con un minaccioso ramoscello (la verga) con il quale intende fustigarli (nelle storie italiane, al posto della verga, verr\u00e0 in genere usato un battipanni); in due occasioni Paperino cerca di mantenere la pazienza assecondandoli e lasciando impunite le loro marachelle, in un caso su imposizione di Paperina (\"Paperino e i buoni propositi\") e in un altro caso su imposizione di un insigne pedagogo (\"Paperino e la pedagogia\"), ma senza sortire l'effetto sperato, costringendolo cos\u00ec a tornare alle punizioni corporali. A partire dalla met\u00e0 degli anni cinquanta Barks fu costretto ad abbassare di tono i violenti conflitti domestici tra Paperino e i nipotini su imposizione della casa editrice che aveva ricevuto delle lettere di protesta da parte di genitori contrariati (in particolare una madre si lament\u00f2 perch\u00e9 nel finale di una storia Paperino avrebbe urlato \"Shut up\", cio\u00e8 \"zitti\", ai nipotini).\nProgressivamente, comunque, scrivendo storie ad ampio respiro di Paperino realizzate per la collana \"Four Color Comics\" Barks sent\u00ec l'esigenza di \"responsabilizzare\" i gemelli: poich\u00e9 il loro zio, a differenza del pi\u00f9 saggio Topolino, pur essendo capace di occasionali atti di coraggio e virt\u00f9 rimaneva essenzialmente inetto e pasticcione, era necessario che i tre si dessero da fare per salvarlo dai guai pi\u00f9 improbabili, dimostrando cos\u00ec una certa intraprendenza e furbizia superiori a quelle del loro stesso tutore. Questo cambiamento si manifest\u00f2 in parte anche nelle brevi da dieci pagine, dove per\u00f2 Barks non rinunci\u00f2 a realizzare vicende in cui i tre gemelli tornavano discoli, alternandole alle storie in cui si comportavano in maniera responsabile e salvavano la situazione. Un esempio \u00e8 ad esempio \"Paperino guardacoste\" (1948) in cui Qui, Quo e Qua catturano da soli una banda di contrabbandieri che la stava facendo franca sotto il naso dell'inetto guardacoste Paperino, ingannato ripetutamente con travestimenti ingegnosi. Storia dopo storia poi, i caratteri dei tre gemelli finirono per mitigarsi, in contemporanea all'esordio del militaresco e prestigioso corpo scoutistico delle Giovani Marmotte (con la storia \"Paperino e l'E.S.S.B.\" del 1951), che li stimol\u00f2 a impegnarsi per ottenere medaglie e onori; sempre pi\u00f9 dolci e maturi, acquisiranno nelle storie degli anni '50 anche una certa cultura (pur rimanendo sempre piuttosto svogliati a scuola nelle storie di Barks) che li render\u00e0 i veri eroi e risolutori di enigmi durante le innumerevoli spedizioni e cacce al tesoro ai quattro angoli del mondo in compagnia degli zii Paperino e Paperone, soprattutto grazie alla fruizione dell\"'Infallibile\" Manuale delle Giovani Marmotte, una vera e propria enciclopedia tascabile contenente nozioni di tutti i tipi pur essendo apparentemente solo un libretto per ragazzi scout. Nelle storie italiane verr\u00e0 inoltre accentuato il divario tra Paperino e Paperone come rispettivamente \"perdente\" e \"vincente\", giustificando da parte dei tre una certa stima e apprezzamento maggiori per il ricco zio a svantaggio di Paperino, che pure \u00e8 l'unico a prendersene realmente cura; pi\u00f9 spesso per\u00f2, essendo anche Paperone piuttosto \"immaturo\" e accecato dalla cupidigia, Qui Quo e Qua risulteranno pi\u00f9 assennati ed eroici rispetto a entrambi i maldestri e irruenti zii.\nSceneggiatori come Jerry Siegel, Fabio Michelini o autori completi come Don Rosa e Daan Jippes si concentrano sui nipotini vispi e intelligenti, ma c'\u00e8 da dire che dagli anni '60 in poi (tranne che nelle storie di Guido Martina), pi\u00f9 o meno tutti gli autori faranno propria la versione \"calma e razionale\" dei tre paperotti. Don Rosa, in occasione dei 60 anni dei personaggi (1997) racconta di come Qui, Quo e Qua siano originariamente entrati nel corpo scoutistico (tra l'altro fondato dal loro trisavolo Clinton Coot) nella storia \"Le Giovani Marmotte - Q.U.E.S.T.I.O.N.E. D.I. G.E.R.G.O.\"\nA Venezia, nei pressi del Ponte dei zogatoli, sopra al \"nizioleto\" posto in campo Flaminio Corner e che indica il nome del ponte, vi \u00e8 una finestra in cui fa bella mostra di s\u00e9 dall'ultimo quarto del XX secolo, quando il sottostante negozio di giochi e giocattoli Molin era ancora in attivit\u00e0, una grande scultura di mattoncini Lego, alta circa un metro, che raffigura Quo. Nell'immaginario collettivo, il \"soldato Quo\" rappresenta l'emblema del cittadino veneziano che resiste e lotta contro l'impoverimento culturale e il degrado della sua citt\u00e0, soffocata dai turisti e negozi di souvenir e paccottiglia.\nNel fumetto italiano.\nIn Italia vengono rinominati Qui, Quo, Qua Paperini anche se il cognome \u00e8 usato piuttosto raramente.\nConsiderando il fumetto italiano classico, Romano Scarpa, con storie come \"Paperino e i gamberi in salm\u00ec\" (1956) o \"Paperino e l'uomo di Ula-Ula\" (1959) li presenta intelligenti e vispi, ma soprattutto abili investigatori, e veri e propri \"badanti\" del nullafacente zio, perennemente disoccupato. \u00c8, invece, soprattutto Guido Martina quello che utilizza dei nipotini discoli, inserendo spesso delle morali finali, un po' come faceva il Barks degli anni quaranta. In molti altri casi dimostrano di amare la scuola. \"Qui, Quo &amp; Qua e il tempo delle mele\" (1988) \u00e8 solo la prima di una serie di storie in cui Quo s'innamora, questa volta della bella nipotina di Paperina, Paperella. Tra le altre vanno citate \"Il rovescio della crostata\", \"L'amorevole missiva\", \"Beato fra le papere\" e \"Una principessa per Quo\". \nNegli anni duemila, in storie come \"La biblioteca dei misteri\", i tre personaggi hanno perfino un blog, il \"Q-Blog\". Nel 2019 con la storia \"Tre paperi in gioco\" di Bruno Enna e Alessandro Perina, incentrata su una (temporanea) separazione tra i tre, si introduce per la prima volta nei fumetti italiani (nell'animazione era gi\u00e0 successo in \"Quack Pack\" e nel reboot di \"DuckTales\") una differenziazione caratteriale e di gusti per Qui Quo e Qua: Qui e Quo si cimentano nell'ambito calcistico partecipando al torneo di quartiere con il nipote del vicino Anacleto, Anacardo Mitraglia, mentre Qua si interessa alla musica e forma una band, i \"Rintronati\". I due percorsi proseguono con le storie successive, come \"X-Music\", in cui la band di Qua compete con quella di Tip e Tap, \"Area 15\", in cui Qua si appassiona al mondo del fumetto, \"Il torneo delle cento porte\", che vede Qui e Quo scendere di nuovo in campo per salvare il villaggio sportivo delle Cento Porte dalla speculazione edilizia, \"Musicalisota\", in cui la band musicale di Qua decidono di cambiare nome come i \"Bumpers\", e \"Calisota Summer Cup\" (il sequel de \"Il torneo delle cento porte\").\nPer \"Disney Publishing Worldwide\", viene realizzata dagli autori Stefano Ambrosio, Alessandro Gatti, Alessandro Ferrari e Francesco Artibani sui disegni di Francesco D'Ippolito, Marco Mazzarello, Paolo De Lorenzi, Ettore Gula, Alessandro Pastrovicchio, Lorenzo Pastrovicchio e Michela Frare la serie intitolata \"Spookyzone\".\nAlbero genealogico.\nSecondo l'albero genealogico definito da Carl Barks e perfezionato da Don Rosa, i tre personaggi sono figli della sorella di Paperino, Della Duck, e del di lei marito che per\u00f2 non viene mai nominato e il cui nome non \u00e8 mai stato proposto da nessun autore; Don Rosa nel suo albero non ne riporta il nome; esistono versioni dell'albero di Don Rosa in cui un nome compare ma, come chiarito da lui stesso, \u00e8 solo il nome del fan che ha acquistato quella particolare copia del disegno. La caratteristica dei tre gemelli \u00e8 quella di essere, insieme allo zio Paperino e alla madre Della, il punto di congiunzione di tre pi\u00f9 famiglie di Paperopoli: i gemelli sono nipoti (figli della figlia, Della) di Ortensia de' Paperoni e Quackmore Duck; Ortensia \u00e8 la sorella minore di Paperone e quindi ultimi eredi del Clan de' Paperoni; Quackmore Duck \u00e8 figlio di Humperdink Duck; Quackmore, la sorella Daphne e il fratello Eider rappresentano gli ultimi discendenti della Famiglia Duck; La moglie di Humperdink Duck \u00e8 Elvira Coot alias Nonna Papera, ultima discendente del fondatore di Paperopoli Cornelius Coot. Per quanto sopra i tre personaggi sono contemporaneamente gli ultimi discendenti delle famiglie de' Paperoni, Duck e Coot.\nNomi in altre lingue.\nI loro nomi sono spesso le ripetizioni degli stessi suoni, con un piccolo cambiamento di consonante o di vocale:\nIl doppiaggio.\nNei corti col doppiaggio realizzato negli anni ottanta le voci dei personaggi sono doppiate da Laura Latini (Qui), Ilaria Latini (Quo), e Laura Lenghi (Qua). In \"Pippo e lo sport in Calciomania\" i personaggi sono doppiati da Paola Giannetti (Qui), Giuppy Izzo (Quo) e Lorena Bertini (Qua), che li hanno doppiati anche nella prima stagione di \"DuckTales - Avventure di paperi\", con l'unica eccezione di Qua che invece di essere doppiato da Lorena Bertini \u00e8 doppiato da Roberta Paladini, tutte e tre sono state sostituite a partire dalla seconda stagione da Laura Lenghi che presta loro la voce anche in tutti i corti e le produzioni successive a \"DuckTales - Avventure di paperi\", eccetto \"Quack Pack - La banda dei paperi\". Nella suddetta serie infatti, dato che i personaggi sono adolescenti, vennero doppiati da Antonella Baldini (Qui), Stefano De Filippis (Quo) e Monica Bertolotti (Qua). Inoltre Manuela Cenciarelli ha doppiato i tre paperi in una VHS del 1997 \"I capolavori di Qui Quo Qua\". mentre in \"DuckTales\" i personaggi sono doppiati da Paolo De Santis (Qui), Alessio Puccio (Quo) \u00e8 Massimiliano Alto (Qua)."}
{"id": "57772", "revid": "1776051", "url": "https://it.wikipedia.org/wiki?curid=57772", "title": "P\u00f6hl", "text": "P\u00f6hl \u00e8 un comune tedesco di abitanti della Sassonia, nel circondario del Vogtland. Sul territorio comunale si trova l'omonima diga, seconda nel \"Land\" per grandezza del bacino e terza per massa d'acqua da essa contenuta."}
{"id": "57777", "revid": "1573940", "url": "https://it.wikipedia.org/wiki?curid=57777", "title": "Anisoptera", "text": "Gli Anisotteri (Anisoptera ) sono un sottordine di insetti appartenenti all'ordine degli Odonati.\nDescrizione.\nIl termine Anisoptera vuol dire \"ali diverse\", in contrapposizione agli Zygoptera, a differenza dei quali, posseggono le ali anteriori pi\u00f9 larghe e sviluppate rispetto a quelle posteriori. Ci\u00f2 rende gli Anisotteri molto pi\u00f9 abili nel volo.\nL'elemento distintivo tra i due raggruppamenti \u00e8 costituito proprio dalle ali: a differenza degli Zigotteri, gli Anisotteri a riposo tengono sempre le ali distese orizzontalmente rispetto al corpo, eccetto che per un esemplare del genere \"Cordulephya\".\nAppartiene agli Anisotteri la pi\u00f9 piccola specie nota degli Odonati (\"Nannophya pygmaea\", Asia orientale) con 20\u00a0mm di apertura alare.\nIl capo ha una struttura sferoidale, gli occhi compositi sono molto prominenti e a differenza degli Zigotteri possono anche toccarsi lungo il lato interno.\nL'addome \u00e8 generalmente pi\u00f9 robusto e pu\u00f2 avere sezione triangolare o essere depresso. \nIn molte specie le femmine posseggono le appendici terminali normalmente presenti in tutti i maschi di entrambi i raggruppamenti. Manca invece la presenza di un forte ovopositore sviluppato, presente solo in alcuni generi.\nNelle ninfe degli Anisotteri le trachee esterne sono sostituite da branchie rettali, e cos\u00ec come per gli adulti posseggono una costituzione un po' pi\u00f9 robusta.\nBiologia.\nAlimentazione.\nSi nutrono generalmente di zanzare, mosche, moscerini e altri ditteri che catturano a mezz'aria sfruttando il loro rapido volo.\nAlcune libellule, dette assalitrici, non vagano nell'aria ma catturano le prede facendo la posta da punti fissi (rami, foglie, ecc.) per poi catturarle non appena invadono il loro campo visivo. Alcune specie di libellule assalitrici sono la \"Crocothemis erythraea\", la \"Leucorrhinia caudalis\", la Libellula dalle quattro macchie (\"Libellula quadrimaculata\"), la \"Libellula depressa\", la \"Sympetrum striolatum\", la Simpetro rosso sangue (\"Sympetrum sanguineum\") e la \"Sympetrum flaveolum\".\nRiproduzione.\nSolo pochi Anisotteri depongono le uova nei tessuti vegetali, ma alcune specie depongono le uova nel fango o nella sabbia dei fondali. La maggioranza degli esemplari di Anisotteri tende comunque a disperdere le uova nell'acqua, aiutandosi con movimenti ritmici dell'addome che viene immerso e ritirato dalla superficie acquatica. Tutte le femmine, eccetto quelle del genere \"Sympetrum\", vengono abbandonate dal maschio subito dopo l'accoppiamento. Se il maschio accompagna invece la compagna fino al momento della deposizione delle uova predilige trattenerla non per il collo o il capo ma per il protorace.\nIl ciclo larvale \u00e8 pi\u00f9 lungo di quello degli Zigotteri e pu\u00f2 arrivare fino ai 5-6 anni.\nDistribuzione e habitat.\nIl loro habitat ideale \u00e8 nei pressi di laghi, stagni, fiumi, ruscelli e in genere zone acquitrinose e paludose; anche se, grazie all'apparato alare pi\u00f9 sviluppato, possono allontanarsi anche di diversi chilometri.\nTassonomia.\nIl raggruppamento \u00e8 uno dei tre sottordini, assieme a Zygoptera ed Anisozygoptera, in cui viene suddiviso l'ordine degli Odonata.\nComprende le seguenti superfamiglie e famiglie:\nUno studio filogenetico del 2003 individuava Anisozygoptera come un raggruppamento parafiletico; secondo tali analisi le specie viventi presenti nel raggruppamento \"Anisozygoptera\" andrebbero classificate nell'infraordine Epiophlebioptera da accorpare, assieme agli Anisoptera (anch'essi declassati al rango di infraordine), nel sottordine Epiprocta.."}
{"id": "57781", "revid": "287204", "url": "https://it.wikipedia.org/wiki?curid=57781", "title": "Teorema di Ehrenfest", "text": "In meccanica quantistica, il teorema di Ehrenfest per un'osservabile \u00e8 un importante asserto che stabilisce un legame tra la meccanica classica e quantistica, affermando che le leggi del moto per i valori medi degli operatori sono le stesse leggi del moto classiche.&lt;br&gt;\nIl teorema si deve al fisico e matematico Paul Ehrenfest.\nIl teorema.\nData un'osservabile \"A\", il teorema di Ehrenfest stabilisce che:\nL'importanza del teorema si coglie in pieno in una sua formulazione pi\u00f9 qualitativa:\n\u00abL'evoluzione dei valori di aspettazione di (ogni) osservabile fisica descritta dalla meccanica quantistica coincide con l'evoluzione descritta dalla meccanica classica (cfr. formulazione hamiltoniana della meccanica classica)\u00bb.\nLe ipotesi del teorema sono del tutto generali.\nDerivazione.\nPer una qualsiasi osservabile fisico, il valor medio in un generico stato rappresentato dalla funzione d'onda \"\u03c8\"(r) \u00e8 dato dall'integrale:\nDerivando questa rispetto al tempo, si ottiene:\nSe applichiamo l'equazione di Schr\u00f6dinger otteniamo:\nE considerando il complesso coniugato:\nDove formula_6 \u00e8 l'operatore hamiltoniano. \nNotiamo che formula_7 in quanto l'hamiltoniano \u00e8 un operatore hermitiano.\nSostituendo le espressioni trovate nell'equazione precedente:\nSpesso l'operatore formula_9 \u00e8 indipendente dal tempo ed in questo caso l'ultimo termine dell'espressione soprascritta risulta nullo.\nApplicazione agli operatori momento e posizione.\nPer hamiltoniana formula_10 non dipendente dal tempo, il teorema permette di affermare che le equazioni classiche del moto sono riottenute in valor medio nella meccanica quantistica.\nNel caso in cui si scelga formula_11, il teorema assume infatti la forma:\nAnalogamente, se si pone formula_13, si ottiene:\nCombinando i due risultati, si ottiene infine:\nNotiamo che il teorema di Ehrenfest non sostiene, in generale, che i valori di aspettazione degli operatori quantistici evolvono come fanno le controparti classiche. Infatti si avrebbe una corrispondenza con la meccanica classica solo se il valore di aspettazione della forza coincidesse con quella al centro del pacchetto ossia formula_16 cosa che in generale \u00e8 falsa dato che la particella non \u00e8 localizzata.\nSviluppiamo il membro di destra della precedente equazione nella base delle coordinate:\nPer ottenere una corrispondenza con il caso classico dobbiamo supporre che formula_18 risulti approssimativamente costante dove la funzione d'onda ha un picco:\nPossiamo concludere quindi affermando che le relazioni della meccanica classica si ritrovano per piccole variazioni del potenziale.\nNella rappresentazione di Heisenberg.\nIl teorema assume una forma pi\u00f9 semplice nella rappresentazione di Heisenberg:\nDa questa risulta evidente che se formula_21 non dipende dal tempo, allora esso commuta con l'hamiltoniano, descrivendo una grandezza conservativa o costante del moto. Tale interpretazione si deve ad Heisenberg.\nUn'immediata applicazione di questa \u00e8 il calcolo della velocit\u00e0 di una particella. Nel caso la velocit\u00e0 sia la derivata rispetto al tempo della sua posizione nel piano cartesiano, \u00e8 immediato verificare che:"}
{"id": "57784", "revid": "2036605", "url": "https://it.wikipedia.org/wiki?curid=57784", "title": "Rotazione sincrona", "text": "Un corpo orbitante si dice in rotazione sincrona quando il suo periodo di rotazione \u00e8 uguale al suo periodo di rivoluzione.\nCome effetto della rotazione sincrona, il corpo orbitante mostra sempre la stessa faccia al corpo attorno al quale orbita. Ad esempio, la Luna mostra sempre la stessa faccia alla Terra indipendentemente dal punto di osservazione sulla Terra. La faccia nascosta della Luna fu vista per la prima volta solo nel 1959, quando la sonda sovietica Luna 3 invi\u00f2 le prime immagini.\nDescrizione.\nLa rotazione sincrona avviene quando gli oggetti astronomici, come pianeti e lune, orbitano uno vicino all'altro. Questo produce una sincronizzazione della rotazione o in alternativa una risonanza orbitale. \nL'attrazione gravitazionale tra due corpi genera forze di marea su entrambi, allungando leggermente ciascun corpo lungo l'asse diretto verso il compagno. Se i corpi in questione hanno sufficiente flessibilit\u00e0 e la forza di marea \u00e8 sufficientemente forte, la forma generalmente sferica dei corpi orbitanti viene distorta.\nSe entrambi i corpi orbitanti stanno ruotando su loro stessi, questa forma allungata non \u00e8 stabile. La rotazione del corpo causer\u00e0 lo spostamento dell'asse pi\u00f9 lungo rispetto all'allineamento con l'altro oggetto, e la forza di marea dovr\u00e0 \"riformarlo\" per ripristinare la situazione precedente. In altre parole, le protuberanze di marea si \"muovono\" attorno al corpo ruotante per restare allineate col corpo che le produce. Questo \u00e8 chiaramente osservabile sulla Terra da come le maree oceaniche salgono e scendono col sorgere e tramontare della Luna, e ci\u00f2 accade su tutti i corpi orbitanti in rotazione. \nLa rotazione della protuberanza in direzione del corpo che l'ha provocata d\u00e0 luogo ad una piccola ma significativa forza che rallenta la rotazione del primo corpo rispetto al secondo. Dato che occorre un certo intervallo di tempo, breve ma non nullo, per riposizionarsi, la protuberanza mareale del satellite \u00e8 sempre leggermente spostata nella direzione di rotazione del satellite. Perci\u00f2, la protuberanza del satellite viene attirata dalla gravit\u00e0 del pianeta nella direzione opposta alla sua rotazione. Quindi la velocit\u00e0 di rotazione del satellite si riduce lentamente e il suo momento angolare orbitale aumenta della stessa quantit\u00e0. Questo \u00e8 valido nei casi in cui il satellite ruoti pi\u00f9 velocemente della sua rivoluzione. Nel caso contrario le forze di marea aumentano la velocit\u00e0 di rotazione a spese del momento angolare orbitale.\nEsempi di rotazione sincrona.\nPressoch\u00e9 tutti i satelliti dei pianeti del sistema solare sono in rotazione sincrona, poich\u00e9 orbitano molto vicino al pianeta e le forze di marea aumentano rapidamente col decrescere della distanza. Fra i pianeti invece, solo Mercurio \u00e8 in rotazione sincrona con il Sole, anche se in risonanza 3:2: tre rotazioni intorno al proprio asse ogni 2 rivoluzioni intorno al Sole.\nLa Terra \u00e8 in rotazione asincrona rispetto al Sole, cio\u00e8 compie una rotazione sul proprio asse in circa 24 ore mentre ruota attorno alla stella in circa 365 giorni. Se cos\u00ec non fosse, la Terra avrebbe illuminata solo una faccia costantemente.\nIl periodo trascorso tra due successivi perigei di Venere \u00e8 pari circa a cinque rotazioni del pianeta sul suo asse. Ciononostante, l'ipotesi di risonanza orbitale con la Terra \u00e8 stata smentita.\nCaronte, satellite di Plutone, \u00e8 in rotazione sincrona con quest'ultimo. Come la Luna, che presenta alla Terra sempre la stessa faccia. Ma contrariamente alla Luna, Caronte si trova sull'orbita geostazionaria di Plutone. Cos\u00ec, oltre a presentare sempre la stessa faccia, Caronte appare immobile nel cielo di Plutone.\nIn generale, ogni oggetto che orbita vicino ad un altro oggetto massiccio per lunghi periodi (milioni di anni) \u00e8 verosimilmente in rotazione sincrona, perch\u00e9 la forza mareale ha gradualmente spento, per cos\u00ec dire, la forza del corpo con massa minore, portandolo a non ruotare pi\u00f9 su se stesso.\nInfine, si prevede che in tutto l'universo siano in rotazione sincrona le coppie di stelle binarie tra loro vicine; lo stesso dovrebbe valere, come per Mercurio, per i pianeti extrasolari situati su un'orbita stretta attorno al proprio sole."}
{"id": "57786", "revid": "2207", "url": "https://it.wikipedia.org/wiki?curid=57786", "title": "Periasse", "text": ""}
{"id": "57787", "revid": "2207", "url": "https://it.wikipedia.org/wiki?curid=57787", "title": "Apoasse", "text": ""}
{"id": "57797", "revid": "2519", "url": "https://it.wikipedia.org/wiki?curid=57797", "title": "Nagual", "text": ""}
{"id": "57802", "revid": "4252", "url": "https://it.wikipedia.org/wiki?curid=57802", "title": "Tecciztecatl", "text": "Tecciztecatl (IPA: , come l'italiano Teksist\u00e9kat e non ; il nome deriva da \u00ab\"tecciz[tli]-t\u0113catl\"\u00bb, ovvero \u00ab\"Abitante della conchiglia\"\u00bb; anche chiamato Tecuciztecal o Tecuciztecatl), secondo la mitologia azteca, era una divinit\u00e0 lunare che rappresentava il vecchio \"uomo-sulla-luna\". Poteva essere il dio del sole, ma ebbe paura del suo fuoco, cos\u00ec fu Nanauatzin a diventare il dio del sole mentre Tecciztecatl (sotto forma di coniglio) fu immediatamente lanciato sulla luna. In alcune raffigurazioni porta una grande conchiglia sulla schiena, a rappresentare la luna stessa; in altre, ha ali di farfalla. Era figlio di Tlaloc e Chalchiuhtlicue."}
{"id": "57803", "revid": "729019", "url": "https://it.wikipedia.org/wiki?curid=57803", "title": "Battaglia di Fleurus (1794)", "text": "La battaglia di Fleurus del 1794 (Belgio) fu combattuta il 26 giugno fra le truppe rivoluzionarie francesi comandate dal generale Jourdan e le truppe alleate d'Austria, dell'Hannover e d'Inghilterra guidate dal principe di Coburgo e dal suo generale Jean-Pierre de Beaulieu, nell'ambito della guerra della prima coalizione.\nAntefatto.\nDopo la battaglia di Tourcoing (17-18 maggio 1794) a Jourdan fu affidato il comando dell'Armata delle Ardenne e quattro divisioni dell'Armata del Nord per un totale di circa 96.000 effettivi. Questo nuovo raggruppamento fu denominato Armata della Sambre et Meuse e le fu affidato il compito di occupare la piazza di Charleroi.\nIl 12 giugno la citt\u00e0 fu attaccata dalle truppe francesi del Jourdan sotto la supervisione del membro del Comitato di salute pubblica Louis de Saint-Just. Quattro giorni dopo una forza austro-olandese di circa 46.000 uomini attacc\u00f2 i francesi costringendoli ad arretrare oltre la Sambre. Ma il 18 giugno Jourdan attacc\u00f2 nuovamente riportandosi sotto Charleroi e stringendola nuovamente d'assedio. La citt\u00e0 si arrese il 26 giugno proprio quando stava giungendo in aiuto l'armata del principe di Coburgo.\nSviluppo della battaglia.\nL'esercito dell'Austria e dei suoi alleati, forte di circa 50.000 effettivi, al comando del principe di Coburgo e del generale Jean-Pierre de Beaulieu cerc\u00f2 di allentare l'assedio di Charleroi attaccando i francesi all'alba del 26 giugno (al principe di Coburgo era ignoto l'accordo gi\u00e0 intercorso fra la citt\u00e0 ed il generale Jourdan per la resa che sarebbe avvenuta lo stesso giorno). Una parte delle truppe alleate, al comando dell'arciduca Carlo e del principe d'Orange aveva gi\u00e0 occupato i dintorni della citt\u00e0 e la resa della citt\u00e0 rese i comandanti esitanti. Approfitt\u00f2 dell'occasione il generale Jean-Baptiste Kl\u00e9ber, comandante l'ala sinistra dello schieramento francese, per attaccare e farle arretrare fino agli accampamenti di Chapelle d'Erlemont (in questo attacco si distinse particolarmente Jean-Baptiste Jules Bernadotte, futuro maresciallo di Francia e poi re di Svezia, che si guadagn\u00f2 qui il grado di generale di divisione).\nAnche l'attacco frontale delle colonne del generale Bealieu si infranse nella resistenza opposta dai generali Lefebvre e Jean \u00c9tienne Championnet e Beaulieu, appresa la notizia della resa di Charleroi, decise di ritirarsi. La stessa cosa pens\u00f2 e fece il comandante in capo dell'esercito dei coalizzati, principe di Coburgo. La battaglia, svoltasi sotto un sole cocente, termin\u00f2 cos\u00ec con la vittoria francese ed il ritiro delle truppe alleate su Bruxelles. I francesi, a corto di munizioni, non incalzarono il nemico. Durante la battaglia l'esercito francese si serv\u00ec, prima volta nella storia, di un pallone aerostatico sul quale avevano preso posto osservatori militari al comando di un capitano, per disporre di informazioni immediate sullo schieramento e sugli spostamenti del nemico. L'impiego di questo mezzo, fortemente promosso da Lazare Carnot, non pare abbia dato grandi risultati. Napoleone Bonaparte si rifiuter\u00e0 di utilizzarlo nelle proprie azioni militari, ritenendolo troppo lento e poco sicuro, n\u00e9 si sa di altri impieghi del genere in battaglia salvo che, per la prima volta dopo Fleurus, durante la guerra di secessione americana.\nConseguenze.\nAnche a Fleurus le perdite del vincitore furono superiori a quelle dello sconfitto (e di molto, nel caso di Fleurus) ed anche qui la vittoria fu dovuta pi\u00f9 che alla bravura dei francesi, all'atteggiamento esitante e rinunciatario dei capi alleati, specialmente del principe di Coburgo, che ne era il comandante in capo. E come a Valmy l'esito della battaglia, inatteso, gener\u00f2 una notevole euforia nel mondo politico rivoluzionario francese e la convinzione che l'esercito rivoluzionario francese era in grado di tenere testa all'intera Europa nonostante le sue carenze sia dal punto di vista logistico che di esperienza militare. Dal punto di vista politico, inoltre, la fine della minaccia immediata ai frutti della Rivoluzione rese, agli occhi dei francesi, inutile ed insopportabile il regime repressivo e le costrizioni economiche del Terrore: soltanto un mese dopo la vittoria di Jourdan il Colpo di Stato del 9 termidoro (27 luglio), nonostante la vulgata ufficiale, non pose affatto fine al Terrore, che anzi si intensific\u00f3 sfociando nel terrore bianco, con le vendette dei monarchici e vandeani cattolici contro i cittadini repubblicani in tutta la Francia. Le conseguenze strategiche furono il ritiro degli austriaci dal Belgio e dai Paesi Bassi che divennero cos\u00ec preda dell'espansionismo francese. Nella battaglia si distinsero ufficiali francesi che diverranno poi famosi con le campagne di Napoleone.\nCultura postuma.\nIl 26 giugno 1994, bicentenario della vittoria, per segnare ai passanti il sito dell'ex birrificio Carrault nella moderna rue Ronville, via pedonale dello shopping ad Arras, in omaggio della tragica morte dei fratelli Maximilien e Augustin de Robespierre, i loro eroi, una targa fu eretta dalla \"Soci\u00e9t\u00e9 des \u00c9tudes Robespierristes\" sulla facciata della casa nella loro citt\u00e0 natale."}
{"id": "57804", "revid": "767487", "url": "https://it.wikipedia.org/wiki?curid=57804", "title": "Tlahuixcalpantecuhtli", "text": "Tlahuizcalpantecuhtli, o Tlahuizcalpantecutli (\"signore della stella dell'aurora\"), secondo la mitologia azteca, era la personificazione della stella del mattino, cio\u00e8 il pianeta di Venere come appare al mattino. Suo fratello Xolotl era il pianeta Venere come stella della sera. Tlahuizcalpantecuhtli era un aspetto di Quetzalcoatl."}
{"id": "57805", "revid": "729019", "url": "https://it.wikipedia.org/wiki?curid=57805", "title": "La Espero", "text": "La Espero (La Speranza) \u00e8 l'inno del movimento esperantista. Fu pubblicato da Ludwik Lejzer Zamenhof (1859-1917) insieme ad altre poesie in Esperanto. La musica fu composta intorno al 1909 da F\u00e9licien Menu de M\u00e9nil. Originariamente per\u00f2 lo stesso testo si cantava su una melodia dello svedese Claes A. Adelsk\u00f6ld del 1891. Versioni successive furono opera del francese Achille Motteau e del polacco Andrzej Koszewski.\nMai ufficializzato da un'istituzione esperantista, \u00e8 tuttavia regolarmente usato nelle cerimonie di inaugurazione e chiusura di ogni Universala Kongreso. Nel 2001 l'inno \u00e8 stato adottato nella Costituzione della Esperanta Civito."}
{"id": "57810", "revid": "767487", "url": "https://it.wikipedia.org/wiki?curid=57810", "title": "Tlaltecuhtli", "text": "Tlaltecuhtli (o Tlaltecutli), secondo la mitologia azteca, era un mostro marino che dimorava nelle profondit\u00e0 dell'oceano dopo il quarto Grande Diluvio. Quetzalcoatl e Tezcatlipoca, sotto forma di serpenti, la spezzarono in due e ne gettarono una met\u00e0 verso l'alto, dando origine cos\u00ec al cielo ed alle stelle, mentre l'altra met\u00e0 la lasciarono cadere, dando cos\u00ec origine alla terra. Lei rimase in vita per\u00f2, e pretese del sangue umano. Nonostante il nome maschile, viene comunemente raffigurata come femmina di coccodrillo con zampe artigliate e teschi sulla schiena e sui fianchi. Viene spesso rappresentata nella posizione di una donna partoriente. \nA volte viene associata a Cihuacoatl, Tonantzin, Tonatiuh e Tlaleutli."}
{"id": "57812", "revid": "1543377", "url": "https://it.wikipedia.org/wiki?curid=57812", "title": "Mictlantecuhtli", "text": "Mictlanteculhtli (\"signore di Mictlan\"), secondo la mitologia azteca, era il dio dei morti e Re di Mictlan, la parte pi\u00f9 profonda degli inferi. Veniva raffigurato come uno scheletro, o una persona che indossava un teschio dentato o un cappello a cono pieghettato e vestiti di carta. Veniva associato ai ragni, ai gufi ed ai pipistrelli.\nSua moglie era \"Mictecacihuatl\". Entrambi costituivano l'opposizione binaria del principio di disaggregazione dei corpi. I Maya lo identificavano con il loro dio \"A\"."}
{"id": "57813", "revid": "1711941", "url": "https://it.wikipedia.org/wiki?curid=57813", "title": "Suddivisione degli elfi", "text": ""}
{"id": "57815", "revid": "1718925", "url": "https://it.wikipedia.org/wiki?curid=57815", "title": "Maserati MC12", "text": "La Maserati MC12 (\"Maserati Corse 12 cilindri)\" \u00e8 un'autovettura targa, costruita per partecipare al campionato FIA GT. Disegnata da Giugiaro, supera i 330 km/h e accelera da 0 a 100 km/h in 3,8 secondi. Per ottenere l'omologazione ne dovevano essere costruiti un minimo di 25 esemplari nel 2004, seguiti da altri 25 l'anno successivo. Il costo, che alla presentazione era di euro, in prenotazione arriv\u00f2 a euro. L'auto \u00e8 stata progettata in collaborazione con la Dallara e la Ferrari.\nMeccanica.\nAdotta il motore Ferrari F140, un V12 derivato da quello montato sulla Ferrari Enzo, con un angolo di 65\u00b0 e una cilindrata di 5998 cm\u00b3; ha una potenza di 630 CV a 7500 giri. La lubrificazione a carter secco ha un sistema di pompe di recupero ad alta efficienza.\nLa MC12 ha un cambiocorsa Maserati a sei rapporti con selezione computerizzata che non richiede l'uso di frizione perch\u00e9 il comando del cambio \u00e8 posto dietro il volante con due levette che servono per salire di marcia o scalare. Esistono due tipi di cambio: uno sportivo e uno da gara.\nStruttura e aerodinamica.\nL'MC12 \u00e8 una coup\u00e9-spider a 2 posti e tettuccio asportabile, a motore centrale. La distribuzione dei pesi \u00e8 del 41% nella parte anteriore e il 59% nella posteriore. La carrozzeria \u00e8 in carbonio con 2 supporti in alluminio per aumentare il livello di sicurezza.\nMolti elementi della vettura sono stati studiati in galleria del vento, come le prese d'aria nella parte anteriore. Un'altra presa d'aria per il vano motore \u00e8 visibile sopra il tettuccio (\"snorkel\"). Nella parte posteriore l'ala di carbonio \u00e8 larga oltre 2 metri. Il fondo della vettura \u00e8 interamente coperto e si unisce a 2 estrattori per un migliore effetto suolo.\nTecnica.\nL'MC12 ha le sospensioni anteriori e posteriori indipendenti a quadrilateri articolati (sistema push-rod) con geometria antidive-antisquat e con ammortizzatori contrapposti. Le ruote sono fissate da un monodado e hanno cerchioni da 19\u2033; gli pneumatici sono Pirelli 245/35 all'anteriore e 345/35 al posteriore.\nL'impianto frenante della Brembo ha dischi forati con diametro di 380\u00a0mm all'anteriore e 355\u00a0mm al posteriore. La vettura dispone anche di ABS.\nLe competizioni.\nLa Maserati \u00e8 ritornata alle competizioni dopo 37 anni debuttando nel campionato FIA GT 2004 a Imola il 5 settembre 2004, con una coppia di \"MC12\", una affidata ad Andrea Bertolini e Mika Salo e una a Johnny Herbert e Fabrizio De Simone. Fu in primo luogo un test: le due vetture, che partecipavano a campionato inoltrato, non avevano l'omologazione FIA necessaria a prendere punti nella competizione, ma fu un successo: un secondo e terzo posto per Bertolini-Salo e Herbert-De Simone.\nNel 2005 la Maserati present\u00f2 una vettura omologata secondo gli standard FIA GT1, per aderire ai quali fu sottoposta a modifiche: la vettura differiva dalla precedente per l'accorciamento del muso per ottenere 4990\u00a0mm di lunghezza massima, la riduzione della superficie aerodinamica anteriore, l'adozione del fondo piatto tra le ruote, l'adozione del diffusore piatto, lo spostamento degli scarichi, freni in carbonio, controllo di trazione e rimozione del vincolo di altezza minima.\nI programmi per il 2005 sono ambiziosi: nella serie nord americana \"ALMS\", Maserati Corse schiera direttamente la MC12 ufficiale numero 35 affidata all'equipaggio Andrea Bertolini/Fabrizio De Simone/Fabio Babini (quest'ultimo solo per le gare di lunga durata), grazie al supporto di partner importanti come la Pirelli e il team Risi Competizione. Nel FIA GT invece, due squadre private faranno scendere in pista due MC12 a testa. Si tratta del Vitaphone Racing Team, che presenta la vettura n. 9 per la coppia tedesca Michael Bartels/Timo Scheider e la numero 10 per gli italiani Fabio Babini/Thomas Biagi. La seconda compagine era quella monegasca del \"JMB Racing\", che present\u00f2 due vetture, la 15 e la 16, per Andrea Bertolini, Philippe Peter, Karl Wendlinger e Jamie Davies. Inoltre una MC12 fu schierata nel Campionato Italiano GT dalla Racing Box, per i campioni in carica Piergiuseppe Perazzini/Gabriele Matteuzzi.\nL'annata 2005 si \u00e8 conclusa con cinque successi e venti podi su undici appuntamenti e la vittoria finale sia nel campionato per marche che in quello per piloti con Michael Bartels e Timo Scheider davanti ai propri compagni di squadra. Anche la classifica finale per squadre ha visto le due MC12 ai primi due posti.\nNel Campionato FIA GT 2006 Maserati si ripet\u00e9, conquistando 5 vittorie in 10 gare e tra queste la 24 Ore di Spa. Il team Vitaphone si riaggiudica la classifica per squadre e la coppia formata da Michael Bartels e Andrea Bertolini il mondiale piloti.\nSempre con la stessa vettura aggiornata la Maserati si present\u00f2 al nuovo appuntamento del FIA GT 2007 per difendere i titoli precedenti, riuscendoci con Thomas Biagi al termine dell'ultima prova di campionato a Zolder.\nLa serie di successi prosegu\u00ec anche nelle stagioni 2008 e 2009 del Campionato FIA GT.\nMC12 Corsa.\nNella seconda met\u00e0 del 2006 dalla vettura vittoriosa nel campionato internazionale fu derivata una piccola serie di vetture, le MC12 Corsa, non omologate per la strada, destinate a facoltosi piloti privati (il costo indicativo \u00e8 di circa un milione di euro) o a scopi pubblicitari. In totale ne sono state costruite e vendute 12, pi\u00f9 3 per il marketing.\nQuesto modello, paragonato alla Ferrari FXX per essere utilizzabile solo in pista, ha lo stesso motore della vettura da gara, da 555 kw (755\u00a0CV) a 8000 rpm, 92 kilowatt (125\u00a0CV) in pi\u00f9 della versione normale; \u00e8 molto alleggerita con un peso a vuoto di 1150\u00a0kg e non presenta l'ABS; la vettura ha freni carbo-ceramici.\nDalla meccanica della MC12 nel 2005 fu derivata la concept-car Maserati Birdcage 75th di Pininfarina."}
{"id": "57821", "revid": "466539", "url": "https://it.wikipedia.org/wiki?curid=57821", "title": "James Abbott McNeill Whistler", "text": "Biografia.\nGiovinezza.\nPrimissimi anni.\nJames Abbott Whistler nacque il 10 luglio 1834 a Lowell, nel Massachusetts, primogenito di Anna Matilda McNeill e George Washington Whistler. Il padre era un noto ingegnere ferroviario, sposatosi con Anna in seconde nozze. Il giovane James visse i suoi primi tre anni di vita in una modesta abitazione al n. 234 di Worthen Street, a Lowell, oggi convertita in un ente museale in suo onore. Whistler non fu mai profondamente legato ai suoi luoghi natali, tanto che quaranta anni dopo avrebbe pubblicamente dichiarato di essere nato a San Pietroburgo, in Russia; altre volte avrebbe fissato la propria citt\u00e0 di nascita a Baltimora. Egli, tuttavia, era preparato nel caso si fosse scoperto che in realt\u00e0 era nato a Lowell e gli venissero chieste ulteriori spiegazioni: \u00abPerch\u00e9 sono nato l\u00ec? La spiegazione \u00e8 alquanto semplice: desideravo essere vicino a mia madre\u00bb.\nFu proprio a San Pietroburgo, in effetti, che Whistler - o Jimmie, per i familiari - trascorse gran parte della sua infanzia. Prima di approdare in Russia, per\u00f2, il piccolo James gir\u00f2 gli Stati Uniti per via del lavoro di suo padre. Nel 1837 la famiglia si trasfer\u00ec a Stonington, citt\u00e0 dove George Whistler doveva progettare la Stonington Railroad; seppur funestato dalla morte di tre dei suoi bambini, in questo periodo Whistler ebbe la soddisfazione di consacrare pienamente la sua affermazione professionale, divenendo capo ingegnere della Boston &amp; Albany Railroad. In seguito a quest'importante nomina i Whistler si insediarono a Springfield, nel Massachusetts, una delle citt\u00e0 statunitensi pi\u00f9 prospere e fiorenti.\nRussia e Regno Unito.\nL'eco del prestigio professionale di George Whistler giunse anche alla Corona zarista. Nicola I di Russia decise di avvalersi di un ingegno cos\u00ec fervente e nel 1842 chiam\u00f2 in Russia George Whistler, allettandolo con la commissione di un'importante strada ferrata che collegasse San Pietroburgo a Mosca. George Whistler accett\u00f2 con entusiasmo e si trasfer\u00ec a San Pietroburgo nell'agosto del 1842; la famiglia lo segu\u00ec l'anno successivo. Qui il giovane James frequent\u00f2 la scuola locale: egli, tuttavia, diede subito prova del suo carattere sanguigno e insolente, niente affatto disposto a seguire i normali corsi didattici. I genitori scoprirono che l'unica attivit\u00e0 che riusciva a calmarlo era il disegno, che in effetti veniva coltivato dal piccolo con sincero piacere.\nNonostante l'assenza di precedenti in famiglia, i coniugi Whistler non si opposero alla passione del figlio e lo posero sotto la guida di un insegnante di disegno privato, per poi farlo iscrivere all'Accademia Imperiale di Belle Arti. Qui James si esercit\u00f2 in tutte le varie discipline previste dallo studio accademico, e diede prove eccellenti soprattutto nella riproduzione grafica delle anatomie umane. Lo stesso William Allan, artista di successo in visita in Russia per dipingere un quadro a Pietro il Grande, non manc\u00f2 di avvertire il vibrante talento del giovane e consigli\u00f2 alla madre: \u00abVostro figlio denota un'insolita genialit\u00e0, ma - vi prego - non lo solleciti oltre le sue inclinazioni\u00bb. Anna McNeill era molto fiera dell'insolito talento del figlio, ma rabbrividiva all'idea che il figlio intraprendesse la carriera del pittore, possibile foriera di rischi e incertezze economiche.\nNel 1847-1848 James si rec\u00f2 con la madre a Londra da alcuni parenti. Qui incontr\u00f2 il cognato Francis Haden, un fisico che aveva anche un gusto contagioso per l'arte e per la fotografia. Haden accompagn\u00f2 James a visitare musei e collezioni d'arte, oltre a insegnargli la tecnica dell'acquerello, valorizzando in giusto modo la precoce vocazione artistica del giovane parente.\nJames Abbott McNeill Whistler, ormai divenuto quindicenne, sognava con fervore di diventare un pittore: in una lettera al padre del 1849 scrisse \u00abspero vivamente che non osteggerai la mia scelta\u00bb, precisandogli i suoi futuri orientamenti professionali. L'opinione del padre circa le volont\u00e0 del figlio non \u00e8 nota, poich\u00e9 George Whistler mor\u00ec proprio quell'anno per colera a quarantanove anni d'et\u00e0. Le incertezze economiche che scaturirono da questo lutto improvviso furono considerevoli, e James fu costretto a lasciare l'Europa alla volta del paese nativo della madre, Pomfret, nel Connecticut. Fu un periodo assai buio per il giovane Whistler, oppresso da un presente difficile e da un futuro incerto. Senza i proventi economici ricavati dal lavoro di George Whistler, la vedova e il figlio dovettero fortemente ridimensionare il loro stile di vita. Nonostante i pressanti problemi economici, tuttavia, Whistler non abiur\u00f2 mai dai suoi propositi di diventare pittore.\nAnni bui.\nPer far fronte alle difficolt\u00e0 generate dal tracollo economico della famiglia, la madre di Whistler frustr\u00f2 le velleit\u00e0 pittoriche del figlio e lo obblig\u00f2 a intraprendere la carriera ecclesiastica. Whistler non era affatto interessato alla teologia e nella Christ Church Hall School non divenne noto per i voti brillanti, bens\u00ec per le sferzanti caricature con cui bersagliava i compagni di classe. Ben presto anche la madre recep\u00ec le ostilit\u00e0 nutrite dal figlio verso la religione, e nel luglio 1851 lo mise a studiare all'Accademia militare di West Point, individuandovi un modo per omaggiare il mestiere del suocero, anch'egli soldato, e per abituarlo all'osservanza di una disciplina rigorosa.\nAmmesso all'Accademia nel luglio 1851 solo in virt\u00f9 del prestigio della famiglia - Whistler aveva una costituzione abbastanza fragile ed era miope - Whistler vi rimase tre anni: anche questa volta i propositi materni si risolsero in un eclatante fallimento. Whistler non fece che inanellare secche bocciature e non era affatto disposto ad assoggettarsi alle rigorose norme che disciplinavano la vita militare del West Point: basti pensare che tra i camerati era noto come \"Curly\" (\"Riccioluto\"), in riferimento al suo taglio di capelli, e non si radeva regolarmente la barba, comportamenti certamente difformi dalla norma prescritte dal sistema disciplinare. Le infrazioni che commetteva non si fermavano all'aspetto fisico: le fonti riportano che Whistler fu sgridato perch\u00e9 non si lucidava frequentemente le scarpe, durante la marcia oscillava troppo le braccia, parlava in momenti inopportuni, eccetera. Nonostante la reiterata irrogazione delle sanzioni educative previste dal colonnello Robert E. Lee, sovrintendente dell'Accademia, Whistler non dimostr\u00f2 apprezzabili e concreti cambiamenti nel comportamento e alla fine fu espulso. La bocciatura del Whistler fu disposta in seguito a un esame nel quale gli venne richiesta la definizione del silicone: Whistler, non avendo studiato, non sapeva si trattasse di una sostanza polimerica e disse che era un gas; in seguito Whistler dichiar\u00f2 che \u00abSe il silicone fosse stato un gas, un giorno sarei diventato militare!\u00bb.\nI tre anni trascorsi a West Point, tuttavia, non gli furono completamente inutili. Grazie agli insegnamenti del professor Robert W. Weir, Whistler svilupp\u00f2 una certa perizia tecnica nella produzione di cartografie: egli sfrutt\u00f2 abilmente questa sua abilit\u00e0 e si impieg\u00f2 come disegnatore cartografico, lavorando alla ricognizione delle coste americane. Neanche questo lavoro, tuttavia, lo attraeva, tanto che quasi sempre si rifiut\u00f2 di eseguire le mansioni che gli venivano assegnate. In questo periodo Whistler spese il proprio tempo bighellonando e giocando a biliardo, consumando il patrimonio di famiglia residuo; le donne non lo apprezzavano particolarmente, nonostante gli venisse riconosciuto un certo fascino. Oppresso dal peso dell'inettitudine e dal grigiore di questo stile di vita, Whistler si ricord\u00f2 delle sue velleit\u00e0 pittoriche e decise di consacrare definitivamente la sua vita all'arte. Approfond\u00ec la tecnica dell'acquaforte e si trasfer\u00ec a Baltimora da un amico benestante, Tom Winans, che gli forn\u00ec perfino un rudimentale \"atelier\" e del denaro. Dopo aver acquisito dimestichezza con gli attrezzi di lavoro e una certa fiducia nelle proprie potenzialit\u00e0, Whistler prese la coraggiosa decisione di recarsi a Parigi per dare un impulso decisivo alla sua formazione pittorica. Part\u00ec nel 1855: non sarebbe mai pi\u00f9 ritornato negli Stati Uniti.\nMaturit\u00e0 pittorica.\nL'astro del Vecchio Continente.\nWhistler si butt\u00f2 con gioia nella vita mondana parigina e, dopo aver allestito uno studio nel Quartiere Latino, assunse subito i modi e gli atteggiamenti carismatici e combattivi di un artista \"boh\u00e8mienne\". Gli anni bui americani furono subito alle sue spalle: a Parigi il giovane Whistler si ciment\u00f2 negli svaghi e nelle frequentazioni concesse da una grande metropoli, fidanzandosi in poco tempo con H\u00e9loise, un'avvenente francese che lavorava come sarta, e bazzicando assiduamente nei \"caf\u00e9\" parigini; al contempo Whistler coltiv\u00f2 la sua formazione pittorica sotto la guida di Charles Gleyre, discepolo del linearismo di Ingres, che esercitava grande influsso come insegnante.\nAutodidatta entusiasta, Whistler altern\u00f2 alle lezioni di Gleyre lunghe visite al Museo del Louvre, i cui capolavori dei maestri del passato ebbero influenza sulle opere di Whistler; ad esempio, gli stilemi di Rembrandt furono imitati dal pittore nel suo \"Autoritratto con cappello\". Importantissimo fu l'incontro con Henri Fantin-Latour, pittore conosciuto al Louvre: costui introdusse Whistler nel gruppo realista che si riuniva nella birreria Hautefeuille intorno a Gustave Courbet, di cui fu un appassionato allievo. Questi vivaci incontri erano frequentati anche da altri artisti e critici, come Carolus-Duran, Alphonse Legros, \u00c9douard Manet, Th\u00e9ophile Gautier e Charles Baudelaire, i quali lasceranno un'impronta profonda nella fantasia del giovane James.\nPur coltivando il disegno gi\u00e0 da ragazzino, dunque, Whistler giunse a una piena maturit\u00e0 pittorica solo con il soggiorno parigino. Fu infatti in Francia che egli inizi\u00f2 finalmente a produrre opere d'arte notevoli. Tra i suoi primi cimenti pi\u00f9 significativi possono essere annoverati \"La Mere Gerard\" (1858) e \"Al piano\" (1859). Nel frattempo, mosso da un'irrefrenabile irrequietudine, Whistler si stabil\u00ec momentaneamente a Londra, decantandone il patrimonio naturalistico in opere come \"Vedute del Tamigi\" o \"Il Tamigi ghiacciato\". L'espressivit\u00e0 di Whistler, tuttavia, raggiunse la sua acme espressiva solo dal 1861, anno in cui torn\u00f2 a Parigi e realizz\u00f2 la \"Sinfonia in bianco, n. 1: la ragazza bianca\", quadro esposto poi due anni dopo nel corso del Salon des Refus\u00e9s. I critici si divisero in due: alcuni ne apprezzarono il candore della tavolozza, mentre altri non esitarono a esprimere il proprio scontento per una tale presa di distanze dalla pittura tradizionale. Allo stesso Salon des Refus\u00e9s, tuttavia, era esposto anche \"Colazione sull'erba\" di \u00c9douard Manet, un'opera la cui spregiudicatezza era cos\u00ec gridata da distrarre i critici pi\u00f9 feroci, che ignorarono la \"Sinfonia in bianco\" whistleriana, consentendo al pittore di non ricevere critiche negative e di consolidare positivamente la sua fama.\nWhistler contro Ruskin.\nL'eco della notoriet\u00e0 di Whistler giunse anche a Londra, dove ormai si era stabilito definitivamente, anche se mantenne sempre i contatti con la Francia, dove ritorn\u00f2 infatti numerose volte per lunghi soggiorni estivi, specie in Bretagna e lungo le coste della Manica. Con l'aumentare degli estimatori, si moltiplicarono anche gli avversari alla sua pittura: Whistler, d'altronde, si compiacque sia della condanna dei critici sia della fama che, in seguito all'esecuzione di opere come l\"'Arrangiamento in grigio e nero, ritratto n. 1\", si era ormai definitivamente consolidata. Whistler, dal suo canto, era finalmente giunto a una piena maturit\u00e0 pittorica, dimostrata soprattutto in ritratti e vedute dagli allusivi titoli musicali. Whistler fu tuttavia contrastato dai critici, il pi\u00f9 virulento e ostile dei quali fu John Ruskin, che nel \"Fors clavigera\" del 2 luglio 1877 arriv\u00f2 a paragonare il \"Notturno in nero e oro - Il razzo cadente\", a una secchiata di colore gettata aggressivamente in faccia al pubblico:\nWhistler sporse immediatamente querela al Ruskin per diffamazione, oltraggiato dal danno che la sua reputazione poteva potenzialmente subire in seguito a un giudizio cos\u00ec maligno: al tempo Ruskin \u00aboccupava come critico d'arte forse la posizione pi\u00f9 alta in Europa e in America\u00bb, e bastava anche una sua sola critica, seppur lieve, per gettare un pittore sul lastrico. Dal critico Whistler pretese mille sterline di indennizzo pi\u00f9 il risarcimento delle spese processuali.\nL'iter probatorio fu alla fine abbastanza tortuoso per entrambi, anche se la causa fu vinta da Whistler: quest'ultimo, infatti, mise in scena una vera e propria \"querelle entre les anciens et le modernes\" alimentata da un sottile duello verbale, sollevando cos\u00ec problematiche che diverranno cruciali per le esperienze estetiche novecentesche, come ad esempio il contrasto tra la mentalit\u00e0 chiusa dei critici e quella del singolo artista. Ruskin, uno dei critici d'arte pi\u00f9 affermati dell'era vittoriana, fu cos\u00ec costretto a ritirarsi: Whistler, dal canto suo, dovette anch'egli contribuire alle spese processuali, sicch\u00e9 vinse sul piano strettamente giudiziario, ma fu vinto sotto il profilo economico (gli venne infatti rimborsata la mera cifra simbolica di uno scellino). Testimonianza del processo \u00e8 il libello \"Whistler contro Ruskin: arte e critici d'arte. Il baronetto e la farfalla\", pubblicato nel 1879, un anno dopo la ratifica del processo.\nUltimi anni.\nA Venezia.\nPer risollevare la propria situazione economica, gravata dalle spese sostenute per pagare il processo contro Ruskin, Whistler decise di recarsi a Venezia, dove sarebbe stato generosamente spesate e impegnato nell'esecuzione di dodici incisioni. La nostalgia verso Londra era grande, ma Whistler prefer\u00ec non lasciarsene schiacciare e partecip\u00f2 assiduamente ai ritrovi e ai festini pi\u00f9 estrosi: le gentildonne veneziane reclamavano rumorosamente la sua presenza e si facevano incantare dai suoi aforismi estemporanei, come ad esempio \u00abL'unica virt\u00f9 veramente positiva di un artista \u00e8 l'indolenza, eppure cos\u00ec pochi sono abili a coglierla\u00bb.\nCon il soggiorno veneziano Whistler tocc\u00f2 nuovi apici creativi. In una lettera a un amico, Whistler asser\u00ec: \u00abHo imparato a conoscere una Venezia nella Venezia che sembra essere completamente ignorata dagli altri, e che - se la interiorizzo come mi sono prefissato - mi compenser\u00e0 tutti i vari ritardi, fastidi e crucci spirituali\u00bb. Fu in questo modo che il soggiorno italiano, dai tre mesi inizialmente concepiti, fin\u00ec per durarne quattordici: a Venezia Whistler lavor\u00f2 instancabilmente e fu molto produttivo, realizzando pi\u00f9 di cinquanta incisioni, numerosi dipinti, alcuni acquerelli, e un centinaio di pastelli raffiguranti il ricchissimo patrimonio artistico di Venezia. Whistler, inoltre, non manc\u00f2 di diventare un vero e proprio punto di riferimento per la colonia di artisti americani residente in laguna, stringendo amicizia con Frank Duveneck e Robert Blum: quest'ultimi, una volta tornati in America, avrebbero contribuito in modo significativo a propagandare la fama artistica di Whistler.\nUna volta giunti a Londra i pastelli veneziani di Whistler ebbero un immediato successo di vendite; Whistler dichiar\u00f2: \u00abPensavo che fossero decisamente pi\u00f9 validi. Stanno vendendo!\u00bb. I proventi generati dai pastelli non furono sufficienti a risolvere i problemi economici di Whistler, ma il pittore non se ne cur\u00f2 molto, rincuorato dal caloroso supporto, dalla stima e dagli apprezzamenti da parte dei molti giovani che lo pregarono di farli diventare suoi allievi. Fu in questo periodo che si consolid\u00f2 definitivamente il mito di Whistler, personaggio noto non solo per le sue abilit\u00e0 pittoriche, ma anche per i suoi compiacimenti estetizzanti, per il provocante egotismo e per le sue battute ironiche e argute: atteggiamenti che rispecchiavano la sensibilit\u00e0 decadente del tempo, e che per questo furono apprezzati anche da intellettuali come Oscar Wilde, per cui Whistler era uno dei \u00abmaestri della pittura pi\u00f9 grandiosi e autentici\u00bb. Il giudizio di Wilde, che soddisf\u00f2 enormemente Whistler, contribu\u00ec a far crescere la notoriet\u00e0 del pittore.\nFine della vita.\nQuesto periodo di felicit\u00e0 personale fu improvvisamente interrotto dalla morte della madre di Whistler, scomparsa nel gennaio 1881 (in sua memoria il pittore adott\u00f2 ufficialmente \u00abMcNeill\u00bb come cognome intermedio), e da un'aspra disputa con Oscar Wilde, con un conseguente deterioramento dei loro rapporti. La carriera professionale invece miglior\u00f2 ancora, e nel 1884 Whistler fu eletto membro della Royal Society of British Artists, per poi esserne presidente negli anni 1886-1888.\nWhistler, inoltre, non trascur\u00f2 affatto i piaceri carnali, e dopo una tumultuosa relazione con l'artista Maud Franklin si leg\u00f2 sentimentalmente con Beatrice \"Trixie\" Godwin. L'infatuazione, a differenza di quanto accadde con Maud, non si spense e i due convolarono a nozze l'11 agosto 1888. Con Trixie al proprio fianco Whistler ritrov\u00f2 le proprie energie creative e si ciment\u00f2 nella fotografia a colori e nella litografia: molto allietante, inoltre, fu l'annuncio che uno dei suoi capolavori giovanili, \"Arrangiamento in grigio e nero, ritratto n. 1\", fu acquistato dal governo francese per la notevole cifra di quattromila franchi.\nSconcertato dall'indifferenza della critica inglese nei suoi confronti e dai velenosi insulti di un artista americano all'Hogarth Club di Londra (il pittore, profondamente offeso, lo riemp\u00ec di schiaffi e calci), Whistler pens\u00f2 che Londra avesse ormai perso ogni \"appeal\" per lui e decise di trasferirsi nuovamente a Parigi. Benevolmente accolto dalla \"cr\u00e8me\" del mondo artistico e letterario francese - fra i suoi estimatori vi erano Monet, Auguste Rodin, Henri de Toulouse-Lautrec e St\u00e9phane Mallarm\u00e9 - Whistler vide purtroppo la sua creativit\u00e0 dissiparsi: le opere realizzate in questi anni furono ben poche, anche a causa del tracollo fisico e della scomparsa dell'amata Trixie, stroncata da un cancro maligno. Ben presto Whistler segu\u00ec la moglie nella tomba: il pittore mor\u00ec a Londra il 17 luglio 1903 e venne sepolto nel vecchio cimitero di Chiswick, nel distretto ovest, adiacente alla chiesa di San Nicola.\nStile.\nL'arte di Whistler si pone come punto di incontro di esperienze artistiche assai eterogenee, in primo luogo i dipinti di Rembrandt, Vel\u00e1zquez, le stampe giapponesi e l'antica statuaria ellenica. Whistler, d'altronde, \u00e8 stato un artista notevolmente prolifico che ha esplorato varie possibilit\u00e0 nel campo delle tecniche artistiche, producendo non solo cinquecento dipinti, ma anche pastelli, incisioni, acquerelli, disegni e litografie. L'artista figurerebbe inoltre fra le principali figure del cosiddetto tonalismo americano di fine Ottocento.\nWhistler e l'Estetismo.\nLa formulazione teorica dell'arte di Whistler viene fornita dall'Estetismo, propriamente un \u00abatteggiamento del gusto e del pensiero che, in quanto pone i valori estetici al vertice della vita spirituale, considera la vita stessa come ricerca e culto del bello, come creazione artistica dell'individuo\u00bb (Treccani). Ne consegue il celebre motto \u00abl'arte per l'arte\u00bb, secondo cui l'arte non ha altro fine che s\u00e9 stessa, senza assoggettarsi a intenti morali o sociali, educativi o utilitaristici e, complessivamente, a tutte quelle preoccupazioni che ostacolerebbero l'artista nel raggiungere il fine primo e ultimo del \u00abbello\u00bb. Si tratta di una concezione artistica che, se al giorno d'oggi pu\u00f2 sembrare quasi scontata, durante l'epoca vittoriana fu totalmente rivoluzionaria: mai, nell'Inghilterra ottocentesca, un artista aveva osato tenere le proprie opere d'arte al di fuori di ogni preoccupazione di carattere morale.\nTestimonianze di questo apostolato estetico di Whistler ci vengono fornite dal libretto \"The Gentle Art of Making Enemies\" [L'arte gentile di farsi dei nemici] e dalla conferenza \"Ten O' Clock\". In \"The Gentle Art of Making Enemies\" Whistler afferma che un prodotto artistico deve apparire come il fiore del pittore, \u00abperfect in its bud as in its bloom - with no reason to explain its presence\u00bb, indipendente e autonomo da tutto quel \u00abclap-trap\u00bb del \u00absubject-matter\u00bb. Un dipinto, asserisce Whistler, ha l'unico scopo di essere una fonte di delizia, evocando piaceri sensuali di natura visiva e talvolta uditiva, senza preoccuparsi di quelle emozioni del tutto estranee alle sue finalit\u00e0 autentiche come \u00abdevotion, pity, love, patriotism, and the like\u00bb. Nella conferenza \"Ten O' Clock\" Whistler ribadisce analogamente che la creazione artistica deve essere affrancata da intenti narrativi o morali e che deve egoisticamente aspirare solo al raggiungimento del massimo grado di raffinatezza e di perfezione, sino ad assoggettare a s\u00e9 anche la Natura, degradandola al mero ruolo di ancella. La Natura, a giudizio di Whistler, \u00abis very rarely right\u00bb e con la stucchevole monotonia delle sue creature ha assolutamente esaurito la pazienza degli esteti, le cui creazioni sono cos\u00ec febbrilmente prodigiose da svelare immediatamente la fallacia insita in \u00abwhat is called Nature\u00bb. Sempre in \"Ten O' Clock\" Whistler ricorre all'eloquente esempio degli dei olimpici che, stupefatti, osservano come la \"Venere di Milo\" sia infinitamente pi\u00f9 bella della loro mitica regina, la dea Era.\nL'approccio whistleriano all'arte, tuttavia, si fonda su alcune coordinate teoriche che non sono affatto una sua creazione originale, ma che invece riecheggiano idee gi\u00e0 da tempo diffuse in Francia e condivise da intellettuali come Baudelaire, Flaubert, Mallarm\u00e9, Gautier. A conclusioni analoghe a quelle di Whistler, infatti, sarebbero giunti anche Joris-Karl Huysmans in \"A ritroso\", opera letteraria dove la Natura viene paragonata a \u00abuna gretteria da bottegaia\u00bb o, ancora pi\u00f9 eloquentemente, a un'\u00abeterna rimbambita\u00bb, e Oscar Wilde nel \"Ritratto di Dorian Gray\". In quest'ultima opera, infatti, Wilde sembra quasi voler dare vita letteraria agli atteggiamenti estetizzanti di Whistler e bandisce l'utile, il vero e l'interessante dalle finalit\u00e0 dell'opera d'arte, la quale secondo l'opinione dell'autore deve essere infatti apprezzata in termini puramente estetici.\nTra Impressionismo e Simbolismo.\nFu da Frederick Leyland, tuttavia, che Whistler impar\u00f2 le lezioni pi\u00f9 profonde ed esaurienti. Dal Leyland, un pianista con un gusto contagioso per la musica di Chopin, Whistler deriv\u00f2 l'idea di evocare le sottili corrispondenze interiori tra l'arte e la musica. L'arte whistleriana, in effetti, \u00e8 densa di suggestioni sonore e, proprio come la musica, richiama luoghi e atmosfere e aiuta a sognare e a immaginare. Questa contaminazione interdisciplinare nell'arte di Whistler trova un'espressione tangibile negli stessi titoli dei suoi dipinti, i quali non presentano titolazioni didascaliche che ne spiegano il contenuto all'osservatore, bens\u00ec eloquenti diciture musicali come \u00abnotturno\u00bb, \u00absinfonia\u00bb, \u00abarmonia\u00bb, \u00abstudio\u00bb o \u00abarrangiamento\u00bb. \nPartendo da queste premesse Whistler inform\u00f2 un orientamento estetico che presenta decise analogie non solo con l'Impressionismo, ma anche con il Simbolismo. Cos\u00ec come gli Impressionisti Whistler riteneva che i nostri occhi, pur registrando inizialmente ogni particolare sul quale si sofferma, alla fine tralasciano il superfluo e colgono la realt\u00e0 nella sua sostanza, nella sua \u00abimpressione pi\u00f9 pura\u00bb. Per usare le parole dello storico dell'arte Avis Berman, Whistler \u00absapeva che noi non notiamo ciascun capello di una persona, o magari ogni foglia di un albero\u00bb e perci\u00f2 era solito operare questo processo di sintesi figurativa che, in principio, non fece che attirare vituperi. Erano molti, infatti, i critici d'arte che consideravano le opere di Whistler incomplete, poco pi\u00f9 che \"impressioni\", appunto, rapportandosi in maniera superficiale alla sua maniera, che si potrebbe dire suggestiva pi\u00f9 che descrittiva: Whistler, tuttavia, riusc\u00ec a scavalcare queste frizioni inscenando sapienti escogitazioni pubblicitarie, spesso condite con la sua proverbiale ironia. Celebre lo scambio di battute che coinvolse un ritrattato che, vedendo il ritratto che Whistler gli aveva licenziato, borbott\u00f2 sprezzante: \u00abConsiderate forse \"questo\" un buon prodotto artistico?\u00bb. Whistler, con rara e ironica eleganza, gli avrebbe risposto: \u00abVoi vi considerate forse un buon prodotto della natura?\u00bb.\nCi\u00f2 che conta nei dipinti di Whistler, dunque, non \u00e8 tanto la referenzialit\u00e0 utilizzata per descrivere il mondo esteriore, bens\u00ec la reinterpretazione personale che l'artista ne fornisce. Ecco, allora, che teorizzando la superiorit\u00e0 degli aspetti percettivi ed emotivi sulle nozioni Whistler arriva a privilegiare \u00abuna nuova visione che comprende non solo l'effimero, il fugace, il contingente, ma anche un sottofondo di indicibilit\u00e0, come elemento costitutivo del nostro rapporto con il mondo e con la vita\u00bb (Alberto Panza). In ragione di questo orientamento figurativo nei dipinti di Whistler le forme e i colori sono disposti secondo accostamenti imprevisti, rivelando immagini e sensazioni evanescenti, allusive, profondamente evocative, decisamente vicine alla poetica simbolista. Alla base del pensiero dei Simbolisti vi era infatti il concetto che, dietro l'ingannevole trama delle apparenze, esiste una seconda realt\u00e0, pi\u00f9 autentica, profonda e misteriosa, che \u00e8 compito dell'artista \u00abs-coprire\u00bb. Secondo la concezione simbolista, infatti, gli artisti, per mezzo di allusioni simboliche e di folgorazioni improvvise, erano in grado di individuare le corrispondenze e le sinestesie esistenti tra i colori, i suoni e le altre aree sensoriali, \u00abatte a superare i tradizionali confini dei linguaggi artistici per affondare nel carattere eternamente aurorale dell\u2019atto creativo\u00bb (Barbara Meletto). Appare dunque evidente come l'impostazione simbolista sia perfettamente analoga alla missione pittorica svolta da Whistler nei suoi \"tableaux sonores\".\nSul piano artistico questo orientamento teorico si traduce anche nell'utilizzo di impianti compositivi assai semplici, accordati su preziosi effetti luministici e su accordi di poche note cromatiche, da realizzare senza il ricorso a tecniche eccessivamente laboriose o stravaganti, ma con una particolare attenzione verso le armonie del risultato complessivo. Whistler, infatti, riteneva che un dipinto non debba assolutamente denotare l'elaborazione, eventualmente travagliata, di cui \u00e8 stato frutto, ma deve sembrare \u00abeffortless\u00bb, quasi come se i vari colori e le varie linee si fossero disposte sulla superficie pittorica autonomamente, nel pieno rispetto dell'armonia globale del prodotto finale, il quale risulter\u00e0 avvolto in un'aura di grazia e mistero. \u00abUn dipinto si pu\u00f2 dire concluso se e solo se ogni traccia dei mezzi utilizzati per la sua gestazione \u00e8 definitivamente scomparsa\u00bb: era questo il suggerimento che Whistler rivolgeva ai suoi discepoli. N\u00e9 meno influente furono le contaminazioni accademiche contratte durante l'alunnato con Gleyre, dal quale deriv\u00f2 l'abitudine di dipingere dalla memoria (egli, in effetti, non si convert\u00ec mai ai \"plein air\") cos\u00ec da intensificare la quantit\u00e0 di energia presente nell'opera.\nOpere.\nDi seguito si riportano i dipinti di James Abbott McNeill Whistler per i quali \u00e8 disponibile una trattazione specifica su Wikipedia:"}
{"id": "57830", "revid": "287204", "url": "https://it.wikipedia.org/wiki?curid=57830", "title": "The Legend of Zelda", "text": " \u00e8 il primo episodio dell'omonima serie videoludica, ideato e diretto da Shigeru Miyamoto e realizzato da Nintendo.\nIl gioco fu ispirato dalle avventure immaginarie di Miyamoto nei boschi dietro casa sua quando era bambino. Fu pubblicato per la console giapponese Famicom il 21 febbraio 1986 e in occidente per il NES nel 1987. Una versione modificata nota come \"BS Zelda\" fu pubblicata per il Satellaview, un'espansione del Super Famicom in grado di ricevere i dati tramite trasmissione satellitare, nel 1995 in Giappone. La musica fu composta da K\u014dji Kond\u014d.\nIl gioco \u00e8 ambientato in una primitiva incarnazione del regno di Hyrule e segue le avventure del giovane Link, che deve salvare la Principessa Zelda (il cui nome \u00e8 ispirato a quello della scrittrice Zelda Sayre Fitzgerald) dalle grinfie del malvagio Ganon recuperando gli otto frammenti di un oggetto noto come la Triforza.\nIl primo gioco della serie \"The Legend of Zelda\", fu pubblicato originariamente in Giappone come titolo di lancio della nuova periferica di Nintendo per il Famicom: il Famicom Disk System. Il titolo non usc\u00ec quindi su supporto cartuccia, come i precedenti giochi per Famicom, ma su floppy disk; questo permetteva al giocatore di salvare la propria partita. Un anno pi\u00f9 tardi, fu pubblicato in formato cartuccia per il mercato americano ed europeo, rendendo Zelda il primo gioco per console della storia ad integrare una batteria interna per il salvataggio dei dati. Nel 1994, questa versione fu pubblicata anche sul suolo giapponese, sotto il nome di . Il gioco fu inoltre convertito per GameCube, Game Boy Advance, e rilasciato per la Virtual Console del Wii, del Wii U e del Nintendo 3DS.\n\"The Legend of Zelda\" divenne un bestseller per Nintendo, vendendo oltre 6.5 milioni di copie. Considerato uno dei videogiochi pi\u00f9 importanti e influenti della storia, nonch\u00e9, grazie a meccaniche innovative per l'epoca, capostipite di un genere nuovo, nel 2009 fu inserito al primo posto nella lista dei 200 pi\u00f9 grandi videogiochi della storia secondo Game Informer.\nIl gioco diede il via ad una delle serie pi\u00f9 celebri ed acclamate del mondo videoludico.\nTrama.\nLa pacifica e prosperosa terra di Hyrule viene sconvolta dalla fuga di Ganon, re del male, da una prigione di massima sicurezza situata ai confini di Hyrule: egli tenta di impadronirsi della Triforza della saggezza, ma nel suo tentativo viene ostacolato dalla principessa di Hyrule, Zelda. Quest'ultima, custode della Triforza, decide di frammentarla in otto parti pur di non farla cadere nelle mani di Ganon, il quale per\u00f2 la rapisce e si impadronisce di uno dei pezzi. Il regno cade quindi vittima di tantissimi mostri, liberati da Ganon dal regno delle tenebre. Il giovane eroe di Hyrule, Link, decide di partire all'avventura per recuperare tutte le parti della Triforza, sconfiggere Ganon e salvare la principessa Zelda.\nModalit\u00e0 di gioco.\nIl gioco \u00e8 composto da un misto di azione, esplorazione e puzzle ed ebbe un grande successo commerciale. Era poco comune all'epoca il fatto che la cartuccia contenesse una batteria che permetteva al giocatore di salvare i progressi compiuti attraverso pi\u00f9 sessioni di gioco. Inoltre, l'involucro di plastica della cartuccia era dorato invece del solito grigio. Lo scudo raffigurato sulla scatola presentava un buco al posto del primo quadrante: in questo modo, la cartuccia dorata era visibile anche quando era riposta al suo interno.\nIl primo \"Zelda\" era un gioco molto avanzato per l'epoca. Le innovazioni includevano l'abilit\u00e0 di usare decine di oggetti differenti, un vasto mondo pieno di segreti da esplorare, e la libert\u00e0 di un gameplay relativamente non-lineare. Molte di queste innovazioni divennero caratteristiche fisse della serie di \"Zelda\" e degli altri giochi che seguirono questo modello. Il gioco fu enormemente popolare in Giappone, negli Stati Uniti e in Europa.\nInizia il gioco colui che controlla il personaggio Link armato di un piccolo scudo. \u00c8 immediatamente disponibile una semplice spada di legno. Per avanzare, Link deve esplorare la superficie (\"overworld\"), una grande area all'aperto con una gran variet\u00e0 di ambienti in cui combattono diversi tipi di piccole creature, al fine di individuare gli ingressi ai nove sotterranei. Ciascun sotterraneo \u00e8 un unico insieme labirintico di piccole stanze collegate da porte e passaggi segreti e sorvegliate da una variet\u00e0 di mostri, molti dei quali diversi da quelli incontrati in superficie. Link deve attraversare ciascun sotterraneo per conquistare gli otto pezzi della \"Triforza\" e tutti gli altri oggetti che permettono di destreggiarsi nei vari livelli sotterranei (\"underworld\"). L'ordine in cui \u00e8 possibile completare i sotterranei \u00e8 relativamente arbitrario: \u00e8 consentito l'ingresso nella maggior parte di essi in qualsiasi momento dell'avventura (tre di essi hanno tuttavia l'entrata nascosta) ed invece in molti sotterranei l'accesso ad alcune stanze fondamentali per ottenere la Triforza o tesori \u00e8 impedito in quanto viene richiesto l'uso di oggetti speciali da ottenere nel completamento di livelli precedenti. Al nono (ed ultimo) sotterraneo si pu\u00f2 accedere solo dopo aver raccolto gli elementi dell'intera \"Triforza\".\nLa non-linearit\u00e0, e cio\u00e8 la possibilit\u00e0 di intraprendere strade differenti per completare il gioco, \u00e8 un elemento importante di \"Zelda\", assente dalla quasi totalit\u00e0 dei suoi contemporanei. Sebbene i sotterranei siano progettati per essere completati nell'ordine, \u00e8 comunque possibile scegliere l'ordine che si preferisce. La libert\u00e0 non \u00e8 comunque totale, l'accesso ad alcuni livelli (come il quarto raggiungibile solo tramite zattera) e la possibilit\u00e0 di portarli a compimento \u00e8 subordinata all'acquisizione di oggetti chiave in livelli precedenti. Allo stesso modo, Link pu\u00f2 girovagare per l'intera superficie, trovando e comprando oggetti in ogni punto della mappa. La non-linearit\u00e0 pu\u00f2 tuttavia essere frustrante, perch\u00e9 spesso il giocatore \u00e8 lasciato vagare senza un'idea di quale debba essere il passo successivo.\nUna volta che il gioco \u00e8 stato completato (o tramite l'utilizzo di un codice segreto), \u00e8 possibile passare alla \"seconda impresa\". La mappa base della superficie resta invariata, ma la posizione e l'aspetto dei sotterranei sono completamente diversi, e tutti gli oggetti e le altre cose da scoprire si trovano situati in maniera diversa rispetto a prima. Per esempio, adesso solo due dei nove ingressi ai sotterranei sono visibili, ed il quinto di essi si trova ora dove si trovava prima il quarto. Pertanto, la seconda impresa \u00e8 pi\u00f9 difficile della prima. Mentre questo pi\u00f9 difficile \"replay\" non \u00e8 una novit\u00e0 appartenuta solo a \"The Legend of Zelda\", sono pochi i giochi che offrono una \"seconda impresa\" costituita da livelli completamente diversi da completare.\nOggetti.\nSpade:\nLa spada \u00e8 l'arma di base del gioco. Se Link \u00e8 in piena salute \u00e8 in grado anche di lanciarla a distanza. Sono presenti tre spade:\nScudi:\nOggetti selezionabili:\nOggetti permanenti:\nI guardiani dei frammenti di Triforza (boss).\nDopo aver diviso la Triforza in otto frammenti, Ganon li ha nascosti in otto catacombe, e ha messo a guardia di ciascuno i mostri pi\u00f9 temibili di Hyrule onde evitare che Link se ne impossessi. Per poter riunire la Triforza Link dovr\u00e0 sconfiggere i guardiani, e infine recarsi a Monte Morte per sconfiggere Ganon.\nStoria.\nSviluppo.\nIl gioco fu sviluppato da Shigeru Miyamoto e Takashi Tezuka. Miyamoto produsse il gioco, mentre Tezuka scrisse la storia e i testi. Il team di sviluppo stava lavorando su \"The Legend of Zelda\" e \"Super Mario Bros.\" contemporaneamente, e prov\u00f2 a separare le proprie idee: \"Super Mario Bros. \"doveva essere lineare, e le azioni dovevano essere svolte in rigorosa sequenza, mentre \"The Legend of Zelda\" doveva essere l'opposto. Infatti, al contrario dell'idea alla base di \"Super Mario Bros.\", \"Zelda\" doveva offrire un'esperienza non lineare e costringere i giocatori a soffermarsi a pensare su cosa sarebbe servito per progredire nel gioco. Nel progetto iniziale del gioco, il giocatore poteva partire gi\u00e0 munito della spada; Miyamoto decise di togliere questa possibilit\u00e0 e di obbligare quindi i giocatori a cercare tale strumento e ad interagire con personaggi non giocanti (la spada veniva consegnata al giocatore da un vecchio uomo in una caverna), per introdurli fin da subito nelle meccaniche base del titolo. Questo port\u00f2 a una nuova forma di comunicazione nei videogiochi.\nPubblicazione.\nNel febbraio 1986, Nintendo pubblic\u00f2 il gioco come titolo di lancio per una nuova periferica: il Famicom Disk System, un lettore di floppy disk per il Famicom, che dava al giocatore, per la prima volta in un gioco su console, la possibilit\u00e0 di salvare i propri dati. Il primo Zelda usc\u00ec quindi in formato floppy disk, questo non solo per offrire un'esperienza di gioco pi\u00f9 comoda (grazie all'opportunit\u00e0 di salvare i propri progressi), ma anche perch\u00e9 il gioco necessitava di un numero maggiore di kilobyte rispetto a quanto una normale cartuccia potesse contenere. Il nuovo formato permetteva inoltre al gioco di godere di effetti sonori pi\u00f9 avanzati: notabili erano infatti per l'epoca l'effetto della spada di Link quando la sua vita era piena, e gli effetti di morte dei nemici. Inoltre, il gioco utilizzava anche il microfono integrato nel controller del Famicom (che era esclusiva della versione giapponese della console, e quindi non presente nelle versioni americana ed europea) per spaventare, soffiando o urlando nel microfono, un determinato nemico simile a un coniglio: il Pols Voice.\nSuccesso.\nContrariamente alle paure di Nintendo, il gioco divenne popolare e fu ben accolto. Un anno e mezzo dopo circa, il titolo fu pubblicato in Nord America (utilizzando il formato cartuccia classico dei giochi per NES, integrando per\u00f2 una batteria per permettere il salvataggio dei dati; la cartuccia era di colore oro) e nel 1988 aveva venduto due milioni di copie. In Europa, il gioco venne pubblicato nello stesso formato della versione americana e ottenne grandi consensi.\nSull'onda di questo successo, Nintendo commercializz\u00f2 vari prodotti di merchandising legati al marchio Zelda, come giocattoli, guide, orologi, e prodotti alimentari come i cereali Nintendo Cereal System. Una serie a cartoni animati dal titolo \"Un regno incantato per Zelda\" fu prodotta in America nel 1989, e i personaggi di Link e Zelda apparvero anche nella serie animata \"Un videogioco per Kevin\". Inoltre, sulla fine degli anni '80, nacquero vari Fan Club dedicati a Zelda.\nControversie.\nI nove labirinti che bisogna attraversare per finire il gioco hanno forme facilmente assimilabili ad oggetti (un'aquila, la testa di un leone, un serpente, ecc.). Il terzo labirinto ha una conformazione che, ad un pubblico occidentale, potrebbe rammentare la forma della svastica. Si tratta invece di un \"manji\", simbolo buddhista della fortuna. In Giappone, dove il gioco fu inizialmente realizzato, le svastiche e alcuni simboli affini sono considerati positivi, questo spiega il perch\u00e9 un'immagine che pu\u00f2 evocare sentimenti negativi per un pubblico occidentale venga deliberatamente utilizzata. Negli Stati Uniti furono ben pochi i reclami per l'uso, ma quando i Pok\u00e9mon divennero popolari, Nintendo fu costretta ad alterare un'immagine a causa delle proteste mosse per l'uso di un \"manji\".\nAccoglienza.\n\"The Legend of Zelda\" ottenne un successo di critica e pubblico straordinario, e divenne il primo gioco per NES a vendere oltre un milione di copie. Il titolo si piazz\u00f2 primo nella lista dei 30 giochi preferiti dai giocatori redatta da Nintendo Power, e ci rimase fino ai primi anni '90. Fu inoltre votato come \"Best Challenge\" dai lettori di tale rivista ai Nintendo Power Awards del 1988. Sempre la stessa rivista lo elesse inoltre il pi\u00f9 grande videogioco per NES mai creato, defindendolo un titolo rivoluzionario. GamesRadar lo defin\u00ec il terzo pi\u00f9 grande videogioco per NES mai creato, lodandone la grafica, il gameplay e il mondo molto vasto. Nel 1988, Computer Gaming World defin\u00ec il gioco la migliore avventura dell'anno per Nintendo, dichiarando che il gioco ha avuto successo nel trasportare l'RPG da computer a console. Inoltre, lo stesso magazine, nel 1990 descrisse il gioco come una vera e propria killer application.\n\"The Legend of Zelda\", nel corso degli anni, \u00e8 spesso comparso in molte liste di videogiochi considerati i pi\u00f9 grandi e pi\u00f9 influenti:\n\"The Legend of Zelda\" fu inoltre inserito nel Guinness World Records per essere stato il primo gioco della storia ad integrare una batteria per il salvataggio dei progressi.\nImpatto e lascito.\n\"The Legend of Zelda\" \u00e8 considerato un precursore spirituale del genere RPG per console. Sebbene non venga solitamente considerato un RPG a tutti gli effetti (dato che mancano alcune delle meccaniche base del genere, come i combattimenti a turni o il potenziamento del personaggio tramite punti esperienza), ha molti aspetti in comune con questo genere, e fu un'importante influenza per gli Action RPG. L'ambientazione fantasy, la grafica colorata, lo stile delle musiche e il gameplay action-adventure, furono in seguito adottate da molti RPG. Il successo commerciale che il titolo ottenne, aiut\u00f2 a popolarizzare le avventure fantasy dal gameplay non lineare; questo elemento sarebbe diventato in seguito canonico in molti titoli dalle meccaniche RPG. La popolarit\u00e0 del gioco port\u00f2 alla nascita di molti cloni che cercarono di emularne le meccaniche.\n\"Zelda\" fu largamente responsabile della nascita di molti RPG per computer orientati verso l'azione, rilasciati sul finire degli anni '80, come il gioco Times of Lore sviluppato da Origin Systems. La serie di \"Zelda\", continu\u00f2 ad esercitare una grande influenza su molti giochi sviluppati nei decenni successivi. Quando venne rilasciato in Nord America, venne accolto come l'iniziatore di un nuovo genere, e lo sviluppatore Roe R. Adams (tra i responsabili della serie Wizardry) riconobbe nel 1990 a \"The Legend of Zelda\" l'invenzione ufficiale del JRPG. In tempi recenti, tuttavia, c'\u00e8 stato un largo dibattito secondo il quale \"Zelda\" non potrebbe qualificarsi come un effettivo RPG d'azione.\n\"The Legend of Zelda\" diede il via a una lunga serie, comprendente vari sequel, prequel e alcuni spin-off, e divenne entro breve una tra le serie di punta di Nintendo. Introdusse inoltre importanti personaggi e ambientazioni nel mondo dei videogiochi, come Link, Zelda, Ganondorf, Impa, la terra di Hyrule, e il simbolo della Triforza. Il tema musicale principale dell'overworld, e il distintivo jingle udibile in gioco dopo la risoluzione di un enigma, apparvero in quasi ogni episodio successivo. GameSpot defin\u00ec \"The Legend of Zelda\" uno dei 15 videogiochi pi\u00f9 influenti di tutti i tempi, per essere stato il primo vero esempio di gioco non lineare e con un vasto mondo aperto da esplorare liberamente, per aver introdotto la possibilit\u00e0 di salvare i propri progressi di gioco tramite una batteria inserita nella cartuccia, e per aver contribuito alla nascita dei giochi di genere azione e avventura sullo stile di Metroid, o dei giochi di ruolo giapponesi per console come Final Fantasy. Nel 2009, Game Informer dichiar\u00f2 \"The Legend of Zelda\" il gioco pi\u00f9 importante e influente di sempre.\nNel 2011 Nintendo celebr\u00f2 il venticinquesimo anniversario del gioco, in una versione simile a quanto fatto per Super Mario Bros. l'anno prima. Questa celebrazione incluse la possibilit\u00e0 per gli utenti del \"Club Nintendo\" di scaricare gratuitamente la colonna sonora di ', la prima versione digitale di ', e l'inserimento di un livello speciale ispirato a \"Zelda \"in \"Super Mario 3D Land\"."}
{"id": "57831", "revid": "124123", "url": "https://it.wikipedia.org/wiki?curid=57831", "title": "Miguel Le\u00f3n-Portilla", "text": "Biografia.\nLa sua tesi di laurea sulla \"Filosofia nahuatl\" fu scritta con l'aiuto di un autorevole nahuatlato (di lingua nahuatl), padre Angel Maria Garibay. Ebbe anche un notevole riconoscimento per la traduzione, l'interpretazione e la pubblicazione di svariate raccolte di opere in nahuatl.\nLe\u00f3n-Portilla ha dato origine ad un movimento per la comprensione e la rivalutazione della letteratura nahuatl, dall'era pre-colombiana fino alla contemporanea, considerato che il nahuatl continua ad essere parlato da oltre un milione e mezzo di persone.\nLe\u00f3n-Portilla, oltre ad aver contribuito in prima persona al progetto per un'educazione bilingue nel Messico rurale, ha anche scoperto, per primo, le opere del frate Bernardino de Sahag\u00fan, fonte principale di informazioni relative alla civilizzazione azteca e che, polemicamente, dichiar\u00f2 principale antropologo dei nahua. Sahag\u00fan registr\u00f2 testimonianze della conoscenza dei saggi nahua \"(tlamatinim\u00ea)\" in lingua originale. Dietro insistenza delle autorit\u00e0 spagnole Le\u00f3n-Portilla ne scrisse una versione in castigliano (la \"Historia general de las cosas de Nueva Espa\u00f1a\"), ma l'opera originale, il \"Codice fiorentino\", non fu mai pubblicata. Prima di Le\u00f3n-Portilla, il codice era stato tradotto solo una volta, in tedesco, ed anche questa versione era incompleta.\nCome storico, Le\u00f3n-Portilla ci ha portato alla comprensione della figura di \"Tlacaelel\". Originariamente considerato un personaggio oscuro, oggi \"Tlaca\u00e9lel\" viene considerato l'architetto dell'Impero Azteco."}
{"id": "57832", "revid": "834", "url": "https://it.wikipedia.org/wiki?curid=57832", "title": "Leon Portilla", "text": ""}
{"id": "57834", "revid": "399", "url": "https://it.wikipedia.org/wiki?curid=57834", "title": "Ipotermia", "text": "L'ipotermia \u00e8 una condizione dove la temperatura di un organismo vivente endotermico scende sotto il valore, differente per ogni singola specie, adatto per svolgere vita attiva, portando ad uno stato di quiescenza. Tale condizione \u00e8 l'opposto dell'ipertermia.\nIl meccanismo pu\u00f2 essere fisiologico, ad esempio per quei mammiferi che presentano una fase di letargo invernale, come ad esempio le marmotte, oppure patologico, mettendo quindi in crisi i propri meccanismi di termoregolazione per altri organismi come ad esempio i primati che non presentano naturalmente periodi di quiescenza, o infine indotto, in quei casi dove l'ipotermia viene utilizzata a scopo clinico per ridurre le normali reazioni biochimiche rallentando il metabolismo generale e permettendo tempi di intervento pi\u00f9 dilatati in diverse pratiche mediche.\nClinicamente, nell'uomo, \u00e8 la condizione in cui la temperatura corporea di un individuo scende al di sotto di 35\u00a0\u00b0C, e pu\u00f2 incorrere quindi in assideramento.\nNegli animali.\nMeccanismi in normali condizioni fisiologiche.\nCome accennato, per ipotermia in senso stretto ci si riferisce ad un organismo vivente endotermico, in quanto quelli ectotermi, per definizione, non possono attivamente regolare al ribasso la loro temperatura corporea o il loro tasso metabolico a scendere sotto un certo valore. La modalit\u00e0 di sospensione o ibernazione conseguente, \u00e8 uno stato che si verifica quando la temperatura scende al di sotto del minimo tollerato per una vita attiva, comprensiva di spostamenti e ricerca del cibo. Lo stato di quiescenza e la conseguente dormienza che aiuta l'organismo a risparmiare energia \u00e8 strettamente associata con le condizioni ambientali; tutti questi organismi possono sincronizzare l'entrata in una fase dormiente con il loro ambiente attraverso mezzi predittivi (prima dell'inizio di condizioni avverse) o conseguenti (quando gli organismi entrano in una fase dormiente dopo che sono emerse condizioni avverse). In pratica, parlando di ipotermia ci si riferisce strettamente ai soli animali, per le classi degli uccelli e mammiferi. La sospensione reversibile dei processi vitali, fisiologica, permette a molti di questi organismi di superare condizioni critiche dell'ambiente, vuoi per le temperature esterne estremamente basse che implicherebbero costosi (in termini biologici) sistemi di contromisure, vuoi per la ridotta disponibilit\u00e0 ambientale di cibo.\nLa temperatura corporea normale di solito scende a valori di 9-1\u00a0\u00b0C. Tutte le funzioni del corpo sono notevolmente ridotte in questo stato. Il respiro \u00e8 debole, rallentando il battito cardiaco e la sensibilit\u00e0 agli stimoli esterni. Le marmotte riducono, per esempio, la loro temperatura corporea da 39 fino a 7\u00a0\u00b0C. Il cuore batte da un centinaio di volte a 2-3 volte al minuto. Le pause nella respirazione possono essere fino a un'ora. In molti mammiferi uno speciale tessuto adiposo bruno, diversamente localizzato serve per riserva energetica atta a soddisfare i bisogni basali e la \"termogenesi indotta dal freddo \"non da brivido\"\"..\nL'ipotermia nell'uomo.\nPatologia.\nLa classificazione attualmente utilizzata \u00e8 quella svizzera, che si basa sui segni clinici e non sulla temperatura misurata. Grossolanamente in base alla clinica si pu\u00f2 stimare la temperatura corporea:\nQuando l'ipotermia interviene rapidamente ed \u00e8 causa primaria dell'arresto cardiaco (ovvero quando il paziente non \u00e8 annegato, soffocato dalla neve o morto in seguito a trauma), le probabilit\u00e0 di successo della rianimazione sono elevate. La riduzione della temperatura corporea, infatti, causa un'importante riduzione del metabolismo di tutte le cellule, che risulta in una protezione dei tessuti dall'ipossia dovuta all'arresto cardiocircolatorio.\nIn base alle cause, l'ipotermia pu\u00f2 essere distinta in:\nTrattamento.\nSi deve cercare di riportare la temperatura corporea della vittima nei valori normali; questo per\u00f2 deve essere fatto senza richiamare il sangue fermo nella periferia.\nTrattamento di primo soccorso.\nLe misure di primo soccorso da adottare nel trattamento di una vittima in ipotermia dipendono dalle manifestazioni cliniche.\nCose da NON FARE:\nCose da FARE:\nDurante l'ipotermia, il cuore diventa suscettibile di aritmie: un improvviso flusso di sangue freddo proveniente dalla periferia, un riscaldamento corporeo rapido o altri classici stimoli aritmogeni potrebbero facilmente provocare improvvise aritmie cardiache, anche fatali.\nTerapia ospedaliera.\nLa terapia ospedaliera \u00e8 diversa a seconda della gravit\u00e0 dell'ipotermia. In base alle condizioni cliniche si pu\u00f2 decidere se praticare un riscaldamento passivo (ambiente caldo, coperte) o attivo. Il riscaldamento attivo pu\u00f2 essere esterno (coperte riscaldate, borse di acqua calda) o invasivo. Il riscaldamento attivo invasivo prevede la somministrazione di fluidi caldi (fleboclisi di soluzione fisiologica riscaldata), lavaggi peritoneali con liquido riscaldato, o nei casi gravi al riscaldamento diretto del sangue attraverso macchine per la circolazione extracorporea ECMO.\nPrevenzione.\nLe pratiche sono molteplici, a seconda delle condizioni di rischio, attivit\u00e0 svolte, tipo di ambiente e umidit\u00e0. Buona idratazione ed alimentazione con un sufficiente apporto calorico, specie in caso di attivit\u00e0 prolungate nel tempo, sono una base fondamentale di partenza, cos\u00ec come l'adattamento progressivo del proprio metabolismo ad alterate e \"peggiorate\" condizioni ambientali, e l'utilizzo di abbigliamento adatto alla situazione. In generale, nella pratica aerobica, l'uso di intimo in cotone o in altri materiali igroscopici \u00e8 un rischio nel favorire l'ipotermia, perch\u00e9 se la persona che li indossa suda o si bagna, la conduzione termica aumenta, aumentando le calorie sottratte al corpo; inoltre l'umidit\u00e0 che evapora attraverso i vestiti porta via molto calore per l'elevato calore latente di passaggio di stato tipico dell'acqua. \u00c8 quindi meglio usare vestiti dello strato interno in lana o in alcuni tessuti sintetici, se non igroscopici ma traspiranti, come quelli a base di fibre poliestere (capilene, polartec, eccetera) o comunque in grado di allontanare l'umidit\u00e0 dalla pelle. Analogamente gli strati successivi dovrebbero favorire l'espulsione del vapor d'acqua prodotto, evitando la ricondensazione ed il conseguente bagnarsi del vestiario.\nAmbienti ad elevata umidit\u00e0, piovosit\u00e0, le attivit\u00e0 in acqua, eccetera, associate alle basse temperature, prevedono ovviamente tutta una serie di diverse precauzioni, da tessuti impermeabili e fortemente traspiranti a mute umide o stagne. Le attivit\u00e0 in terreni innevati, ed il rischio di morte per ipotermia o soffocamento in seguito a incidenti come ad esempio le valanghe, implicano l'utilizzo e la conoscenza dei fondamentali attrezzi di primo intervento come arva, sonda e pala.\nIpotermia terapeutica o preventiva.\nVolontariamente, nella pratica medica umana o veterinaria, si pu\u00f2 indurre artificialmente una condizione di ipotermia, come preparazione per particolari interventi chirurgici o per minimizzare le probabilit\u00e0 di reliquati neurologici dopo un arresto cardiaco. L'ipotermia terapeutica, nota anche come ipotermia protettiva, \u00e8 un trattamento medico che abbassa la temperatura corporea di un paziente al fine di ridurre il rischio di lesione ischemica al tessuto dopo un periodo di insufficiente flusso sanguigno. I periodi di insufficiente flusso di sangue possono essere dovuti ad arresto cardiaco o all'occlusione di un'arteria da un'embolia, come si verifica nel caso di colpi apoplettici. L'ipotermia terapeutica pu\u00f2 essere indotta mediante metodi invasivi, dove un catetere viene inserito nella vena cava inferiore attraverso la vena femorale, o con mezzi non invasivi, che di solito coinvolgono una coperta refrigerata ad acqua o sistemi che si pongono in diretto contatto con il tronco o le gambe del paziente.\nCuriosit\u00e0.\nAnna Elisabeth Johansson B\u00e5genholm (nata nel 1970), una radiologa svedese, sopravvisse dopo un incidente di sci in seguito al quale rimase intrappolata sotto uno strato di ghiaccio, per 1 ora e 20 minuti, in acqua gelida. Durante questo tempo and\u00f2 in ipotermia estrema e la sua temperatura corporea scese a 13,7\u00a0\u00b0C. Questa fu la temperatura corporea pi\u00f9 bassa mai registrata in un sopravvissuto ad ipotermia accidentale fino a quando la conterranea Stella, 7 anni di et\u00e0, sopravvisse a 13\u00a0\u00b0C di temperatura nel Natale del 2010.\nLa B\u00e5genholm fu in grado di trovare sacche d'aria sotto il ghiaccio, ma sub\u00ec un arresto circolatorio dopo circa 40 minuti in acqua. L'incidente avvenne cadendo su un ruscello ghiacciato, con un impatto di schiena. Il buco apertosi nel ghiaccio si richiuse rapidamente. La testa e il busto della B\u00e5genholm vennero intrisi di neve e acqua di fusione ed intrappolati sotto 20 centimetri di ghiaccio, infrangibili senza attrezzature specifiche.\nI compagni di sciata, entrambi medici, iniziarono le procedure, subito dopo l'estrazione dal ghiaccio praticandole la rianimazione cardiopolmonare (RCP).\nIl dottor Mads Gilbert, anestesista e primario del pronto soccorso dell'ospedale universitario di Troms\u00f8, coordinando una \u00e9quipe di oltre cento sanitari procedette con il tentativo di rianimazione. Gilbert, all'epoca, aveva trattato molti casi di ipotermia prima causa di morte del clima freddo in Norvegia, e sapeva che i pazienti dovrebbero essere \"riscaldati prima di dichiararli morti\". Al ricovero non c'erano attivit\u00e0 cardiaca o onde cerebrali rilevabili, le pupille erano dilatate e la pelle bianco ghiaccio, ma il cervello di B\u00e5genholm aveva ricevuto abbastanza ossigeno dalla RCP e dalla somministrazione data dopo il suo salvataggio."}
{"id": "57836", "revid": "2214144", "url": "https://it.wikipedia.org/wiki?curid=57836", "title": "Boudicca", "text": "Il suo nome \u00e8 stato tramandato in diverse forme, a causa di diverse corruttele presenti in molti manoscritti medioevali. Nel XIX e nel XX secolo la forma pi\u00f9 utilizzata era \"Boadicea\", derivata probabilmente da un errore di trascrizione medievale di un manoscritto di Tacito, il cui originale riporta invece \"Boudicca\". Basandosi sull'evoluzione del gallese e dell'irlandese, il linguista Kenneth Jackson ha concluso che il nome originale in brittonico antico dovrebbe essere stato \"Boudica\" (: /b\u0252\u028a'di\u02d0.ka:/). La parola deriva dalla radice celtica \"*boud\u0101\", che significa \"vittoria\".\nLe fonti principali sulla vita della regina e sulla sua rivolta provengono dal \"De vita et moribus Iulii Agricolae\" di Tacito e dalla \"Storia Romana\" di Cassio Dione.\nBiografia.\nSecondo Tacito, Budicca era parte di una famiglia nobile e all'et\u00e0 di circa sette anni sarebbe andata a vivere con una seconda famiglia, presso cui rimase fino ai 14 anni circa. Fu in questo periodo che apprese storia, tradizioni, religione e cultura delle trib\u00f9 celtiche e impar\u00f2 l'arte militare.\nMoglie del Re degli Iceni.\nNel 43 gli Iceni, abitanti dell'Inghilterra orientale e alleati con Roma, si rivoltarono quando il proconsole Publio Ostorio Scapula ordin\u00f2 il disarmo totale della trib\u00f9 a causa di diverse ribellioni scoppiate sull'isola. Gli Iceni si coalizzarono con altre trib\u00f9 vicine, tuttavia furono sconfitti e il re Antedio fu deposto e sostituito da un re filo-romano, Prasutago, anche se la trib\u00f9 mantenne la propria indipendenza.\nAttorno al 47 Budicca torn\u00f2 a casa e la sua famiglia la diede in moglie a Prasutago stesso, dal quale ebbe due figlie.\nSecondo il testamento del re il regno doveva essere equamente diviso tra la moglie, le figlie e l'Imperatore Romano (all'epoca Nerone). Era pratica normale per Roma concedere l'indipendenza ai regni alleati solo finch\u00e9 erano vivi i re clienti che per\u00f2 dovevano lasciare in eredit\u00e0 a Roma i loro regni. La legge romana, inoltre, riconosceva validit\u00e0 solo all'eredit\u00e0 per linea maschile, cos\u00ec, quando Prasutago mor\u00ec, i suoi tentativi di mantenere il proprio regno indipendente furono vanificati ed esso fu annesso dai Romani. Terre e propriet\u00e0 furono confiscate ai nobili Iceni e Budicca fu umiliata venendo esposta nuda in pubblico e frustata, mentre le giovani figlie furono stuprate.\nLa ribellione.\nNel 60 o 61, mentre il proconsole romano Gaio Svetonio Paolino stava conducendo una campagna contro i druidi dell'isola di Anglesey (nel Galles settentrionale), gli Iceni e i loro vicini, i Trinovanti, si ribellarono sotto la guida di Budicca, furiosa per l'affronto subito e desiderosa di vendetta. Il primo obiettivo dei ribelli fu la colonia romana di \"Camulodunum\" (odierna Colchester), dove era presente molto risentimento verso i veterani Romani, che durante la loro permanenza avevano ripetutamente vessato la popolazione locale. Ci fu una scarsa resistenza da parte dei locali e gli ultimi difensori furono assediati nel tempio dedicato al \"divo\" Claudio, arrendendosi dopo due giorni. Il futuro governatore, Quinto Petilio Ceriale, al comando della \"Legio\" IX \"Hispana\" cerc\u00f2 di riconquistare la citt\u00e0, ma fu sconfitto. L'esercito ribelle incendi\u00f2 e rase al suolo anche \"Londinium\" (l'odierna Londra), che non aveva sufficienti truppe per difendersi dai ribelli, e \"Verulamium\" (oggi St Albans), per un totale di morti che si stima tra le 70 000 e le 80 000 persone.\nAnche secondo gli storici successivi la rivolta fu particolarmente pericolosa per i Romani:\nMentre gli Iceni saccheggiavano Verulamium, Paolino riun\u00ec le truppe superstiti, ossia le legioni \"XIV Gemina\" e \"XX Valeria Victrix\" (la \"IX Hispana\" aveva subito ingenti perdite, mentre la \"II Augusta\" aveva ignorato gli ordini di Paolino), e si scontr\u00f2 con Budicca lungo la cosiddetta Watling Street (nella Britannia centro-meridionale). Nonostante i Romani fossero in inferiorit\u00e0 numerica, inflissero una dura sconfitta ai ribelli, decimandoli. Stando a Tacito, Budicca si avvelen\u00f2 pur di non cadere nelle mani dei Romani, anche se secondo Cassio Dione si ammal\u00f2 e mor\u00ec di stenti poco dopo. I ribelli continuarono ad opporre resistenza; tuttavia, privati della loro carismatica leader, furono presto sconfitti, e la Britannia torn\u00f2 definitivamente sotto il giogo di Roma.\nNella cultura di massa.\nNel Medioevo la figura di Budicca fu dimenticata, tant'\u00e8 che non compare in nessuna fonte. Ricomparve poi nel XVI secolo, dopo la riscoperta delle opere di Tacito e di Cassio Dione Cocceiano da parte di Polidoro Virgili, anche se all'inizio si pens\u00f2 che la \"Voadicea\" tacitiana e la \"Bunduica\" dionea fossero due donne diverse. A partire dal XVII secolo la sua storia ispir\u00f2 diversi autori. La sua fama raggiunse l'apice nell'et\u00e0 vittoriana, quando divenne un'eroina e un importante simbolo culturale del Regno Unito. La scrittrice inglese Manda Scott ha scritto un ciclo di romanzi basati sulla figura di Budicca. Su \"Budicca\" \u00e8 stato pubblicato nel 2006 anche il romanzo \"La dea della guerra\", quinto libro del Ciclo di Avalon di Marion Zimmer Bradley scritto in collaborazione con Diana Paxson. Un ulteriore romanzo su Budicca \u00e8 stato scritto e pubblicato nel 2011 dal titolo \"Il vessillo di porpora\" di Massimiliano Colombo. Anche canzoni, film e serie televisive si sono ispirate alla sua figura. Ad esempio, la cantautrice R\u00f3is\u00edn Murphy le ha dedicato una canzone dal titolo \"Boadicea\". Lo stesso ha fatto Enya, nell'album \"The Celts\". La donna guerriera \u00e8 inoltre citata nella canzone \"The Good Old Days\" del gruppo inglese The Libertines, sotto il nome di Queen Boadicea. \"Boadicea\" \u00e8 anche il titolo di una canzone della artista Petra Berger.\nOltre a diverse opere, tra cui libri e canzoni, le sono state dedicate anche diverse statue tra cui le pi\u00f9 famose sono: \"Boadicea e le sue figlie\", opera di Thomas Thornycroft e situata all'estremit\u00e0 occidentale del ponte di Westminster, e un'altra statua, opera di J. Havard Thomas, esposta nel Municipio di Cardiff accanto agli eroi gallesi, rappresentando un \"unicum\" in quanto donna e in quanto proveniente dall'esterno dei confini attuali del Galles.\nIn termini videoludici, Boudicca appare come uno dei leader della civilt\u00e0 celtica (insieme a Brenno in \"Civilization IV\"), e come leader singolo della medesima civilt\u00e0 in \"Civilization V\" (nell'espansione \"Gods and Kings\"). Appare anche come uno dei personaggi presenti in \"Rise of Nations\", in ', come uno dei boss di ' e come un \"servant\" nel \"gacha\" \"Fate grand order\".\nLa sua mummia appare nella serie Netflix del 2020 \" Cursed\".\nCon il nome Boudica, \u00e8 presente come leader nell'espansione del gioco da tavolo \"\"."}
{"id": "57838", "revid": "767487", "url": "https://it.wikipedia.org/wiki?curid=57838", "title": "Amistad (film)", "text": "Amistad \u00e8 un film statunitense del 1997, \u00e8 il primo film DreamWorks diretto da Steven Spielberg.\nIspirato al romanzo di Barbara Chase-Riboud \"La rivolta della Amistad\", ripercorre il caso giudiziario seguito all'ammutinamento, realmente avvenuto nel 1839, dei prigionieri africani stivati da commercianti schiavisti a bordo della nave \"Amistad\".\nRicevette quattro candidature agli Oscar del 1998 per: miglior attore non protagonista (Anthony Hopkins), miglior fotografia, migliori costumi e miglior colonna sonora drammatica.\nTrama.\nIn una notte di tempesta, a bordo di una nave, la \"Amistad\", un prigioniero africano riesce a liberarsi dalle catene e scioglie i suoi compagni. Armatisi di spade e di coltelli, attaccano i membri dell'equipaggio: l'artefice della sommossa, Joseph Cinqu\u00e9, uccide il capitano della nave, trapassandolo con la spada. Gli ammutinati costringono i due spagnoli superstiti a virare verso l'Africa. Sei settimane dopo avvistano un'isoletta e con una lancia raggiungono la terraferma per rifornirsi d'acqua. Nel frattempo sopraggiunge una nave statunitense, la USRC \"Washington\", e i due spagnoli riescono ad attirare l'attenzione dell'equipaggio con le loro grida. Gli insorti subiscono un arrembaggio e sono costretti di nuovo in catene.\nGiunti sulla terraferma, gli schiavi sono portati davanti al giudice per appurarne la propriet\u00e0, contesa tra la Spagna, la cui regina Isabella II sta esercitando pressioni sul presidente Martin Van Buren e due loschi figuri, che presentano in tribunale un contratto d'acquisto firmato a L'Avana. Rivendicano la propriet\u00e0 degli schiavi anche i due spagnoli sopravvissuti dell'equipaggio della \"Amistad\" e gli ufficiali della nave USRC \"Washington\".\nLa \"querelle\" diventa di dominio pubblico. Un giovane avvocato motivato e ambizioso, Roger Baldwin, offre la sua assistenza legale a due attivisti abolizionisti, Theodore Joadson (personaggio fittizio) e Lewis Tappan (personaggio reale, ricco finanziatore della causa), che si battono per assicurare la libert\u00e0 agli africani, ma essi si mostrano scettici di fronte all'eventualit\u00e0 di affidare a Baldwin una questione cos\u00ec delicata. I due si rivolgono invece all'ex presidente degli Stati Uniti John Quincy Adams, anch'esso di convinzioni abolizioniste, che per\u00f2, ormai anziano, sembra non voler farsi coinvolgere.\nJoadson e Tappan ricontattano Baldwin, che in tribunale solleva la questione se gli schiavi siano nati liberi, oppure siano nati in schiavit\u00f9: nel primo caso non possono essere considerati schiavi e dunque merce. L'avvocato cerca anche di comunicare coi prigionieri tramite un traduttore, che per\u00f2 si rivela incompetente. Durante il processo si rivolge loro in spagnolo, al fine di dimostrare che, se fossero nati in schiavit\u00f9 in una colonia della Spagna, ne avrebbero compreso la lingua, ma secondo il giudice il fatto che gli africani non capiscano lo spagnolo non \u00e8 un elemento sufficiente a dirimere la questione.\nBaldwin si presenta a Joseph Cinque, cercando di fargli capire che \u00e8 il suo avvocato; poi insieme a Joadson sale a bordo della \"Amistad\" in cerca di prove. Vi trova una carta nautica e alcuni documenti di bordo, mentre Joadson, sconvolto dalle catene con cui venivano avvinti i prigionieri, rinviene un dente di leone nascosto fra le assi dell'imbarcazione.\nLe carte sono presentate in tribunale e si accerta che appartengono a una nave portoghese, la \"Te\u00e7ora\", nota come nave negriera per il trasporto di schiavi. La situazione sembra volgere a favore dei prigionieri, ma l'accusa, per evitare la probabile sconfitta, si rivolge al segretario del presidente Van Buren per indurre il giudice a una sentenza favorevole. Joadson torna da John Quincy Adams, che gli consiglia di indagare sulla vera storia degli schiavi.\nJoadson e Baldwin cercano di imparare alcuni vocaboli della lingua mende parlata dai prigionieri e, mentre si aggirano nel porto di New York scandendo ad alta voce alcuni numeri, trovano in un marinaio inglese un traduttore affidabile. Riuscendo finalmente a comunicare con Cinque, gli mostrano il dente di leone rinvenuto da Joadson, inducendolo a ripercorrere le sue vicissitudini dalla cattura fino all'arrivo negli Stati Uniti. Cinque ripete il suo racconto in tribunale, senza omettere il ricordo dei cinquanta schiavi gettati in mare dagli spagnoli, legati a una sola catena, per far fronte alla scarsit\u00e0 di viveri. Infine inizia a gridare \u00abFate noi liberi\u00bb (\"Liberateci\"), seguito dai suoi compagni. Il nuovo giudice sentenzia che essi sono uomini nati liberi in Africa, ordina di arrestare i due spagnoli che li avevano a bordo e ingiunge di ricondurre i prigionieri nella loro terra a spese del governo degli Stati Uniti.\nDi nuovo, pressato dalle istanze dell'ambasciatore spagnolo, dalla minaccia di una guerra civile e dall'ambizione di ottenere un secondo mandato alla Casa Bianca, per il quale non deve inimicarsi gli Stati del sud, il presidente Van Buren appoggia l'appello dell'accusa contro la sentenza di fronte alla Corte Suprema. Baldwin scrive a Quincy Adams, che accetta di offrire il suo aiuto. Grazie alla sua arringa, la Corte Suprema emette una sentenza a favore degli schiavi pi\u00f9 estensiva in merito alla loro condizione di libert\u00e0. Cinque regala il suo dente a Joadson come auspicio di protezione, ringrazia Baldwin e l'ex presidente Adams.\nLa Fortezza degli schiavi a Lomboko nella Sierra Leone sar\u00e0 infine scoperta e distrutta a cannonate, e William Henry Harrison sar\u00e0 eletto nono Presidente degli Stati Uniti sconfiggendo Martin Van Buren, le problematiche legate allo schiavismo esploderanno con la Guerra di secessione; Cinque e i suoi compagni ritorneranno in Africa, dove non ritroveranno n\u00e9 il loro villaggio n\u00e9 le loro famiglie, probabilmente catturate e ridotte in schiavit\u00f9.\nCasting.\nPer la parte di Cinque sono stati contattati Denzel Washington e Cuba Gooding Jr., ma entrambi hanno rifiutato il ruolo. Per la parte di John Quincy Adams si era pensato a Sean Connery."}
{"id": "57840", "revid": "767487", "url": "https://it.wikipedia.org/wiki?curid=57840", "title": "A.I. - Intelligenza artificiale", "text": "A.I. - Intelligenza artificiale (\"A.I. Artificial Intelligence\") \u00e8 un film del 2001 scritto e diretto da Steven Spielberg, basato su un progetto di Stanley Kubrick.\nIl soggetto del film \u00e8 tratto dal racconto del 1969 di Brian Aldiss \"Supertoys che durano tutta l'estate\" (\"Supertoys Last All Summer Long\").\nTrama.\nAnno 2125. Il pianeta Terra \u00e8 stato devastato dall'effetto serra e dall'innalzamento degli oceani, che hanno sommerso molte delle pi\u00f9 belle e importanti citt\u00e0 del mondo. La tecnologia si \u00e8 evoluta a tal punto da creare \"robot\" incredibilmente evoluti e simili agli esseri umani, i \"Mecha\". La \"Cybertronics\", importante azienda produttrice di automi, \u00e8 riuscita a sviluppare, grazie al lavoro del professor Allen Hobby, un \"Mecha\" con le fattezze e il comportamento di un bambino, che sarebbe il primo \"robot\" in grado di provare un vero sentimento di amore verso un essere umano. Il modello \u00e8 stato concepito per essere acquistato dalle coppie che non possono avere figli a causa delle nuove leggi, ma suscita preoccupazione tra quanti temono le reazioni, difficili da prevedere, degli esseri umani di fronte al simulacro di un bambino (invece che provare affetto nei suoi confronti, molti potrebbero arrivare a odiarlo per il fatto di non essere umano). Un problema molto serio a tale riguardo sono le \"Fiere della Carne\", raduni organizzati da persone che celebrano la vera vita umana e distruggono brutalmente i \"Mecha\". Nonostante tutti questi dubbi, il progetto prosegue e, dopo venti mesi, viene completato il primo esemplare di bambino \"robot\", che viene chiamato \"David\" e assegnato dalla \"Cybertronics\" ai coniugi Swinton, Monica e Henry, quest'ultimo dipendente della stessa azienda. I due hanno gi\u00e0 un figlio, Martin, che \u00e8 stato per\u00f2 ibernato in una capsula in cui pu\u00f2 sentire i rumori esterni grazie a un microfono, a causa di una grave ed incurabile malattia di cui \u00e8 affetto.\nDopo le prime perplessit\u00e0, Monica, psicologicamente debole anche a causa della momentanea perdita del figlio naturale, decide di eseguire su David un protocollo di \"imprinting\" (che consiste in una serie di parole da pronunciare in faccia al \"robot\") che faccia in modo che il \"Mecha\" la consideri sua madre e provi verso di lei lo stesso amore che un bambino umano ha verso i propri genitori, e di trattare David come fosse suo figlio. A David viene regalato Teddy, un piccolo \"robot\" dalle fattezze di un orso di peluche originariamente appartenuto a Martin, perch\u00e9 gli faccia compagnia. La famiglia sembra avere ritrovato la serenit\u00e0, fino a quando viene trovata una cura per la malattia di Martin, il quale guarisce e torna quindi a casa, camminando con un esoscheletro. Purtroppo, essendo abituato a vedere i \"Mecha\" come nient'altro che oggetti, Martin non riesce a considerare David come un fratello e lo tratta con l'inconsapevole crudelt\u00e0 dei bambini, spingendolo a fare brutte figure e dispetti, come tagliare una ciocca di capelli a Monica nel cuore della notte. Un giorno Martin, parlando con David, gli chiede quale sia il suo ricordo pi\u00f9 lontano nel tempo, ed il piccolo \"robot\" dice che si tratta di una visione in cui gli apparve un enorme e maestoso uccello blu. Durante una festa a bordo piscina, David, spaventato dagli amici di Martin che gli attivano il protocollo di auto-difesa stuzzicandolo con un coltello, trascina Martin sul fondo della piscina, mettendone a rischio la vita. Dopo questo incidente, Monica e Henry decidono di sbarazzarsi di David.\nPurtroppo l'imprinting eseguito su David \u00e8 irreversibile, quindi l'unico modo per liberarsene sarebbe portarlo alla \"Cybertronics\" e farlo distruggere. Essendo profondamente affezionata a David, Monica non vuole che sia eliminato e decide di abbandonarlo in una foresta con Teddy, come \"Mecha\" non registrato. Questa scelta si rivela comunque terribile: David, in quanto ha l'imprinting attivato, soffre tremendamente per l'abbandono di Monica, che considera come sua madre. Il piccolo \"robot\" decide di provare a tornare a casa e comincia a camminare, senza sapere dove stia andando. Incontra cos\u00ec molti altri \"Mecha\" e finisce per imbattersi proprio in una \"Fiera della Carne\", dove riesce a sfuggire alla demolizione grazie alle sue fattezze di bambino, grazie alle quali viene creduto umano. Qui David e Teddy fanno amicizia con Gigol\u00f2 Joe, un \"Mecha Prostituto\" in fuga per essere stato incastrato in un omicidio da un cliente. Convinto che Monica lo abbia abbandonato solo perch\u00e9 \u00e8 un \"robot\", David decide di provare a diventare un bambino umano e parte alla ricerca della Fata Turchina, della quale ricorda di avere sentito parlare quando Monica gli aveva letto \"Le Avventure di Pinocchio\". I tre \"robot\" giungono alla variopinta e decadente metropoli di Rouge City, dove, grazie al \"Dott. Know\", un'intelligenza artificiale che somiglia a un Albert Einstein caricaturale e risponde dietro pagamento a ogni domanda, David ottiene informazioni sulla Fata: essa si trova a Manhattan.\nGigol\u00f2 Joe, preoccupato, avverte David che molti \"Mecha\" si sono diretti a Manhattan e non sono mai pi\u00f9 tornati, ma David, per nulla intimorito, decide di partire ugualmente. Con la speranza d'avere trovato il luogo in cui si trova la Fata, il trio ruba un \"anfibicottero\" della polizia e lo usa per raggiungere l'ormai sommersa e disabitata Manhattan, dove atterrano sulla cima del Rockefeller Center. Qui David scopre la verit\u00e0 sulla sua natura di oggetto, parlando con il suo creatore (che lo ha progettato ispirandosi alle fattezze del figlio morto e, mentre parla, mostra dei segni d'instabilit\u00e0 mentale dovuti alla grave perdita subita), scoprendo centinaia di copie identiche di s\u00e9 stesso inscatolate e pronte per la vendita e vedendo infine la stanza dove \u00e8 stato assemblato, nella quale si trova proprio la statua dell'uccello blu che ricordava. Desolato e senza pi\u00f9 speranze di ritrovare Monica, si lascia cadere in acqua dalla cima del grattacielo nel tentativo di autodistruggersi, ma Gigol\u00f2 Joe lo salva con l'anfibicottero. Dopo il salvataggio, David dice di aver visto la Fata Turchina sott'acqua mentre cadeva e vorrebbe immergersi di nuovo, ma proprio in quel momento Gigol\u00f2 Joe viene catturato dalla polizia con un elettromagnete. Dopo aver detto addio al loro amico, David e Teddy si immergono da soli a bordo dell'anfibicottero e lo usano per raggiungere la Fata Turchina, che in realt\u00e0 \u00e8 una statua che fa parte di una riproduzione della storia di Pinocchio presente nel luna park della sommersa Coney Island, ma rimangono bloccati sott'acqua da una ruota panoramica caduta.\nIncastrato per sempre con Teddy, David incomincia a chiedere alla Fata Turchina di trasformarlo in un bambino vero, senza mai smettere. L'anfibicottero esaurisce le energie, diventando totalmente inutilizzabile, mentre il tempo continua a passare, finch\u00e9 non avviene un'altra era glaciale; nonostante ci\u00f2, David continua a chiedere alla Fata d'esaudire il suo desiderio, finch\u00e9 non si congela bloccandosi. Cos\u00ec passano altri 2 000 anni.\nNell'anno 4125, l'anfibicottero intrappolato nel ghiaccio con dentro David e Teddy viene recuperato da dei \"Mecha\" evoluti e dall'aspetto alieno, che hanno preso il posto degli umani, ormai estinti completamente. I \"Mecha\" evoluti riescono a riattivare David e Teddy semplicemente toccandoli e a ottenere dalle loro memorie informazioni sulla specie umana, che i discendenti \"Mecha\" non hanno mai conosciuto e verso la quale nutrono una profonda ammirazione. David raggiunge la statua della Fata Turchina, che collassa in mille pezzi quando la tocca. I \"Mecha\" evoluti osservano i ricordi di David e, dopo averlo fatto addormentare, li utilizzano per creare intorno a lui un ambiente identico alla casa dove viveva con Monica; successivamente lo risvegliano e, tramite un ologramma a forma di Fata Turchina, gli comunicano che sono pronti a esaudire qualsiasi desiderio lui esprima. David quindi chiede di poter diventare un bambino vero e gli viene detto che \u00e8 impossibile, ma che tuttavia esiste la possibilit\u00e0 di resuscitare persone di cui \u00e8 disponibile un campione fisico, anche se per un solo giorno (in quanto \u00e8 stato dimostrato che la vita umana \u00e8 una strada unica, a senso unico e non riproducibile a posteriori): usando il DNA di Monica contenuto nella ciocca di capelli che David le aveva tagliato e che Teddy ha conservato, i \"Mecha\" evoluti clonano la donna e ne inseriscono la memoria nella mente dell'essere clonato. Dopo millenni d'immenso dolore, David ritrova quindi la madre che lo ama, con la quale trascorre una giornata felicissima per poi spegnersi lietamente, questa volta per sempre, insieme con lei, andando nel luogo dove nascono i sogni.\nProduzione.\nStanley Kubrick, ideatore del progetto, voleva girare il film a met\u00e0 degli anni novanta. Tuttavia, rendendosi conto che la tecnologia digitale (che all'epoca stava entrando prepotentemente nel mondo del cinema) poteva consentirgli di realizzare il film in modo migliore scelse di rimandarlo, concentrandosi sulla produzione di \"Eyes Wide Shut\". Nel 1999 il regista mor\u00ec lasciando incompiuto il progetto, che fu realizzato alcuni anni dopo dall'amico Steven Spielberg.\nL'idea base del film, il bambino artificiale, rimanda alla trama del manga, poi anime, di successo Astroboy, di Osamu Tezuka. Quest'ultima opera fu infatti trasmessa negli Stati Uniti gi\u00e0 dal 1963, riscuotendo grande successo, e secondo Luca Raffaelli, esperto di fumetti, l'opera di Spielberg e Kubrick ha dei chiari rimandi al personaggio dell'immaginario nipponico.\nLa storia futuristica d'un androide bambino capace di provare sentimenti s'avvale d'effetti speciali innovativi, ma non s'\u00e8 rivelata un \"blockbuster\" come sperato.\nDistribuzione.\nIl film \u00e8 stato distribuito dalla Warner Bros. nelle sale statunitensi a partire dal 29 giugno 2001 e in Italia a partire dal 5 ottobre seguente.\nVersione italiana.\nLa direzione del doppiaggio e i dialoghi italiani sono stati curati da Francesco Vairano per conto della C.V.D. La sonorizzazione, invece, venne affidata alla SEFIT-CDC di Via dei Villini."}
{"id": "57842", "revid": "287204", "url": "https://it.wikipedia.org/wiki?curid=57842", "title": "Aleksandr Popov", "text": ""}
{"id": "57843", "revid": "767487", "url": "https://it.wikipedia.org/wiki?curid=57843", "title": "Incontri ravvicinati del terzo tipo", "text": "Incontri ravvicinati del terzo tipo (\"Close Encounters of the Third Kind\") \u00e8 un film del 1977 scritto e diretto da Steven Spielberg.\n\u00c8 una pellicola fantascientifica nella quale viene narrato un ipotetico primo contatto tra l'umanit\u00e0 ed entit\u00e0 extraterrestri.\nIl titolo deriva dalla classificazione degli incontri ravvicinati elaborata dall'astrofisico e ricercatore ufologico Josef Allen Hynek nel 1972, in cui un incontro ravvicinato \"del terzo tipo\" indica una osservazione di \"esseri animati\" in associazione con un avvistamento di UFO.\nVincitore di vari premi tra cui due premi Oscar e un David di Donatello, nel 2007 il film \u00e8 stato selezionato per la conservazione nel National Film Registry della Biblioteca del Congresso degli Stati Uniti d'America.\nNel 1998 l'American Film Institute l'ha inserito al sessantaquattresimo posto della classifica dei migliori cento film statunitensi di tutti i tempi.\nTrama.\nNel deserto di Sonora, lo scienziato francese Claude Lacombe, ospite principale della \"Conferenza di Montsoreau\", e il suo interprete statunitense David Laughlin, insieme ad altri ricercatori scientifici, ritrovano la famosa \"Squadriglia 19\", 5 aerei motosiluranti TBM Avengers scomparsi nell'area del Triangolo delle Bermude durante una normale esercitazione nel dicembre del 1945. I velivoli sono intatti e operativi, ma non vi \u00e8 alcuna traccia dei piloti. Si inizia ad indagare su questo e altri strani eventi, nel tentativo di trovare una spiegazione. Nel frattempo a Muncie, nell'Indiana, un bambino di tre anni, Barry Guiler, si sveglia improvvisamente nella notte in un momento in cui i suoi giocattoli e gli oggetti di casa sua iniziano incredibilmente a muoversi da soli. Affascinato e per nulla spaventato, si alza dal letto e corre fuori casa, costringendo la madre, Jillian, ad inseguirlo.\nNel frattempo l'addetto al controllo delle linee elettriche Roy Neary, sposato con Ronnie e padre di tre bambini, mentre lavora ad un intervento di manutenzione, rimane coinvolto in un inseguimento di quattro UFO da parte della polizia, vivendo cos\u00ec un \"incontro ravvicinato\" a bordo del suo furgone. Durante la stessa notte incontra sulla strada anche Jillian, che \u00e8 riuscita a raggiungere Barry per riportarlo a casa. Roy, dopo l'incontro ravvicinato, rimane sconvolto (oltre che scottato su met\u00e0 del corpo) e inizia subito a dare segni di pazzia, tra i quali il pi\u00f9 evidente \u00e8 un'ossessione da immagini mentali in cui gli compare una forma simile a quella di una montagna a tronco di cono, che cerca in tutti i modi di riprodurre. Anche Jillian sviluppa la stessa ossessione, dopo aver vissuto un incontro ravvicinato presso la sua abitazione: gli UFO passano vicino ad essa e, nonostante lei cerchi di chiudere ogni apertura, il piccolo Barry viene risucchiato e portato via, rimanendo vittima di un rapimento alieno.\nQuesta intensa attivit\u00e0 ufologica non riguarda per\u00f2 solo l'Indiana o solo gli Stati Uniti, ma \u00e8 molto presente in tutto il mondo. Nel corso delle indagini il professor Lacombe e i suoi assistenti si rendono conto che i testimoni raccontano tutti di aver sentito, durante gli incontri, una particolare sequenza di note musicali emessa dagli UFO, uguale in tutti i casi. Ulteriori indagini ed elaborazioni traducono tali note in precise coordinate, che secondo Lacombe sono le coordinate geografiche del luogo in cui le entit\u00e0 extraterrestri vorrebbero incontrarsi con l'umanit\u00e0: tale luogo corrisponde alla Torre del Diavolo, nel Wyoming. Si decide allora di isolare la zona e prepararsi all'eccezionale evento costruendo una base attrezzata, con le autorit\u00e0 governative che optano per tenere il tutto segreto e far evacuare le zone circostanti diffondendo la falsa notizia di una fuoriuscita di gas tossico da un treno in transito. I telegiornali, riportando tale notizia, mostrano la Torre del Diavolo, la cui forma \u00e8 proprio quella che compare nell'immagine che ossessiona Roy, Jillian e molti di coloro che hanno avuto esperienze di incontri ravvicinati. Queste persone, vedendo la montagna, intuiscono di doversi assolutamente recare in tale luogo. La maggior parte delle persone che tentano di avvicinarsi sono bloccate dalle autorit\u00e0, ma Jillian e Roy, che affrontano l'avventura insieme, riescono ad arrivare in cima. Nel cielo notturno, sopra la base segreta, improvvisamente appaiono decine di UFO, l'ultimo dei quali \u00e8 l'enorme nave madre. Gli scienziati provano a comunicare attraverso luci colorate associate alle note musicali della sequenza emessa dagli UFO, segnali ai quali gli alieni sembrano rispondere allo stesso modo.\nPoco dopo la nave madre atterra e libera le persone rapite nel corso degli anni, che appaiono in ottima salute, felici e non invecchiate. Tra questi c'\u00e8 anche il piccolo Barry, che riabbraccia la propria madre. Dalla navicella escono anche diversi alieni, che hanno un aspetto umanoide completamente glabro con un corpo molto magro e un grande cranio allungato; essi rispondono alla sequenza musicale, tradotta in gesti con la mano da Lacombe. Nel frattempo i funzionari del governo avevano selezionato un gruppo di persone per farle interagire con gli extraterrestri. Questi, a cui si aggiunge Roy, vengono portati davanti alla navicella, ma solo Roy viene scelto per andare con loro. La navicella si chiude e decolla sparendo nel cielo.\nEstetica e stile.\nIl film racconta l'incontro ravvicinato tra l'umanit\u00e0 e un'intelligenza extraterrestre attraverso una narrazione molto semplice, quasi favolistica, con il classico lieto fine. Lo stesso Steven Spielberg al termine delle riprese aveva commentato: \u00abVolevo che \"Incontri ravvicinati del terzo tipo\" fosse una storia molto semplice, vissuta da una persona qualunque, che doveva essere testimone di un evento straordinario, un'esperienza sconvolgente e ossessionante, di quelle che cambiano completamente la vita\u00bb. Una delle peculiarit\u00e0 del film \u00e8 proprio il lieto fine. Gli alieni infatti non vengono per conquistare e distruggere, ma vengono in pace, ribaltando cos\u00ec un'immagine classica del cinema di fantascienza postbellico.\nProduzione.\nIdeazione.\nL'idea di \"Incontri ravvicinati del terzo tipo\" nacque quando Steven Spielberg, ancora giovane, assistette insieme a suo padre a una pioggia di meteoriti nel New Jersey. Dopo questa esperienza, ancora adolescente, produsse il film \"Firelight\", riguardante temi ufologici, di cui molte scene sono state poi trasferite in \"Incontri ravvicinati del terzo tipo\" con la tecnica shot-for-shot. Nel 1973, durante la post-produzione di \"Sugarland Express\", Spielberg firm\u00f2 un contratto con la Columbia Pictures per la produzione di un film di fantascienza, con Julia Phillips e Michael Phillips scelti come co-produttori.\nDopo il successo ottenuto con il film \"Lo squalo\", ha avuto la possibilit\u00e0 di girare un film con un ampio margine creativo, concessogli dalla Columbia. Inizialmente gli sceneggiatori Paul Schrader e John Hill gli proposero una storia basata su un ufficiale dell'aeronautica militare che dopo aver avuto un \"incontro ravvicinato\" inizia a cercare un contatto con gli extraterrestri, mettendosi a capo di un apposito progetto governativo segreto. Ma tale proposta venne rifiutata. Successivamente, Spielberg inizi\u00f2 a scrivere la sceneggiatura con l'aiuto di Jerry Belson. Durante la scrittura, a suo dire, \u00e8 stato molto influenzato dalla canzone \"When You Wish upon a Star\", tratta dal film \"Pinocchio\". Il titolo di lavorazione originale era \"Kingdom Come to Close Encounters\", cambiato nell'attuale \"Close Encounters of the Third Kind\" (\"Incontri ravvicinati del terzo tipo\") durante la fase di pre-produzione. Per il personaggio di Lacombe, Spielberg si sarebbe ispirato all'astronomo e ufologo Jacques Vall\u00e9e. La scena dell'inseguimento di un UFO da parte di tre auto della polizia sarebbe stata ispirata da un caso UFO del 1966, l'avvistamento della contea di Portage.\nJ. Allen Hynek accett\u00f2 di collaborare come consulente scientifico e fece la sua apparizione in un cameo. Anche l'United States Air Force e la NASA cooperarono nella produzione del film.\nRiprese.\nLe riprese iniziarono il 16 maggio 1976, interessando i luoghi di Burbank, in California, la Torre del Diavolo, nel Wyoming, e le citt\u00e0 di Mobile e Bay Minette, in Alabama. Inoltre, l'abitazione dove avviene il rapimento alieno di Barry si trova a Fairhope, mentre le scene nel deserto del Gobi in realt\u00e0 sono state girate nel deserto del Mojave.\nDurante la lavorazione non mancarono problemi sia tecnici sia economici. Spielberg aveva inizialmente stimato i costi per il film in circa 2,7 milioni di dollari, ma alla fine superarono i 19 milioni di dollari. A tal proposito il produttore esecutivo John Veich ha avuto occasione di affermare: \u00abSe avessimo saputo prima che sarebbe costato cos\u00ec tanto, non credo che l'avremmo fatto\u00bb. A contribuire alla crescita dei costi, ci fu anche un uragano atlantico che in Alabama caus\u00f2 diversi inconvenienti tecnici, specie durante le scene sonore.\nEffetti visivi.\nIl supervisore agli effetti speciali fu Douglas Trumbull, mentre Carlo Rambaldi disegn\u00f2 gli alieni. Ralph McQuarrie e Greg Jein invece disegnarono e costruirono la navicella spaziale.\nVisto che il film \u00e8 stato girato in modo anamorfico, gli effetti visivi sono stati aggiunti su pellicola 70mm, per conformarli meglio con la pellicola 35mm. Si speriment\u00f2 anche la tecnica Computer-generated imagery, ma non usata perch\u00e9 troppo costosa. I piccoli alieni che si vedono nelle scene finali sono stati interpretati da ragazze locali nella cittadina di Mobile, in Alabama.\nLa melodia.\nNel film, gli extraterrestri comunicano tramite un messaggio che \u00e8 costituito da una sequenza di cinque suoni; si tratta di quattro note, due delle quali separate da un'ottava, dunque non \u00e8 tecnicamente una scala pentatonica. Tale sequenza \u00e8 stata scritta da John Williams, su diretta indicazione di Spielberg. In realt\u00e0 Williams voleva utilizzare una melodia con almeno sette note, ma Spielberg volle categoricamente una sequenza di sole 5 note, che fosse possibile considerare come equivalente musicale della parola inglese \"Hello\" (\"Ciao\"), composta appunto da 5 lettere. Le note che compongono la sequenza sono: Sol(4) - La(4) - Fa(4) - Fa(3) - Do(4), ma nella scena finale del film vengono riprodotte nella tonalit\u00e0 di Do Maggiore: Re(4) - Mi(4) - Do(4) - Do(3) - Sol(3) La trasformazione delle note in gesti, che vengono usati come prima comunicazione tra alieni e terrestri, trae ispirazione dal metodo Kodaly per l'insegnamento della musica ai bambini, metodo che accoppiava ogni nota ad un gesto della mano.\nIn una scena del film, il personaggio Lacombe, osserva, dopo aver sentito cantare la sequenza di suoni nella scena ambientata a Dharamsala in India: \u00abMais c'est la guerre pentatonique\u2026 cinq notes au lieu de sept!\u00bb (in italiano: \u00abMa \u00e8 la guerra pentatonica\u2026 cinque note invece di sette!\u00bb).\nUna simile sequenza di note viene descritta come emessa da un disco volante durante un avvistamento documentato nel libro \"La verit\u00e0 sui dischi volanti\" di Frank Edwards pubblicato nel 1969. La stessa musica \u00e8 citata nel film \"Agente 007 - Moonraker - Operazione spazio\", dove in una scena James Bond compone i cinque numeri del codice per entrare in un laboratorio a Venezia, all'inizio dell'esibizione live dei Daft Punk durante il tour Alive 2007, a simboleggiare l'incontro tra alieni (i Daft Punk si travestono notoriamente da robot) e umani (il pubblico), come intro nel pezzo \"Closer\" di deadmau5 e nell'introduzione del brano dei Duran Duran \"The Chauffer\" nella versione live dell'album \"Arena\".\nUn'altra sequenza musicale simile viene ripresa pi\u00f9 volte sia a livello strumentale che vocale nel brano \"Little Green Men\" del chitarrista Steve Vai, traccia d'apertura del disco \"Flex-Able\". Il tema principale apre inoltre la canzone \"Men, Martians and Machines\" del gruppo power metal tedesco Gamma Ray, contenuta nell'album \"Somewhere out in Space\" (1997).\nColonna sonora.\nLa colonna sonora del film, composta interamente da John Williams, che aveva gi\u00e0 collaborato con Spielberg (e vinto un Oscar) ne \"Lo squalo\", \u00e8 stata candidata ai premi Oscar, ai British Academy of Film and Television Arts e ai Golden Globe. Singolarmente, a vincere tutti questi premi fu la colonna sonora di \"Star Wars\", composta anch'essa da John Williams.\n\"Incontri ravvicinati del terzo tipo\" ha poi vinto due Grammy Awards nel 1979: uno per miglior colonna sonora originale e uno per la miglior composizione strumentale per \"Theme from \"Close Encounters of the Third Kind\"\". La colonna sonora, della durata di 41 minuti, \u00e8 stata registrata presso gli studi di registrazione Warner Bros. di Burbank, in California ed \u00e8 stata distribuita nel 1977 in vinile, Stereo8 e musicassetta (nel 1990 \u00e8 stata pubblicata la versione in CD), da parte della Arista Records. Questa si rivel\u00f2 anche un successo commerciale, piazzandosi a febbraio del 1978 al 17\u00ba posto della Billboard 200, la classifica dei 200 nuovi album discografici e EP pi\u00f9 venduti negli Stati Uniti, pubblicata ogni settimana dalla rivista Billboard; inoltre, la RIAA ha certificato, con un disco d'oro, le 500.000 copie vendute.\nCon l'uscita della \"Collector's Edition Soundtrack\", il 28 aprile 1998, \u00e8 stata pubblicata una nuova versione della colonna sonora, questa volta solamente su Compact Disc. Tale edizione \u00e8 stata realizzata effettuando una rimasterizzazione digitale a 20 bit dei nastri originali, e contiene 26 brani, per un totale di 77 minuti di musica. Il CD, pubblicato da Arista, \u00e8 corredato da un libretto che contiene, fra l'altro, un'intervista a Williams.\nIl 24 novembre 2017 la La-La Land Records ha pubblicato la \"40th Anniversary Remastered Edition\", un'edizione limitata a 5000 copie e costituita da 2 dischi: il primo, di 23 tracce (78:42 minuti), presenta la colonna sonora completa dell'edizione 1977 del film, mentre il secondo, di 31 tracce (74:26 minuti), presenta musica addizionale e versioni alternative di brani usati nel film.\nTracce della \"Collector's Edition Soundtrack\".\nL'album originale del 1977 conteneva invece:\nLato A\nLato B\nDistribuzione.\nInizialmente il film era stato programmato per l'uscita nei cinema per l'estate del 1977, ma a causa di alcuni ritardi nella fase di produzione arriv\u00f2 nei cinema solo nel mese di novembre.\nAltre edizioni.\nNel 1979 la Columbia Pictures affid\u00f2 a Steven Spielberg 2,5 milioni di dollari per produrre un'edizione speciale del film. La \"Special Edition\" fu distribuita nell'agosto del 1980 e, tra le altre, son state introdotte delle scene girate all'interno della astronave aliena. Spielberg in proposito ha dichiarato: \u00abquesta nuova versione \u00e8 semplicemente un film migliore\u00bb. Tale versione non fu distribuita nel mercato dell'home video fino al 2007.\nNel 1998 Spielberg produsse una nuova versione, la \"Collector's Edition\" (ora \"Director's Cut\"), pensata appositamente per il mercato home video, distribuita dapprima in VHS. Include alcune scene della \"Special Edition\" ma non quelle girate all'interno della astronave. Insieme a tale versione fu distribuito anche il \"Making of\" del film (girato nel 1997) che, include interviste a Steven Spielberg e ai principali membri del cast tecnico e artistico. Nel frattempo erano anche state elaborate altre versioni destinate alla trasmissione televisiva, ma queste ultime non furono curate dal regista.\nNel giugno del 2001 il film fu, per la prima volta, disponibile in DVD. Il cofanetto conteneva la versione \"Collector's Edition\" (ora \"Director's Cut\"), il \"Making of\", i trailer originali e, varie scene tagliate, comprese le scene girate all'interno della astronave viste nella \"Special Edition\" del 1980.\nIn occasione del 30\u00ba anniversario, nel novembre del 2007, fu distribuito un nuovo cofanetto DVD (disponibile anche in doppio Blu-ray) contenente tutte e tre le versioni del film (\"Original Theatrical Version\", \"Special Edition\" e \"Director's Cut\"), il \"Making of\" e, un'intervista speciale a Steven Spielberg che parla del film 30 anni dopo la sua prima uscita.\nRidoppiaggio italiano.\nLe edizioni home video distribuite a partire dal 1998 non includono il doppiaggio originario. \u00c8 stato sostituito dal ridoppiaggio, effettuato per poter costruire una traccia 5.1 canali. Il ridoppiaggio venne diretto da Manlio De Angelis (quello originario era diretto da Renato Izzo); la voce del protagonista Roy Neary \u00e8 quella di Roberto Chevalier (la prima volta era di Pino Colizzi, che aveva gi\u00e0 doppiato Richard Dreyfuss ne \"Lo squalo\").\nAccoglienza.\nIncassi.\nAll'uscita nei cinema il film ebbe un grande successo, incassando 132.088.635 dollari nel Nord America e 171.700.000 dollari nel resto del mondo, per un incasso mondiale di oltre 300 milioni di dollari.\nCritica.\nIl critico cinematografico americano Jonathan Rosenbaum lo ha definito \u00abla migliore espressione della parte buona di Spielberg\u00bb. La rivista \"Variety\", anche se ha fornito una recensione positiva, ha scritto che \u00abIn \"Incontri ravvicinati del terzo tipo\" mancano il calore e l'umanit\u00e0 che si vedono in \"Guerre stellari\"\u00bb. Jean Renoir lo ha paragonato ai racconti di Jules Verne e Georges M\u00e9li\u00e8s. Lo scrittore Ray Bradbury lo ha invece definito \u00abil miglior film di fantascienza mai realizzato\u00bb.\nRiconoscimenti.\nAi premi Oscar del 1978 il film ottenne 9 candidature, vincendo nelle categorie miglior fotografia e premio speciale per gli effetti sonori.\nOltre ai due premi Oscar, \"Incontri ravvicinati del terzo tipo\" ha vinto anche un BAFTA Award per la miglior direzione artistica, un David di Donatello per il miglior film straniero, tre Saturn Award, per la miglior regia, miglior colonna sonora e miglior scrittura, un Grammy Award per la miglior colonna sonora, un Golden Screen Award, un Golden Reel Award per il miglior montaggio sonoro negli effetti sonori e un National Board of Review Award.\nNel 2007, inoltre, \u00e8 stato selezionato per la conservazione nel National Film Registry della Biblioteca del Congresso degli Stati Uniti d'America."}
{"id": "57844", "revid": "838137", "url": "https://it.wikipedia.org/wiki?curid=57844", "title": "Aleksandr Popov (nuotatore)", "text": "Biografia.\nDa bambino Popov aveva paura dell'acqua. Suo padre per\u00f2 insistette molto affinch\u00e9 il figlio imparasse a nuotare, a otto anni Alexander Popov inizi\u00f2 a prendere lezioni e da allora non ha pi\u00f9 smesso, come afferma lui stesso. Inizialmente si dedic\u00f2 al dorso, ma pass\u00f2 allo stile libero quando si un\u00ec alla squadra di Gennadi Touretski. Da allora non ha pi\u00f9 cambiato allenatore, e si \u00e8 trasferito dalla Russia all'Australia per seguirlo.\nAlle Olimpiadi di Barcellona 1992 Popov vinse i 50\u00a0m e i 100\u00a0m stile libero e si riconferm\u00f2 campione olimpico in entrambe le gare ai Giochi di Atlanta 1996, il secondo uomo dopo Johnny Weissmuller, il famoso \"Tarzan\", a riuscire nell'impresa. Regal\u00f2 la medaglia d'oro dei 100\u00a0m stile libero di Atlanta al suo allenatore, spiegando cos\u00ec il suo gesto: \"Io ho un titolo e sono negli annali, ma, vedete, Gennadi non ha avuto niente da Atlanta o da Barcellona. Ma io so cosa significa questa medaglia in particolare per lui, e se la merita.\"\nUn mese dopo le Olimpiadi di Atlanta, Popov fu pugnalato all'addome nel corso di una lite con tre venditori ambulanti a Mosca. Il coltello recise un'arteria, colp\u00ec di striscio un rene e danneggi\u00f2 la pleura, la membrana che avvolge i polmoni. Popov fu operato d'urgenza, e dovette fare riabilitazione per tre mesi. Nemmeno un anno dopo si present\u00f2 ai campionati europei del 1997 e riusc\u00ec a difendere il titolo sia nei 50\u00a0m che nei 100\u00a0m stile libero. \"Il mio spirito non \u00e8 stato ferito, il mio cervello non \u00e8 stato ferito, solo il mio corpo\", fu il suo commento.\nAlle Olimpiadi di Sydney 2000 Popov perse il titolo dei 100\u00a0m stile libero, giungendo secondo dietro a Pieter van den Hoogenband per 39 centesimi. Nella gara dei 50\u00a0m stile libero arriv\u00f2 sesto. Si infranse cos\u00ec il suo sogno di diventare il primo uomo a vincere 3 ori olimpici consecutivi nei 50\u00a0m o nei 100\u00a0m stile libero, ma Popov accett\u00f2 la sconfitta con stile: \"Non \u00e8 la fine del mondo. Non posso vincere tutto, devo dividere con gli altri.\"\nAi mondiali di Barcellona del 2003 Popov si aggiudic\u00f2 nuovamente sia i 50\u00a0m che i 100\u00a0m stile libero e rivel\u00f2 che Barcellona per lui era una citt\u00e0 speciale, perch\u00e9 per lui era l\u00ec che tutto era cominciato, ai Giochi olimpici del 1992. Popov si \u00e8 presentato anche alle Olimpiadi di Atene 2004, a 33 anni (il nuotatore pi\u00f9 anziano), non riuscendo per\u00f2 a qualificarsi per le finali nelle sue due gare preferite.\nNel dicembre del 1999 Popov fu eletto membro effettivo del Comitato Olimpico Internazionale. Dal 1996 fa parte anche della Commissione Atleti del CIO, uno dei sette rappresentanti eletti direttamente dagli atleti nelle votazioni che si tengono in occasione dei Giochi olimpici: Popov fu eletto la prima volta ad Atlanta 1996, e rieletto a Sydney 2000 e ad Atene 2004. Nel 1996 venne insignito della Medaglia d'Onore Russa per il suo contributo allo sport. Nello stesso anno fu nominato \"Atleta Russo dell'Anno\" e \"Atleta dell'anno\" dall'associazione della stampa sportiva europea.\nNel giugno 2003 conferm\u00f2 di aver in programma di lasciare definitivamente l'Australia all'inizio del 2004, per trasferirsi a Soletta in Svizzera. Il trasferimento era legato ad una proposta di lavoro che avrebbe intrapreso una volta ritirato dal nuoto. Touretski avrebbe continuato ad essere il suo allenatore a distanza.\nPopov si \u00e8 laureato in educazione fisica in Russia. \u00c8 sposato con una ex-nuotatrice russa, Daria Shmeleva, dalla quale ha avuto 2 figli \nVladimir e Anton. \u00c8 alto 197\u00a0cm e pesa 87\u00a0kg, ed \u00e8 noto per i suoi modi cordiali e per il suo bell'aspetto.\nL'interpretazione del crawl di Aleksandr Popov \u00e8 attualmente considerata dalla maggior parte degli esperti del nuoto come un punto di riferimento tecnico.\nIl 18 febbraio 2008 il record mondiale sui 50\u00a0m stile libero, durato quasi 8 anni, venne battuto dall'australiano Eamon Sullivan, mentre ai Giochi Olimpici di Pechino 2008, Popov perde anche il record olimpico, ad opera del brasiliano medaglia d'oro C\u00e9sar Cielo Filho."}
{"id": "57847", "revid": "599013", "url": "https://it.wikipedia.org/wiki?curid=57847", "title": "Aljaksandr Papo\u016d", "text": "\u00c8 spesso indicato anche con la variante in lingua russa del suo nome: \u0410\u043b\u0435\u043a\u0441\u0430\u043d\u0434\u0440 \u0412\u043b\u0430\u0434\u0438\u043c\u0438\u0440\u043e\u0432\u0438\u0447 \u041f\u043e\u043f\u043e\u0432, Aleksandr Vladimirovi\u010d Popov (traslitterazione anglosassone Alexander Vladimirovich Popov).\nBiografia.\nCarriera da biatleta.\nAttivo in Coppa del Mondo dal 1985 al 1998, in carriera ha partecipato a quattro edizioni dei Giochi olimpici invernali, gareggiando per tre squadre diverse. A faceva parte del quartetto dell'Unione Sovietica che vinse l'oro nella staffetta maschile 4 x 7,5\u00a0km. Dopo lo scioglimento dell'Unione Sovietica, quattro anni dopo ad , vinse l'argento per la Squadra Unificata nella stessa gara. Successivamente opt\u00f2 per la nazionalit\u00e0 bielorussa, e con la nazionale del suo Paese gareggi\u00f2 a e a , senza per\u00f2 vincere medaglie.\nCarriera da allenatore.\nDopo essersi ritirato dalle competizioni, nel 1999 \u00e8 divenuto allenatore capo della nazionale bielorussa.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nIN = individuale"}
{"id": "57856", "revid": "767487", "url": "https://it.wikipedia.org/wiki?curid=57856", "title": "Violent Cop", "text": " \u00e8 un film del 1989 scritto, diretto e interpretato da Takeshi Kitano, al suo debutto alla regia.\nTrama.\nAzuma (Takeshi Kitano) \u00e8 un poliziotto sociopatico dai metodi sbrigativi che non esita ad usare violenza per ottenere ci\u00f2 che vuole, anche fuori dalla vita lavorativa. Durante le indagini su alcuni omicidi legati all'ambiente della droga, Azuma scopre che il suo collega Iwaki, uno dei pochi con cui ha un rapporto non conflittuale, \u00e8 coinvolto nello spaccio di droga dall'interno della polizia. Dopo l'omicidio di Iwaki la sorella di Azuma, una ragazza affetta da disturbi mentali per cui Azuma prova un grande quanto possessivo affetto, viene rapita e violentata, causando una reazione incontrollabile da parte di Azuma, che rompe qualsiasi regola etica e morale di condotta per dar sfogo alla sua personale idea di giustizia e alla sua sete di violenza.\nProduzione.\nLa regia fu inizialmente affidata a Kinji Fukasaku, che per\u00f2 dovette abbandonare il progetto. Kitano, che era stato gi\u00e0 ingaggiato come attore, si propose dapprima scherzosamente per poi prendere realmente il suo posto. Prima di iniziare a girare, Kitano modific\u00f2 pesantemente la sceneggiatura che inizialmente rappresentava una commedia. La violenza di Azuma in questo film \u00e8 talmente brutale e dolorosa da differenziarsi dunque dalla figura del giustiziere.\nIl commento musicale, a cura di Daisaku Kume, \u00e8 estremamente contenuto e sfrutta il primo \"Gnossienne\" del compositore francese Erik Satie, riarrangiato con un appeal ritmico.\nAccoglienza.\nPrima regia e anche primo ruolo drammatico per Kitano, gi\u00e0 famoso attore comico in patria, \"Violent Cop\" si rivel\u00f2 un grande successo per pubblico e critica sia in Giappone che nei paesi in cui ricevette una distribuzione limitata. Forte di questo successo, Kitano diede inizio ad una lunga carriera di regista."}
{"id": "57857", "revid": "599013", "url": "https://it.wikipedia.org/wiki?curid=57857", "title": "Chefren", "text": "Biografia.\n\u00c8 probabile che Chefren fosse figlio di Cheope e fratellastro quindi di Kheper.\nUna possibile ricostruzione dei fatti legati alla successione di Cheope \u00e8 la seguente: essendo gi\u00e0 morto Kuaf, primogenito e successore predestinato, secondo una versione dei fatti ucciso da Kheper, la lotta per la successione si svolse appunto tra Kheper e Chefren (un altro figlio di Medjedu, Hardedef, ricordato ancora nel Nuovo Regno come sapiente, non entr\u00f2 in lizza).\nKheper riusc\u00ec a salire al trono ma vi rimase per pochi anni, come dimostra l'incompletezza della sua piramide (vedi Abu Rawash).\nAlla morte di Kheper, Chefren, con l'appoggio degli altri fratelli e della madre, ricondusse allora il trono nella linea di discendenza principale escludendo da questa i figli del predecessore.\nTra i figli di Chefren, oltre al futuro re Micerino annoveriamo anche Iunmin che ricopr\u00ec il ruolo di visir verso la fine della dinastia, forse durante il regno del fratello Micerino.\nPer quanto riguarda la durata del regno di Chefren, oltre al riferimento di Manetone, di 66 anni, esiste un'incisione su un blocco di pietra che cita \"l'anno della 13\u00aa ricorrenza (computo del bestiame)\" che potrebbe quindi corrispondere all'anno 26 di regno.\nIl monumento funebre di questo sovrano, eretto anch'esso a Giza, conosciuto come \"Piramide di Chefren\", \u00e8 secondo per grandezza solo alla piramide di Medjedu (Cheope).\nA Chefren era anche attribuita la costruzione della Sfinge di Giza, attualmente interpretata come una imponente raffigurazione del padre in forma di leone accovacciato con testa umana. Il monumento, che si trova a fianco del viale che conduce dal tempio a valle alla piramide, venne probabilmente ricavato da un affioramento di roccia proprio nella zona delle cave delle pietre usate per la costruzione della piramide stessa.\nChefren nelle antiche testimonianze greche.\nManetone.\nManetone, storico ellenistico e sacerdote egizio d'epoca tolemaica, nei suoi \"Aegyptiak\u00e0,\" chiama Chefren col nome di \"Shuphis II\", e gli attribuisce 66 anni di regno, senza aggiungere ulteriori informazioni su di lui.\nErodoto e Diodoro Siculo.\nGli storici greci Erodoto e Diodoro Siculo lo dipinsero nelle loro opere come un tiranno eretico e crudele. Furono loro a coniare il nome \"Chefren\" (in greco antico: \u03a7\u03b5\u03c6\u03c1\u03ae\u03bd, Chephr\u00e8n), grecizzando l'originale \"Khafra\". Scrivono che successe direttamente al padre Cheope, descritto come un despota megalomane, regnando 56 anni e facendo patire al popolo le stesse, fantomatiche, sofferenze che avrebbe inflitto Cheope in precedenza. Siccome collegano Cheope a un regno di 50 anni, i due autori affermano che l'Egitto ebbe a patire, sotto i due faraoni, per un totale di 106 anni. In seguito, presentando il faraone Micerino, Erodoto e Diodoro Siculo dicono che si mostr\u00f2 rattristato e indignato dal comportamento dei suoi due predecessori, riportando pace e tranquillit\u00e0 nel Paese.\nL'affidabilit\u00e0 di Erodoto nelle pagine che riguardano l'Egitto \u00e8 spesso criticata; l'egittologia tende a ritenerlo disinformato e fantasioso, giudizio peraltro avvalorato dalle evidenze archeologiche. Tombe gigantesche quali le tre piramidi di Giza stupirono sicuramente i greci, e probabilmente gli stessi sacerdoti del Nuovo Regno (memori, questi ultimi, dell'eresia di Akhenaton e di suoi progetti sproporzionati come la citt\u00e0 di Akhetaton). Tale immagine fin\u00ec cos\u00ec col riflettersi su Cheope e Chefren e sulle loro piramidi colossali; a ci\u00f2 si aggiunse, forse, il divieto vigente sotto Chefren di esporre negli spazi aperti sculture diverse da quelle del sovrano, le quali erano sovente scolpite in materiali pregiati. Evidentemente, gli egizi del Nuovo Regno e i greci non seppero spiegarsi la mole e l'opulenza di tali progetti, se non pensando all'ipotetico carattere megalomane del loro regale committente. Da ci\u00f2 deriv\u00f2 la pessima fama di Chefren e Cheope nel mondo antico."}
{"id": "57859", "revid": "729019", "url": "https://it.wikipedia.org/wiki?curid=57859", "title": "Isola di Fair", "text": "L'isola di Fair (dal norvegese antico: \"frioar-\u00f8y\", in inglese \"Fair Isle\", in gaelico scozzese \"Fara\") \u00e8 un'isola scozzese che amministrativamente fa parte delle Isole Shetland, situata approssimativamente a met\u00e0 strada fra queste e North Ronaldsay nelle Isole Orcadi.\nL'isola ha una superficie complessiva di 5,61\u00a0km\u00b2.\nGli abitanti sono una settantina; quasi tutti vivono in alcune fattorie nella parte meridionale dell'isola, essendo il versante settentrionale caratterizzato da rocce e scogliere non adatte all'agricoltura.\nL'isola di Fair \u00e8 abitata sin dall'et\u00e0 del Bronzo pur essendo pressoch\u00e9 priva di materie prime.\nL'isola ospita un importante osservatorio di uccelli: \u00e8 ambita meta degli ornitologi in quanto \u00e8 forse il migliore luogo di tutta l'Europa occidentale per osservare alcune specie di passeracei come l\"'Anthus gustavi\", la \"Locustella lanceolata\" e la \"Locustella certhiola\". La riserva naturale dell'isola dal 1985 \u00e8 insignita del Diploma europeo delle aree protette.\nNel 1954 l'isola \u00e8 stata acquistata dal National Trust for Scotland.\n\u00c8 anche nota per l'artigianato tessile (variopinti maglioni di lana fatti a mano), che costituisce una risorsa economica importante per le poche donne dell'isola."}
{"id": "57860", "revid": "697352", "url": "https://it.wikipedia.org/wiki?curid=57860", "title": "Conte Braccio di Ferro de' Paperoni", "text": ""}
{"id": "57861", "revid": "697352", "url": "https://it.wikipedia.org/wiki?curid=57861", "title": "Braccio di Ferro de Paperoni", "text": ""}
{"id": "57862", "revid": "287204", "url": "https://it.wikipedia.org/wiki?curid=57862", "title": "Shavuot", "text": "Shavu'\u00f2t () (o Shovuos (), in uso ashkenazita; Shavu\u02bfoth in ebraico sefardita e mizrah\u00ec (\u05e9\u05d1\u05d5\u05e2\u05d5\u05ea, lett. \"Settimane\"), noto come Festa delle Settimane in italiano e come Pentecoste (\u03a0\u03b5\u03bd\u03c4\u03b7\u03ba\u03bf\u03c3\u03c4\u03ae) in greco antico, \u00e8 una festivit\u00e0 ebraica che cade al sesto giorno del mese ebraico di Sivan (tra il 15 maggio e il 14 giugno). \u00c8 una delle tre feste bibliche di pellegrinaggio (\"Shalosh Regalim\"). Gli ebrei di lingua greca diedero il nome di pentecoste (\u03c0\u03b5\u03bd\u03c4\u03b7\u03ba\u03cc\u03c3\u03c4\u03b7) poich\u00e9 cade 50 giorni dopo \"Pesach\". Escludendo il giorno stesso di \"Pesach,\" la festa cade 49 giorni pi\u00f9 tardi. Questa festa pone termine al Conteggio dell\"'Omer\".\n\"Shavu'\u00f2t\" ha numerosi aspetti che ne hanno determinato i vari nomi con cui viene identificato. Nel \"Tanakh\" \u00e8 chiamata \"Festa della mietitura\" (\u05d7\u05d2 \u05d4\u05e7\u05e6\u05d9\u05e8, \"\u1e24ag ha-Qatsir\"; Esodo ) e \"Festa delle settimane\" (\u05d7\u05d2 \u05e9\u05d1\u05e2\u05d5\u05ea, \"\u1e24ag \u0160avu\u2018\u00f2t\"; ; Deuteronomio ) ed ancora \"Festa delle primizie\" (\u05d9\u05d5\u05dd \u05d4\u05d1\u05db\u05d5\u05e8\u05d9\u05dd, \"Yom ha-Bikkurim\"; Numeri ).\nShavuot \u00e8 una delle feste meno celebrate tra gli ebrei secolari della diaspora, mentre \u00e8 pi\u00f9 sentita tra gli ebrei d'Israele. Secondo la Legge ebraica (\"Halakhah\"), Shavuot \u00e8 celebrato in Israele per un giorno e nella diaspora (fuori di Israele) per due giorni. L'ebraismo riformato celebra solo un giorno, anche nella diaspora.\nSignificati.\nMietitura del grano.\nShavuot non \u00e8 specificamente citato come il giorno in cui la Torah venne rivelata da Dio alla nazione israelita sul Monte Sinai nella Bibbia, sebbene ci\u00f2 sia menzionato comunemente come principale significato.\nQuello che nella Bibbia \u00e8 veramente connesso con la festa di Shavuot \u00e8 la stagione della mietitura del grano in Terra d'Israele.\nNell'antico Israele la mietitura durava sette settimane durante le quali si respirava un'atmosfera di gioia (, , ). Si iniziava con la mietitura dell'orzo durante \"Pesach\" e si terminava con la mietitura del frumento a \"Shavu'\u00f2t\". \"Shavu'\u00f2t\" era quindi la festa conclusiva della mietitura del grano, cos\u00ec come le otto giornate di \"Sukkot\" rappresentavano il termine del raccolto della frutta. Durante l'esistenza del Tempio di Gerusalemme, si faceva un'offerta di due pagnotte della farina di Shavuot. Secondo Esodo , \"Shavu'\u00f2t\" \u00e8 la seconda delle tre feste che venivano celebrate nel Tempio e gli Israeliti dovevano recarvisi portando con s\u00e9 i primi frutti del raccolto:\nNon era prescritta una quantit\u00e0 minima:\nNel ) vengono definiti i sacrifici che dovevano essere offerti dalla comunit\u00e0: essi prevedevano il sacrificio di numerosi animali.\nScritturali.\nNomi nella Torah.\nNella Bibbia ebraica, Shavuot \u00e8 chiamato \"Festa delle Settimane\" (, \"\u1e24ag ha-Shavuot\", , ); \"Festa del Raccolto\" (\u05d7\u05d2 \u05d4\u05e7\u05e6\u05d9\u05e8, \"\u1e24ag ha-Katsir\", ), e \"Giorno delle Primizie\" (\u05d9\u05d5\u05dd \u05d4\u05d1\u05db\u05d5\u05e8\u05d9\u05dd, \"Yom ha-Bikkurim\", ).\n\"Shavuot\", plurale della parola che significa \"settimana\" o \"sette\", allude al fatto che questa festa cade esattamente sette settimane (cio\u00e8, \"una settimana di settimane\") dopo \"Pesach\" (Pasqua).\nNel Talmud.\nIl Talmud cita Shavuot come \"Atzeret\" (, letteralmente, \"astenersi\" o \"trattenersi\"), con riferimento alla proibizione di lavorare durante questa festa e fino alla conclusione delle festivit\u00e0 pasquali. Poich\u00e9 Shavuot cade 50 giorni dopo Pesach, gli ebrei ellenisti gli diedero il nome di \"Pentecoste\" (\u03c0\u03b5\u03bd\u03c4\u03b7\u03ba\u03bf\u03c3\u03c4\u03ae, \"cinquantesimo giorno\").\nOsservanze bibliche.\nCerimonia delle Primizie, \"Bikkurim\".\nShavuot era anche il primo giorno in cui le persone potevano portare i \"Bikkurim\" (\"primi frutti/primizie\") al Tempio di Gerusalemme (Mishnah \"Bikkurim\" 1:3). I \"Bikkurim\" erano offerti prendendoli dalle \"Sette Specie\" per cui la Terra di Israele viene lodata: frumento, orzo, uva, fichi, melegrane, olive e datteri ().\nNella societ\u00e0 preponderantemente agraria dell'antico Israele, i contadini ebrei nei loro campi legavano dei vimini intorno ai primi frutti maturi di ciascuna delle succitate specie. Al tempo del raccolto, i frutti identificati dai vimini venivano tagliati e messi in cesti imbastiti d'oro e d'argento. I cesti erano poi caricati su buoi le cui corna erano dorate ed intrecciate con ghirlande di fiori, ed erano portati in processione solenne a Gerusalemme. Quando il fattore ed il suo corteo passavano attraverso le citt\u00e0 ed i paesi, erano accompagnati da musica e parate.\nTempio di Gerusalemme.\nAl Tempio di Gerusalemme, ogni contadino presentava i suoi \"Bikkurim\" ad un Kohen in una cerimonia che seguiva il testo di .\nQuesto cerimoniale inizia col testo che dice: \"Un Arameo cerc\u00f2 distruggere mio padre\" facendo riferimento agli sforzi di Labano per indebolire Giacobbe (commentario di Rashi su ) \u2014 o, in una traduzione alternativa, il testo narra \"Mio padre era un Arameo errante\" riferendosi al fatto che Giacobbe era vagabondo senza soldi per 20 anni in terra di Aram (, commentario di Abraham ibn \u201bEzra).\nIl testo procede a raccontare nuovamente la storia degli ebrei quando andarono in esilio in Egitto e furono schiavi in cattivit\u00e0 e oppressi; dopodich\u00e9 Dio li liber\u00f2 e li port\u00f2 in Terra di Israele.\nLa cerimonia di \"Bikkurim\" trasmette la gratitudine degli ebrei verso Dio sia per le primizie dei campi sia per averli guidati in tutto il corso della loro storia.\nOsservanze moderne.\nShavuot non \u00e8 come le altre feste ebraiche, in quanto non impone mitzvot (comandamenti) specifiche da osservare, al di l\u00e0 delle osservanze festive tradizionali di pasti e gaiezza, con preghiere e astensione dal lavoro; tuttavia, \u00e8 caratterizzata anche da molte costumanze (\"minhag\").\nUn modo per ricordarsi di queste tradizioni sono le lettere della parola ebraica \"acharit\" (\u05d0\u05d7\u05e8\u05d9\u05ea, \"ultimo/a\"). Poich\u00e9 la Torah \u00e8 chiamata \"reishit\" (\u05e8\u05d0\u05e9\u05d9\u05ea, \"primo/a\"), la tradizione di Shavuot evidenzia l'importanza di conservare la pratica religiosa ebraica. Queste costumanze, in gran parte osservate dalle comunit\u00e0 ashkenazite, sono:\n\"Akdamut\".\n\"Akdamut\" (aramaico: \u05d0\u05e7\u05d3\u05de\u05d5\u05ea) \u00e8 un poema liturgico che esalta la grandezza di Dio, della Torah e di Israele, che viene letto pubblicamente nella sinagoga subito prima della lettura biblica nel primo giorno di Shavuot. Fu composto da Rabbi Meir di Worms, il cui figlio fu ucciso durante la Crociata del 1096. Rabbi Meir fu costretto a difendere la Torah e la propria fede ebraica in un dibattito coi preti locali, e riusc\u00ec a \"trasmettere appassionatamente la sua certezza nella potenza di Dio, il Suo amore per il popolo ebraico, e l'eccellenza della Torah.\" Successivamente scrisse \"Akdamut\", un poema di 90 versi in aramaico che evidenzia tali temi. Il poema \u00e8 scritto seguendo un modello di doppio acrostico secondo l'ordine dell'alfabeto ebraico. Inoltre, ogni riga finisce con la sillaba \"ta\" (\u05ea\u05d0), l'ultima e la prima lettera dell'alfabeto ebraico, alludendo all'interminabilit\u00e0 della Torah. Anche la melodia tradizionale che accompagna il poema trasmette un senso di grandezza e trionfo.\nI sefarditi non leggono \"Akdamut\", ma prima del servizio religioso serale cantano un inno intitolato \"Azharot\" che proclama i 613 comandamenti biblici. I comandamenti positivi sono cantati nel primo giorno e quelli negativi nel secondo giorno di celebrazione.\nIl poema liturgico \"Yatziv Pitgam\" (aramaico: \u05d9\u05e6\u05d9\u05d1 \u05e4\u05ea\u05d2\u05dd) \u00e8 recitato in alcune sinagoghe della diaspora il secondo giorno di Shavuot. Il nome dell'autore e di suo padre appaiono in forma di acrostico all'inizio dei 15 versi del poema.\nLatticini.\nLatticini come torte al formaggio (cheesecake), bliny con panna acida, e \"kreplach\" (crespelle) al formaggio tra gli ashkenaziti; samosa al formaggio (\"sambusak\"), \"kelsonnes\" (ravioli al formaggio), e atayef (frittelle ripiene di formaggio) tra gli ebrei siriani; kahee (impasto con burro e zucchero) tra gli ebrei iracheni; e una torta a sette strati chiamata \"siete cielos\" (sette cieli) tra gli ebrei tunisini e marocchini sono consumati tradizionalmente durante la festa di Shavuot. Gli ebrei yemeniti invece non mangiano latticini di Shavuot.\nIn linea con l'osservanza di altri Yom Tov, durante Shavuot si celebra sia un pasto serale sia un pasto di mezzogiorno. La carne di solito si serve alla sera e i latticini il giorno o in un Qiddush mattutino.\nTra le spiegazioni date nella letteratura rabbinica riguardo alla consumazione di latticini in questa occasione festiva, ci sono:\nLibro di Rut.\nCi sono cinque libri nel Tanakh, conosciuti come \"Megillot\" (, \"rotoli\") e vengono letti pubblicamente nelle sinagoghe in diverse festivit\u00e0 ebraiche. Il Libro delle Lamentazioni, che narra della distruzione del Tempio Santo, \u00e8 la lettura di Tisha b'Av; il Libro di Ecclesiaste, che descrive la fugacit\u00e0 della vita, corrisponde a Sukkot; il Libro di Ester (\"Megillat Esther\") riporta gli eventi di Purim; infine il Cantico dei Cantici, che riecheggia i temi della primavera e l'amore di Dio per il popolo ebraico, \u00e8 la lettura di Pesach.\nIl Libro di Rut (\u05de\u05d2\u05d9\u05dc\u05ea \u05e8\u05d5\u05ea, \"Megillat Ruth\") viene letto durante Shavuot perch\u00e9:\nVegetazione.\nSecondo il Midrash, Monte Sinai fior\u00ec all'improvviso in anticipazione per la consegna della Torah. Piante ed erba appaiono anche nella storia di Mos\u00e8 bambino, rinvenuto tra i giunchi in un canestro di papiro () quando aveva tre mesi d'et\u00e0 (Mos\u00e8 nacque il 7 Adar e posto sul Nilo il 6 Sivan, lo stesso giorno in cui successivamente port\u00f2 la nazione ebraica sul Monte Sinai a ricevere la Torah).\nPer queste ragioni, molte famiglie ebree tradizionalmente decorano le case e le sinagoghe di erbe, fiori e rami a ricordo della verdeggiante montagna scelta da Dio per dare agli Israeliti la Torah, a Shavuot. Queste decorazioni sono principalmente fatte di rami di palme sovrapposte una all'altra. \u00c8 un'usanza molto sentita, soprattutto tra aschenaziti e sefarditi, assieme a cibi che ricordano le cose mangiate nel deserto. Certe sinagoghe decorano il bimah con un baldacchino di fiori e piante in modo che assomigli ad un \"chuppah\", poich\u00e9 Shavuot \u00e8 ricordato misticamente come il giorno in cui il mediatore (Mos\u00e8) port\u00f2 la sposa (la nazione di Israele) al \"chuppah\" (Monte Sinai) per sposare lo sposo (Dio); la \"ketubah\" (contratto matrimoniale) era la Torah. Alcune comunit\u00e0 sefardite orientali leggono proprio una \"ketubah\" tra Dio e Israele come parte del servizio religioso.\nIl Gaon di Vilna cancell\u00f2 la tradizione di decorare con alberi perch\u00e9 somigliava troppo alle decorazioni cristiane delle rispettive festivit\u00e0, specialmente quella della Pentecoste.\nStudio della Torah.\nLa tradizione di stare alzati tutta la notte di Shavuot a studiare la Torah \u2013 tradizione nota come \"Tikkun Leil Shavuot\" (, vedi sotto) \u2013 ha le sue origini nel Midrash, che narra che la notte prima che fosse consegnata la Torah a Mos\u00e8 e al popolo, gli Israeliti andarono a dormire presto per essere ben riposati al grande momento che li attendeva. Per\u00f2 dormirono troppo e Mos\u00e8 dovette svegliarli, perch\u00e9 Dio era gi\u00e0 in attesa sulla cima della montagna. Per rettificare questo difetto percepito nel comportamento della nazione, molti ebrei religiosi rimasero svegli tutta la notte per imparare la Torah.\nLa costumanza di studiare la Torah tutta la notte risale al 1533 quando Rabbi Joseph Caro, autore del \"Shulchan Aruch\", e che all'epoca viveva a Salonicco nell'Impero Ottomano, invit\u00f2 Rabbi Shlomo Halevi Alkabetz e altri colleghi cabalisti a celebrare vigilie di studio notturno per Shavuot preparandosi tre giorni prima, proprio come gli Israeliti si erano preparati tre giorni in anticipo della consegna della Torah. Durante uno di quelle sessioni di studio, un angelo apparve e insegn\u00f2 loro la Legge ebraica (\"Halakhah\").\nIl grande consumo di caff\u00e8 nell'Impero Ottomano si pensa sia un fattore dell'origine della pratica di studio notturno della Torah a Shavuot.\nSi possono studiare svariati argomenti nella notte di Shavuot, sebbene Talmud, Mishnah, e Torah sono usualmente ai primi posti della lista. I devoti possono studiare da soli o con un \"chavruta\" (compagno di studio), o frequentare \"shiurim\" (lezioni) e gruppi di studio notturni. Sia uomini sia donne partecipano a questa tradizione.\nA Gerusalemme, decine di migliaia di persone portano a conclusione il proprio studio notturno camminando fino al Muro Occidentale prima dell'alba, unendosi poi sul luogo al minian dell'aurora. Tale pratica inizi\u00f2 nel 1967. Una settimana prima di Shavuot in quell'anno, l'esercito israeliano cattur\u00f2 la Citt\u00e0 Vecchia di Gerusalemme nella Guerra dei Sei Giorni, ed il giorno di Shavuot l'esercito apr\u00ec il Muro Occidentale (fino ad allora proibito) ai visitatori. Oltre 200.000 ebrei arrivarono e pregarono al sito del Muro che era stato vietato all'accesso dal 1948. L'usanza di camminare fino al Muro occidentale nel giorno di Shavuot \u00e8 continuata ogni anno, da quella occasione.\n\"Tikkun Leil Shavuot\".\nSeguendo la tradizione dello studio notturno della Torah, il rinomato talmudista del XVI secolo Isaac Luria organizz\u00f2 un servizio liturgico speciale per la sera di Shavuot. Il \"Tikkun Leil Shavuot\" (\"Rettificazione della Notte di Shavuot\") consiste di stralci, dall'inizio alla fine, di cisacuno dei 24 libri del Tanakh (inclusa la lettura completa di diverse sezioni chiave, come il resoconto dei giorni della Creazione, l'Esodo, l'episodio dei Dieci Comandamenti e lo Shem\u00e0) e i 63 libri della Mishnah. Ci\u00f2 \u00e8 seguito dalla lettura dello \"Sefer Yetzirah\", i 613 Mitzvot come elencati da Maimonide, e passi dello \"Zohar\", con preghiere all'inizio e alla fine del servizio. Tale lettura \u00e8 suddivisa in tredici parti, e dopo ciascuna parte si recita un \"Kaddish di-Rabbanan\" quando il \"Tikkun\" viene studiato in gruppo di almeno dieci ebrei devoti.\nQuesto servizio liturgico \u00e8 stampato in un libro speciale e viene usato da molte comunit\u00e0 sefardite orientali, come anche da alcune comunit\u00e0 tedesche e chassidiche. Esistono libri simili per le vigilie prema del settimo giorno di Pesach e di \"Hoshanah Rabbah\".\nGli ebrei spagnoli e portoghesi non osservano questa tradizione."}
{"id": "57869", "revid": "125666162", "url": "https://it.wikipedia.org/wiki?curid=57869", "title": "Papa Martino IV", "text": "Biografia.\nSimon de Brion era nato in Francia, nel Castello di Mainpincien (Andrezel, nella regione detta Brie), attorno al 1210, figlio di Jean de Brion, \"grand maire\" di di sua madre Alberta de Pelozi I suoi fratelli Gilles e Guillaume avevano ricoperto importanti incarichi sotto il regno di Luigi IX.\nCarriera ecclesiastica.\nFu, per un breve periodo, semplice prete a Rouen; quindi divenne canonico e tesoriere presso la chiesa di St. Martin a Tours. Nel 1260 fu nominato da Luigi IX guardasigilli, cio\u00e8 Cancelliere di Francia.\nNel concistoro del 17 dicembre 1261 venne creato cardinale prete, col titolo di Santa Cecilia, da Papa Urbano IV.\nEbbe l'incarico di legato per Urbano IV e per il suo successore Clemente IV nei negoziati per l'assunzione della corona di Sicilia da parte di Carlo d'Angi\u00f2, al quale fu sempre profondamente legato dal punto di vista politico e personale. Successivamente, Gregorio X lo invi\u00f2 nuovamente come legato in Francia, per condannare gli abusi della Chiesa cattolica in quella nazione: qui indisse, a tale scopo, diversi sinodi riformatori, il pi\u00f9 importante dei quali fu quello che si svolse a Bourges nel settembre 1276.\nConclavi.\nCome cardinale Simon de Brion partecip\u00f2 a tre conclavi:\nmentre manc\u00f2 i tre conclavi del 1276:\nL'elezione al Soglio.\nSei mesi dopo la morte di Niccol\u00f2 III, avvenuta nel 1280, re Carlo d'Angi\u00f2 intervenne indirettamente nel conclave di Viterbo, facendo imprigionare dai viterbesi i due pi\u00f9 influenti cardinali italiani, antagonisti della fazione francese, accusati di comportamenti illeciti nel conclave. Simon de Brion, il 22 febbraio 1281, fu cos\u00ec eletto papa all'unanimit\u00e0.\nSubito dopo l'elezione, per conferirle piena legittimit\u00e0 giuridica, scagli\u00f2 l'interdetto sulla citt\u00e0 di Viterbo a causa dei tumulti e dell'arresto dei due cardinali durante il conclave. A Roma per\u00f2 il popolo e la maggior parte del clero non erano assolutamente inclini ad accettare un francese come papa: cos\u00ec Martino fu nominato a Orvieto il 23 marzo 1281 e si stabil\u00ec successivamente a Perugia.\nSimon prese il nome pontificale di \"Martino IV\": in realt\u00e0, dopo Papa Martino I, fu il secondo pontefice a scegliere quel nome, ma dovette la sua numerazione al fatto che i papi Marino I e Marino II furono conteggiati come \"Martino II\" e \"Martino III\", dato che erroneamente il nome Marino era ritenuto una variante di Martino.\nIl pontificato.\nDescritto come uomo molto pio e intelligente, sub\u00ec il peso della sudditanza al re Carlo d'Angi\u00f2, che lo aveva fatto eleggere e del quale si sentiva comunque debitore. A lui confer\u00ec la carica di Senatore di Roma (cio\u00e8 governatore della citt\u00e0), che legittimava ulteriormente il re a influenzare la politica papale. Seguendo gli interessi di Carlo d'Angi\u00f2, fortemente ostile all'impero bizantino, e nonostante i pacifici segni che gli erano giunti dalla chiesa ortodossa, Martino IV decise di scomunicare l'imperatore Michele Paleologo. La scomunica port\u00f2 alla rottura con la chiesa ortodossa, nonostante la conciliazione che si era attuata nel secondo concilio di Lione del 1274.\nIl 1282 pu\u00f2 essere considerato un \"annus horribilis\" per Martino IV. Egli invi\u00f2 un agguerrito esercito di francesi contro la citt\u00e0 di Forl\u00ec, rimasta forse l'ultima roccaforte ghibellina nello Stato Pontificio. I francesi, dopo aver a lungo assediato la citt\u00e0, furono infine pesantemente sconfitti nella Battaglia di Forl\u00ec anche grazie all'abilit\u00e0 strategica di Guido da Montefeltro, allora a capo delle milizie forlivesi, e del suo consigliere, l'astronomo Guido Bonatti. L'episodio fu immortalato da Dante Alighieri.\nNello stesso anno Carlo d'Angi\u00f2, Re di Sicilia, venne rovesciato dalla celebre rivolta nota come Vespri Siciliani. \n&lt;br&gt;Cacciati i francesi, i siciliani elessero Pietro III d'Aragona come loro re, ma Martino IV us\u00f2 ogni risorsa materiale e spirituale a sua disposizione contro di lui, cercando di conservare la Sicilia alla Francia: scomunic\u00f2 Pietro III, dichiar\u00f2 sciolto il suo Regno di Aragona e indisse una crociata contro di lui, ma ogni sua decisione non ebbe alcun effetto pratico e Carlo perse definitivamente la Sicilia.\nMartino IV mor\u00ec a Perugia il 28 marzo 1285 e venne sepolto nella cattedrale della citt\u00e0 umbra.\nConcistori per la creazione di nuovi cardinali.\nPapa Martino IV durante il suo pontificato ha creato 7 cardinali nel corso di un solo concistoro.\nMartino IV nella letteratura.\nDante lo ricorda nel canto XXIV del Purgatorio: lo pone nella sesta cornice, tra le anime dei golosi, a causa della sua famosa passione per le anguille del lago di Bolsena ed il vino di Vernaccia:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "57870", "revid": "116944171", "url": "https://it.wikipedia.org/wiki?curid=57870", "title": "MacTutor", "text": "The MacTutor History of Mathematics archive \u00e8 un sito web dedicato alla storia della matematica. L'iniziativa \u00e8 stata ideata e promossa dai suoi curatori, John J. O'Connor ed Edmund F. Robertson. I contenuti web sono ospitati dalla University of St Andrews, presso St Andrews, in Scozia. Riceve i contributi editoriali di vari storici della matematica di diversi Paesi. \nContenuti.\nMolto ben organizzato, il sito consiste soprattutto in una collezione di biografie sulle figure di circa 2500 matematici, in genere molto accurate e complete. Le biografie sono accessibili in vari modi: \nA questa collezione biografica (molto citata, anche dagli articoli di Wikipedia) si sono andate aggiungendo altre raccolte di informazioni interessanti, utili e, in genere, autorevoli.\nLa prima di queste sezioni ad aggiungersi alla collezione di biografie \u00e8 dedicata a oltre 60 curve famose. Ogni curva, o famiglia di curve, \u00e8 trattata in una pagina contenente almeno un grafico, espressioni, e rinvii ad altre curve associate. Sono disponibili anche svariate applet Java che permettono di esaminare interattivamente le varianti corrispondenti a diversi valori di parametri.\n\u00c8 di notevole rilevanza una serie di oltre 100 articoli storici concernenti oggetti matematici, teorie, problemi, periodi, paesi, tematiche di storia della matematica e qualche argomento particolare. Anche questi articoli agevolano l'accesso alle biografie. Per queste pagine vedi Indice KWIC delle pagine storiche di MacTutor.\nUn'altra interessante sezione aggiuntasi nel tempo \u00e8 costituita da articoli dedicati alle societ\u00e0 matematiche di tutto il mondo, oltre 90, raggiungibili da un elenco alfabetico e da uno cronologico (le prime due di quest'ultimo sono l'Accademia di Platone e l'Accademia dei Lincei).\nAlle citazioni \u00e8 dedicata una sezione che consente di individuarle a partire dai personaggi (circa 300) o inserendo in un campo di ricerca una parola o una locuzione.\nAltre sezioni riguardano curiosit\u00e0 come le vie di Parigi ed i crateri e altre strutture lunari dedicate a matematici."}
{"id": "57872", "revid": "1776051", "url": "https://it.wikipedia.org/wiki?curid=57872", "title": "Neuensalz", "text": "Neuensalz \u00e8 un comune tedesco appartenente al distretto di Chemnitz, in Sassonia (circondario del Vogtland). Piccola cittadina, si trova a poca distanza dal confine ceco, nel territorio comunemente denominato \"Vogtland Sassone\"."}
{"id": "57875", "revid": "1223843", "url": "https://it.wikipedia.org/wiki?curid=57875", "title": "Il ritorno d'Ulisse in patria", "text": "Il ritorno d'Ulisse in patria \u00e8 un'opera di Claudio Monteverdi, su libretto di Giacomo Badoaro tratto dall\"Odissea\" di Omero.\nFu rappresentata per la prima volta al Teatro Santi Giovanni e Paolo di Venezia nel 1640."}
{"id": "57877", "revid": "287204", "url": "https://it.wikipedia.org/wiki?curid=57877", "title": "Il ritorno di Ulisse", "text": ""}
{"id": "57879", "revid": "100877717", "url": "https://it.wikipedia.org/wiki?curid=57879", "title": "Il ritorno di Ulisse (Bridges)", "text": "Il ritorno di Ulisse (\"The Return of Ulysses\") \u00e8 un dramma in versi in cinque atti scritto da Robert Seymour Bridges.\nLa prima edizione fu pubblicata nel 1890 a Londra dall'editore Edward Bumpus come terzo numero della serie dedicata alle opere teatrali di Bridges."}
{"id": "57880", "revid": "793215", "url": "https://it.wikipedia.org/wiki?curid=57880", "title": "L'ultimo viaggio di Ulisse", "text": "L'ultimo viaggio di Ulisse \u00e8 un poemetto di Arturo Graf del 1901.\nIl poeta si ricollega nei contenuti a due opere precedenti, \"Dopo il tramonto\" del 1893 e \"Le Danaidi\" del 1897. I critici tendono a collegare le tre opere, dove in una situazione di disorientamento c'\u00e8 la tendenza ad accettare la pace vista come stanca ed obliosa. Come di chi non abbia risolto i problemi dell'esistenza ma nel contempo riesce a tenerli lontani da s\u00e9 attenuandoli nei sentimenti.\n\"L'ultimo viaggio di Ulisse\", ultima delle tre opere \u00e8 stata probabilmente, alla vista dell'autore, la rappresentazione simbolica attraverso l'uomo Ulisse di questa duplice essenza, essere vittima di un grosso problema in cui la soluzione \u00e8 sempre lontana e fonte di angosce e la reazione in cui il dolore non viene certo annullato ma coscientemente mitigato."}
{"id": "57881", "revid": "176990", "url": "https://it.wikipedia.org/wiki?curid=57881", "title": "Los trabajos de Ulises", "text": "Los trabajos de Ulises (\"i lavori di Ulisse\") \u00e8 una commedia teatrale spagnola del XVII secolo, scritta da Luis de Belmonte Berm\u00fadez.\nIl protagonista \u00e8 il personaggio omerico Ulisse.\nSecondo il \"Cat\u00e1logo bibliogr\u00e1fico y biogr\u00e1fico del teatro antiguo espa\u00f1ol\", le edizioni pi\u00f9 antiche dell'opera sono contenute in \"Parte 41 de comedias de diferentes autores\" stampato a Valencia presumibilmente nel 1648, e in \"Parte 45 de comedias escogidas de los mejores ingenios de Espa\u00f1a\" stampato a Saragozza nel 1653-1654."}
{"id": "57882", "revid": "2519", "url": "https://it.wikipedia.org/wiki?curid=57882", "title": "Ulisse (Rowe)", "text": "Ulisse (\"Ulysses\") \u00e8 una tragedia di Nicholas Rowe rappresentata per la prima volta il 23 novembre 1706.\nL'autore, eclettico, andava dalle traduzioni dei classici alla prima biografia di Shakespeare, in questa opera cerca di riscrivere l'opera di Omero dando nuove qualit\u00e0 agli eroi, al fine anche di dare ad un nuovo lettore il piacere di scoprire lati nuovi, o, come scritto da critici, evitare il \"disgusto da ripetizione\". Proprio per questa sua caratteristica \u00e8 usato nei corsi universitari dove si tenta una lettura comparativa dei testi, come un modello in cui vi sono piccole variazioni accettabili, cosa rara per il periodo in cui venne scritto in cui era forte la tendenza a creare dei forti modelli neoclassici."}
{"id": "57883", "revid": "110157", "url": "https://it.wikipedia.org/wiki?curid=57883", "title": "Le avventure di Ulisse", "text": "Le avventure di Ulisse (\"The Adventures of Ulysses\") \u00e8 una composizione in prosa di Charles Lamb, pubblicato nel 1808.\nIl testo \u00e8 in sostanza una trasposizione in prosa dell'\"Odissea\" di Omero. Fu usato anche da James Joyce come riferimento per la scrittura del suo \"Ulisse\".\nFu un libro molto importante nella sua epoca: per il suo stile \"very easy to read\" (\"di facile lettura\"), definizione usata da molti commentatori, venne usato per far conoscere la storia di Ulisse anche a chi non era in grado di andare oltre un certo livello di conoscenza dell'inglese."}
{"id": "57884", "revid": "718859", "url": "https://it.wikipedia.org/wiki?curid=57884", "title": "Ulisse (Ponsard)", "text": "Ulisse (\"Ulysse\") \u00e8 un tragedia in cinque atti di Fran\u00e7ois Ponsard, poeta e commediografo francese, composta nel 1852.\nFu l'unica opera con contenuto classico dell'autore. Cerc\u00f2 di essere il pi\u00f9 fedele possibile al testo di Omero, dal 13\u00ba al 23\u00ba canto in cui si concentra il tema del ritorno di Ulisse. Per essa Charles Gounod compose le sue musiche di scena."}
{"id": "57885", "revid": "1223843", "url": "https://it.wikipedia.org/wiki?curid=57885", "title": "L'Ulisse errante", "text": "L'Ulisse errante \u00e8 un'opera lirica in cinque atti composta da Francesco Sacrati, su libretto di Giacomo Badoaro nel 1644. \nNella prefazione del libretto, basato sull'Odissea, Badoaro fa un significativo omaggio a Sacrati, avvicinandolo alla figura di Monteverdi, per cui egli stesso aveva composto il libretto per \"Il ritorno d'Ulisse in patria\" pochi anni prima. Il libretto \u00e8 dedicato a Michelangelo Torcigliani, membro come Badoaro dell'Accademia degli Incogniti.\nLa prima esecuzione ebbe luogo a Venezia al Teatro Santi Giovanni e Paolo, di propriet\u00e0 della famiglia Grimani, in occasione del carnevale del 1644. L'allestimento fu curato dallo scenografo Giacomo Torelli, pi\u00f9 volte collaboratore di Sacrati.\nVi fu probabilmente un\u2019edizione a stampa di parte dell'opera musicale, oggi andata persa."}
{"id": "57886", "revid": "92843", "url": "https://it.wikipedia.org/wiki?curid=57886", "title": "L'Ulivo (coalizione, 1995-2004)", "text": ""}
{"id": "57887", "revid": "110157", "url": "https://it.wikipedia.org/wiki?curid=57887", "title": "Ulisse (Keiser)", "text": "Ulisse (\"Ulysses\") \u00e8 un'opera lirica composta dal tedesco Reinhard Keiser nel 1722. Il libretto, tratto dall\"'Ulysse\" di Henri Guichard, fu scritto da Friedrich Maximilian von Lersner. \u00c8 un'opera in tre atti con prologo per solisti, coro e orchestra.\nLa prima esecuzione avvenne nel novembre 1722 a Copenaghen, in Danimarca."}
{"id": "57893", "revid": "79968", "url": "https://it.wikipedia.org/wiki?curid=57893", "title": "Piero Sraffa", "text": "Biografia.\nGli anni della formazione.\nSraffa nacque a Torino il 5 agosto 1898 da una benestante famiglia ebraica, figlio unico di Angelo Sraffa (1865\u20131937), docente di diritto commerciale tra i pi\u00f9 eminenti del suo tempo, e di Irma Tivoli (1873\u20131949). A causa dell'attivit\u00e0 del padre, il giovane Piero si trov\u00f2 costretto, gi\u00e0 nei suoi primi anni di vita scolastica, a seguirlo nel corso delle sue peregrinazioni accademiche (Universit\u00e0 degli Studi di Parma, Universit\u00e0 degli Studi di Milano e Universit\u00e0 degli Studi di Torino). A Milano studi\u00f2 al liceo ginnasio Giuseppe Parini e a Torino al Liceo classico Massimo d'Azeglio, dove si diplom\u00f2 nel 1916, per poi frequentare la facolt\u00e0 di Giurisprudenza presso l'Universit\u00e0 di Torino.\nIn realt\u00e0, a 18 anni e mezzo, nella primavera del 1917 inizi\u00f2 il servizio militare come ufficiale del Genio, ma sotto il comando della Prima Armata e quindi in posizioni di retroguardia. Dalla fine della prima guerra mondiale (novembre del 1918) fino a marzo del 1920 fu membro della Reale commissione d'inchiesta sulle violazioni del diritto delle genti commesse dal nemico.\nIl periodo militare corrispose quindi di fatto a quello \"universitario\"; alcuni aneddoti raccontano di esami fatti in grande scioltezza con la divisa da ufficiale. Si laure\u00f2, nel novembre del 1920 con una tesi sull'inflazione in Italia nel periodo della Grande Guerra con Luigi Einaudi (futuro Presidente della Repubblica).\nNel 1919, tramite Umberto Cosmo, conobbe Antonio Gramsci e frequent\u00f2 \"l'Ordine Nuovo\", fondato il 1\u00ba maggio da Gramsci stesso con Angelo Tasca, Umberto Terracini e Palmiro Togliatti. Fu questo il primo momento di svolta della sua vita.\nTra l'aprile del 1921 ed il giugno del 1922 studi\u00f2 presso la \"London School of Economics and Political Science\". In questo periodo, a Cambridge, incontr\u00f2 due volte John Maynard Keynes che lo invit\u00f2 alla collaborazione. Questa richiesta port\u00f2 Sraffa a scrivere due articoli sul sistema bancario italiano che furono pubblicati nel 1922. Il primo (\"The Bank Crisis in Italy\") sull\"'Economic Journal\", la rivista inglese di economia politica diretta appunto da Keynes. Il secondo (\"L'attuale situazione delle banche italiane\") fu pubblicato sul supplemento di economia del quotidiano \"Manchester Guardian\" (ora \"The Guardian\"). Keynes affid\u00f2 a Sraffa anche la cura dell'edizione italiana del suo \"A Tract on Monetary Reform\". L'incontro con Keynes fu indubbiamente un altro e fondamentale punto di svolta della biografia di Sraffa.\nAl rientro in Italia nel 1922 per qualche mese - dal giugno al 2 dicembre - fu direttore dell'ufficio provinciale del lavoro di Milano, dove frequent\u00f2 ambienti socialisti e in particolare Carlo Rosselli e Raffaele Mattioli, entrambi all'epoca assistenti di Einaudi. Ma la marcia su Roma, con la conseguente presa di potere da parte di Mussolini, fu un evento destinato ad incidere profondamente sul suo futuro.\nDopo essere stato anche oggetto di un'aggressione squadristica fascista, il padre Angelo ricevette il 20 e il 21 dicembre 1922, due telegrammi assai minacciosi dallo stesso Mussolini che esigeva una pubblica ritrattazione sul contenuto del secondo articolo pubblicato in Inghilterra durante l'anno. Piero - d'accordo con Keynes - part\u00ec per la Gran Bretagna. Ma a Dover, il 26 gennaio 1923, fu respinto e rispedito a Calais, in Francia. Si stabil\u00ec quindi a Parigi, dove rimase fino a met\u00e0 marzo. Questi avvenimenti lo portarono probabilmente alla decisione di dedicarsi alla vita accademica, pi\u00f9 garantita.\nCos\u00ec, nel novembre del 1923, assunse un incarico come libero docente presso l'Universit\u00e0 degli Studi di Perugia, con un corso di Economia politica per il quale adott\u00f2 i \"Principi\" di Marshall, e nel marzo del 1926, vincendo il concorso, divenne ordinario, sempre di Economia politica, a Cagliari.\nNel frattempo, nel maggio del 1924, la sua vecchia conoscenza, Antonio Gramsci, rientr\u00f2 in Italia. Questi, che si stava avviando a diventare il maggior esponente nel Partito Comunista d'Italia, si trov\u00f2 bloccato a Mosca - dove si trovava ai lavori dell'Internazionale Comunista - dall'avvento al potere del fascismo. Quindi soggiorn\u00f2 qualche mese a Vienna, dove attese l'esito delle elezioni italiane e, una volta eletto al parlamento, rientr\u00f2 a Roma. Da questo momento fino al suo arresto (avvenuto l'8 novembre 1926) i rapporti tra i due intellettuali si intensificarono e probabilmente divennero una tappa decisiva della biografia umana e intellettuale di Sraffa. Assieme alla cognata di Gramsci, Tatiana Schucht, Sraffa fu il tramite tra il prigioniero ed il partito, Togliatti in particolare, ruolo sufficientemente chiarito solo di recente (Vacca 2012).\nLe leggi della produttivit\u00e0 in regime di concorrenza.\nNel dicembre del 1925, Sraffa pubblic\u00f2 un articolo intitolato \"Sulle relazioni fra costo e quantit\u00e0 prodotta\". Francis Ysidro Edgeworth, che dirigeva con Keynes l\"'Economic Journal\" e che lo lesse in italiano, gli chiese un articolo sullo stesso argomento, che venne pubblicato nel dicembre del 1926 col titolo \"The Laws of Returns under Competitive Conditions\". Questo secondo articolo - pubblicato in Inghilterra - ebbe ovviamente una maggiore risonanza e avvi\u00f2 un importante dibattito sulla teoria dei costi e dei prezzi in condizioni di concorrenza, aprendo una nuova stagione della teoria dell'impresa.\nNell'articolo del 1926, Sraffa riprende e sviluppa il suo lavoro del 1925 per mostrare l'inconsistenza della teoria marshalliana dell'equilibrio parziale, secondo la quale in concorrenza, per ciascun bene:\nSraffa rileva che la legge dei rendimenti decrescenti e quella dei rendimenti crescenti hanno origini e ambiti di applicazione diversi e pertanto non possono spiegare l'andamento della stessa curva di offerta dell\u2019impresa: la legge dei rendimenti decrescenti si applicava in origine all'intera economia e conseguiva dalla scarsit\u00e0 della terra come fattore di produzione (la teoria della rendita differenziale di David Ricardo); la legge dei rendimenti crescenti si applicava alla singola impresa e conseguiva dai benefici della divisione del lavoro. La prima consentiva di studiare le leggi della distribuzione, la seconda quelle della produzione.\n\u201cNessuno fino a tempi relativamente recenti - osserva Sraffa \u2013 aveva pensato di fondere quelle due tendenze in una sola legge della produttivit\u00e0 non proporzionale, e considerare questa come una delle basi della teoria del prezzo\u02ee. Solo dopo che gli studi sull'utilit\u00e0 decrescente avevano attirato l'attenzione sul rapporto fra prezzo e quantit\u00e0 consumata, \u00e8 sorta per analogia l'idea di una connessione fra costo e quantit\u00e0 prodotta. L'incrocio delle curve di domanda e offerta \u00e8 condizionato dalla non-proporzionalit\u00e0 del costo di produzione rispetto alla quantit\u00e0 prodotta. Infatti, \u201cse il costo di produzione di ogni unit\u00e0 della merce considerata non variasse al variare della quantit\u00e0 prodotta, la simmetria fondamentale sarebbe spezzata, il prezzo sarebbe determinato esclusivamente dalle spese di produzione e la domanda non potrebbe influire su di esso\u201d.\nLe difficolt\u00e0 del sistema, che pu\u00f2 essere sinteticamente descritto come \u2018incrocio delle curve di domanda e di offerta, dipendono innanzitutto dall'eterogeneit\u00e0 delle ipotesi che stanno alla base di queste due diverse tendenze. La tendenza ai costi crescenti si fonda sull'ipotesi che mutino le proporzioni in cui si combinano i diversi fattori della produzione. Si deve dunque assumere che almeno uno di essi rimanga costante mentre gli altri aumentano. Al contrario, la tendenza verso costi decrescenti deriva da variazioni nella quantit\u00e0 assoluta di tutti i fattori. Tale tendenza \u00e8 dovuta, in primo luogo, al miglioramento dei metodi di produzione - reso possibile soprattutto dall'aumento della divisione del lavoro connesso alla crescita delle dimensioni aziendali - e, in secondo luogo, alla possibilit\u00e0 di ripartire le spese generali, che col crescere della produzione restano costanti, su un numero maggiore di unit\u00e0 prodotte.\nUna seconda difficolt\u00e0 deriva dal fatto che, come nota Sraffa, nella teoria neoclassica dei prezzi l'equilibrio della singola impresa che produce un dato bene \u00e8 determinato in base alle variazioni di costo conseguenti a piccole variazioni della sua produzione (teoria marginalista), assumendo invariate, secondo l\u2019ipotesi di \"ceteris paribus\" (a parit\u00e0 di altre condizioni), la domanda e l\u2019offerta di tutti gli altri beni prodotti dell'intera economia (analisi di equilibrio parziale). La curva di offerta \u00e8 quindi valida solo per piccole variazioni della quantit\u00e0 prodotta. Se ci si allontana troppo dalla posizione iniziale di equilibrio, pu\u00f2 rendersi necessaria la costruzione di una curva interamente nuova, perch\u00e9 una grande variazione sarebbe incompatibile con la condizione di \"ceteris paribus\".\nSraffa nota che le possibilit\u00e0 di applicare l'ipotesi dei costi -crescenti alla curva di offerta di un prodotto sono limitate a quei casi eccezionali in cui la totalit\u00e0 di un fattore \u00e8 impiegato nella produzione di una sola merce. Ma, in generale, ogni fattore \u00e8 impiegato da un certo numero di industrie che producono merci diverse. In tal caso una curva di offerta a costi crescenti non \u00e8 ammissibile.\nQuanto ai rendimenti crescenti e ai costi decrescenti, lo stesso Marshall nota che le economie esterne difficilmente possono essere attribuite con chiarezza ad un'industria specifica, ma interessano in misura notevole gruppi, spesso di grandi dimensioni, di industrie collegate; conseguentemente, non \u00e8 possibile ipotizzare un aumento dei rendimenti in una sola impresa tenendo invariati quelli di altre.\nSe nella determinazione degli equilibri particolari delle singole merci, in un sistema statico di libera concorrenza non \u00e8 possibile considerare curve di costi crescenti o decrescenti senza introdurre ipotesi che contraddicono la natura stessa del sistema, ne consegue, da questo punto di vista, che \u201cil costo di produzione delle merci prodotte in concorrenza [\u2026] dovrebbe essere considerato costante agli effetti di piccole variazioni nella quantit\u00e0 prodotta\u201d e che la curva di offerta di lungo periodo di un'industria sia orizzontale. Di conseguenza il prezzo e la quantit\u00e0 prodotta di un bene non risultato dall\u2019azione simultanea della curva di offerta e della curva di domanda: il prezzo \u00e8 determinato dai costi di produzione, mentre la quantit\u00e0 prodotta \u00e8 determinata dalla domanda del bene. La simmetria neoclassica tra domanda e offerta \u00e8 spezzata. La vecchia teoria degli economisti classici, che in regime di concorrenza, \u201cfa dipendere il valor delle merci solo dal costo di produzione \u2013 osserva Sraffa \u2013 sembra essere ancora la migliore di cui disponiamo\u201d..\nInfine, Sraffa osserva che l'esperienza mostra che molte imprese (in particolare la maggior parte di quelle che producono beni di consumo) operano in condizioni di costi decrescenti, che consentono di diminuire il prezzo per aumentare le vendite, come se operassero in regime di monopolio. Ipotizza, quindi, che tali imprese, pur non operando in regime di monopolio, possano comunque disporre ciascuna di un loro particolare mercato.\nQueste conclusioni saranno poi sviluppate da Joan Robinson nella sua teoria della concorrenza imperfetta.\nGli anni di Cambridge.\nNel 1927 avvenne la svolta pi\u00f9 importante della sua vita. Keynes, a seguito degli articoli pubblicati tra il 1925 ed il 1926, lo invit\u00f2 all'Universit\u00e0 di Cambridge per una \"lectureship\" di qualche anno. Sraffa accett\u00f2, anche per allontanarsi dall'Italia diventata per lui molto pericolosa. Il 26 novembre 1926, infatti, il fascismo fece approvare la \"legge per la difesa dello stato\", dando cos\u00ec avvio allo stato totalitario. A Cambridge, Sraffa giunse nel luglio del 1927 e vi rimase per tutta la vita.\nNel riparo della citt\u00e0 inglese, tenne nei primi tre anni dei corsi sulla teoria avanzata del valore. Quindi, sempre con l'aiuto di Keynes, ebbe un incarico da bibliotecario e si pot\u00e9 dedicare allo studio, intrecciando rapporti con una serie d'intellettuali destinati a lasciare notevoli e durature tracce. Tra gli economisti vanno ricordati almeno Micha\u0142 Kalecki (1899-1970), Maurice Dobb (1900-1976), Joan Robinson (1903-1983) e Nicholas Kaldor (1908-1986). Tra i filosofi, Frank Plumpton Ramsey (1903-1930), morto giovanissimo, fu certamente d'aiuto durante l'elaborazione delle equazioni iniziali di \"Produzioni di merci a mezzo di merci\", databili nel 1928.\nDi particolare importanza e oggetto di indagine nella storia del pensiero \u00e8 l'intenso rapporto avuto con Ludwig Wittgenstein. Dal ritorno di questi a Cambridge, nel febbraio del 1929, fino alla famosa \"rottura\" del 1947, avvenuta ad opera di Sraffa e subita traumaticamente da Wittgenstein, i due intellettuali hanno avuto una frequentazione costante. Soprattutto negli anni che hanno preceduto la seconda guerra mondiale, le discussioni avvenute durante gli incontri settimanali hanno portato il pensatore viennese a rivedere radicalmente, anche se gradualmente, il suo approccio al problema del linguaggio fissato nel suo \"Tractatus Logico-Philosophicus\", pubblicato nel 1922.\nLuigi Pasinetti, sulla base dei manoscritti non pubblicati di Sraffa (\"papers\") , ha individuato cinque fasi del suo lavoro a Cambridge:\nProduzione di merci a mezzo di merci.\nCon la sua opera \"Production of Commodities by Means of Commodities. Prelude to a critique to economic theory\" (1960) si propone di gettare le basi teoriche per una critica della scuola economica ai suoi tempi prevalente, quella marginalista, e di perfezionare la teoria classica del valore in economia sviluppata da Ricardo.\nIn tale opera, divenuta una pietra miliare nella storia del pensiero economico, Sraffa analizza un modello di produzione lineare in cui \u00e8 possibile determinare la struttura dei prezzi relativi e una delle due variabili distributive (saggio di profitto o di salario), data esogenamente l'altra variabile e la tecnologia, rappresentata dalle quantit\u00e0 fisiche dei singoli beni necessari per produrre le varie merci con i relativi output.\nLa determinazione simultanea comporta che il valore del capitale impiegato pu\u00f2 essere conosciuto solo insieme ai prezzi delle merci da cui \u00e8 costituito. In questo modo divengono incompatibili con questo sistema le teorie che partono da dati valori dei fattori produttivi e spiegano i prezzi con la remunerazione di tali fattori in base alla loro \"produttivit\u00e0 marginale\".\nIn sostanza, Sraffa dimostra che:\nQuesto apparato analitico \u00e8 stato utilizzato dai seguaci di Sraffa anche per la critica alla teoria marxiana del valore e per la soluzione al problema della trasformazione dei valori in prezzi di produzione.\nSempre secondo Pasinetti, Sraffa consente di superare i limiti del sistema input-output di Wassily Leontief, in particolare con riguardo agli effetti del progresso tecnico; l'approccio di Pasinetti \u00e8 stato recentemente ripreso ed ampliato, sempre in linea col pensiero di Sraffa, da Heinz Kurz e Neri Salvadori.\nAltre note biografiche.\nLa pubblicazione, a met\u00e0 del 1960, di \"Produzione di merci a mezzo di merci \" avvenne simultaneamente alla versione inglese, \"Production of Commodities by means of Commodities\", e - pur se con un lento avvio - il pensiero di Sraffa divenne oggetto di grande dibattito, sia sul versante della teoria economica che su quello della pratica politica. Tuttavia, pur partecipando al dibattito stesso, la sua proverbiale discrezione non venne mai meno. Mantenne infatti la sua residenza a Cambridge, con poche uscite, anche in Italia, dove pur aveva forti rapporti intellettuali e d'amicizia. Tra i rapporti pi\u00f9 noti quelli con il vecchio amico Raffaele Mattioli, senz'altro il pi\u00f9 lungo e pi\u00f9 costante, con Claudio Napoleoni e con Giorgio Napolitano, allora membro importante del Partito Comunista Italiano.\nSraffa ricevette due lauree ad honorem, dalla Sorbona di Parigi nel 1972 e dall' nel 1976, ma - soprattutto - ricevette nel 1961 la medaglia S\u00f6derstr\u00f6m dell'Accademia reale svedese delle scienze, un premio che anticipava di fatto il Premio Nobel per l'economia istituito solo nel 1969. Fece parte del Comitato scientifico della Fondazione Luigi Einaudi di Torino.\nSraffa non ebbe mai problemi economici, avendo ereditato una notevole fortuna alla morte del padre, ma divent\u00f2 ancora pi\u00f9 ricco grazie ad un investimento di lungo termine in obbligazioni del governo giapponese che egli aveva acquistate nei giorni successivi ai bombardamenti di Hiroshima e Nagasaki, ritenendo giustamente che il Giappone di quel periodo storico non sarebbe rimasto privo di risorse per molto tempo e che avrebbe rispettato i suoi impegni. Fu l'unica sua operazione finanziaria, ma piuttosto significativa.\nSraffa - che viene sempre descritto come persona di eccezionale intelligenza, piuttosto timido e molto riservato - aveva una grande passione per i libri. Fu un grande ricercatore delle pi\u00f9 rare edizioni e famoso fu il ritrovamento con Keynes di un piccolo ma importante libretto di David Hume (\"An abstract of A treatise of human nature\", 1740). Lasci\u00f2 la sua biblioteca alla \"Wren Library\" del \"Trinity College\": il catalogo online \u00e8 di oltre 7.000 volumi (7085 records).\nL'opera pubblicata di Sraffa, se si fa eccezione per \"Produzione di merci\" e per la sua tesi di laurea, \u00e8 contenuta in un volume dei saggi ed articoli di sole 265 pagine. E tuttavia \u00e8 certo che la sua critica e la sua impostazione scientifica impegneranno le menti ancora per molto tempo.\nPiero Sraffa \u00e8 inoltre ricordato per avere avuto importanti rapporti personali ed intellettuali con tre dei maggiori protagonisti del Novecento europeo: il politico e pensatore comunista italiano Antonio Gramsci, l'economista del Regno Unito John Maynard Keynes, il filosofo austriaco Ludwig Wittgenstein. Tre figure assai diverse, ma tre riconosciuti leader e rivoluzionari nel loro campo.\nAll'inizio degli anni trenta ci fu una famosa controversia tra Sraffa e Friedrich von Hayek. L'occasione iniziale fu la pubblicazione da parte di Hayek di una critica alle conclusioni di Keynes contenute in \"Treatise on Money\" (1930). Dopo una prima replica, Keynes chiese a Sraffa di scrivere una risposta pi\u00f9 articolata alle tesi di Hayek. Sraffa analizz\u00f2 a fondo le inconsistenze logiche della teoria di Hayek sull'effetto di risparmio forzato di capitale causato dall'inflazione e soprattutto sulla definizione di tasso di interesse naturale e il cosiddetto \"ritorno delle tecniche\". Il dibattito prosegu\u00ec con una replica di Hayek e una controreplica di Sraffa."}
{"id": "57894", "revid": "6220", "url": "https://it.wikipedia.org/wiki?curid=57894", "title": "Benedetto Craxi", "text": ""}
{"id": "57903", "revid": "108942425", "url": "https://it.wikipedia.org/wiki?curid=57903", "title": "Ch\u016bjir\u014d Hayashi", "text": "Ufficiale di Marina in pensione, omeopata e allievo di Mikao Usui, svolse un ruolo chiave nel tramandare la disciplina del Reiki al di fuori del Giappone.\nHayashi, apr\u00ec a Tokyo una clinica di Reiki tutt'ora esistente. Si dedic\u00f2 alla pratica e all'insegnamento di Reiki."}
{"id": "57904", "revid": "2166030", "url": "https://it.wikipedia.org/wiki?curid=57904", "title": "Itaca", "text": "Itaca () \u00e8 un'isola greca del mar Ionio appartenente all'arcipelago delle isole Ionie (anche detto \"Eptaneso\"). Dal punto di vista amministrativo \u00e8 un comune della periferia delle Isole Ionie di 3.231 abitanti al censimento 2011 e un'unit\u00e0 periferica composta dal solo comune omonimo. \u00c8 universalmente nota per essere stata patria dell'eroe leggendario Ulisse, antico re dell'isola, le cui gesta sono descritte nel poema epico di Omero \"Odissea\".\nGeografia fisica.\nIn seguito alla riforma amministrativa entrata in vigore il 1\u00ba gennaio 2011, Itaca \u00e8 uno degli 8 comuni in cui \u00e8 suddivisa la \"Periferia\" di Isole Ionie. Il suo capoluogo \u00e8 la cittadina di Vat\u00ec/Vathy, pittoresco porto con case in stile veneziano. Ha una superficie di 96\u00a0km\u00b2 e conta circa 3.500 abitanti. Gli altri centri abitati sono semplici villaggi. Il capoluogo Vathy \u00e8 disteso ad anfiteatro in una baia naturale ampia e riparata (c'\u00e8 chi la considera la pi\u00f9 ampia al mondo). L'isola \u00e8 composta da una parte nord e una parte sud, collegate dall'istmo di Aetos largo appena 600 m nel punto pi\u00f9 stretto.\nNella parte occidentale il braccio di mare che divide Itaca da Cefalonia \u00e8 denominato \"stretto di Itaca\". La forma dell'isola \u00e8 molto frastagliata. I promontori sono: Exogi nella parte pi\u00f9 occidentale, Melissa al nord, Mavronos ed Agios Ilias ad est insieme a Skinos, Sarakiniko ed Agios Ioannis, al sud invece si incontra il capo Agios Andreas. La costa \u00e8 punteggiata da molte baie tra le quali quella di Polis a nord-ovest, quella di Afales a nord e quelle di Frikes e Kioni a nord-est; il golfo di Ormos e la baia di Sarakiniko sono invece esposte a est e a sud-est. Il monte pi\u00f9 alto \u00e8 il Nirito (806\u00a0m), seguito dal Merovigli (669\u00a0m). \nStoria.\nL'isola fu abitata gi\u00e0 dal XXII secolo a.C. ed ebbe particolare rilevanza durante il periodo miceneo. Gli scavi condotti dalla Scuola britannica di Atene dal 1930 al 1939 sotto la direzione di W.A. Heurtley, rivelarono resti di una formazione palaziale cinta da mura ciclopiche sulla collina di Pilikata (fuori dal villaggio di Stavros), e presso la baia di Polis un santuario consacrato alle Ninfe attivo dall'epoca micenea, dove da quella ellenistica \u00e8 attestato un vero e proprio culto della figura di Ulisse. L'importanza della parte nord nel periodo pi\u00f9 remoto della storia itacese \u00e8 confermato anche dagli scavi condotti di recente dall'Universit\u00e0 di Ioannina nella localit\u00e0 denominata \"Scuola di Omero\" (sempre nel comprensorio di Stavros), dove in epoca micenea si ergeva un palazzo fortificato. Dopo il medioevo ellenico il centro principale si spost\u00f2 sull'istmo; qui fior\u00ec la citt\u00e0 di Alalkomene, dalla posizione imprendibile celebrata da Cicerone nel \"De oratore\" (I, 44): \"... ut Ithacam illam in asperrimis saxulis tamquam nidulum adfixam\". La citt\u00e0, probabilmente sotto l'influenza corinzia, era per\u00f2 indipendente; lo testimoniano un trattato di Aristotele sulla \"Costituzione degli Itacesi\" che non ci \u00e8 pervenuto, e le monete del III sec. a.C con l'effige di Ulisse sul retto e quella di Atena sul verso che portano la scritta \u0399\u0398\u0391\u039a\u03a9\u039d (\"di Itaca\"). Gli scavi protoarcheologici svolti ai piedi della collina nel 1812-13 da europei di diverse nazionalit\u00e0 portarono alla luce, in sepolture di epoca ellenistica in romana, un vero e proprio \"tesoro di Itaca\" (oggi disperso in vari musei del mondo) che conferma la prosperit\u00e0 dell'isola in questo periodo. \nI Romani la occuparono nel II secolo a.C., ed in seguito essa divenne parte dell'Impero bizantino. Dalla met\u00e0 dell'VIII secolo fa parte del \"thema\" (distretto militare) di Cefalonia, istituito per sostenere gli interessi bizantini in Italia meridionale. Con la conquista di Bari da parte dei Normanni di Sicilia nel 1071, Bisanzio perde, oltre ai possedimenti territoriali, anche il controllo sul braccio di mare tra l'Italia e la Grecia, aprendo cos\u00ec la strada a una rinascita della pirateria. I resoconti di due pellegrini per la Terra Santa, Philip August e Benedetto di Petersburgh, rispettivamente del 1190 e del 1191, descrivono Itaca e Cefalonia come famigerati covi di pirati. Le vicende delle isole ionie si inseriscono per tutto questo periodo nei tentativi di espansione dei Normanni di Sicilia verso est; a partire dalla campagna di Roberto il Guiscardo (che muore a Cefalonia nel 1085), sino alla definitiva conquista (1185) dell'arcipelago da parte di Margaritone da Brindisi, che viene nominato da Guglielmo II signore di Itaca, Cefalonia e Zacinto. Nel 1194 subentra il dominio personale di Maio (o Matteo) Orsini il quale, inizialmente vassallo dei Normanni, cerca in seguito la protezione del papa e di Venezia. Gli Orsini governeranno sino al 1357, quando Leonardo Tocco, membro di una nobile famiglia di Benevento, fu nominato \"Conte di Cefalonia, Signore di Itaca e Zacinto\". Il principato dei Tocco si mosse con scaltrezza nel complesso quadro politico del periodo, e nel 1411-16 Carlo I Tocco riusc\u00ec a conquistare l'Epiro, aggiungendo ai suoi titoli quello di \"Despota di Ioannina e Arta\". La prima fase del dominio delle potenze italiane sulle isole ionie termina nel 1479, quando i Turchi prendono Cefalonia e Itaca. \nSeguono due decenni di alterne vicende belliche nelle quali Venezia emerge come principale antagonista dell'inarrestabile espansione ottomana, giungendo infine, nel 1504, a ottenere il controllo di Cefalonia e Itaca (quest'ultima praticamente spopolata). Lo stato di abbandono in cui versava fu fronteggiato con un decreto del Senato veneziano del 18 marzo 1504 che accordava l'esenzione delle tasse per cinque anni a chi si stabiliva sull'isola. Una vera e propria ripresa si ha per\u00f2 solo nel corso del Seicento, quando alla coltivazione dell'olio e del grano si aggiunge quella (importata da Zacinto) dell'uva sultanina, che sino all'Ottocento rimarr\u00e0 un'importante fonte di esportazione, soprattutto sul mercato inglese. I Veneziani potenziano anche l'approdo di Vathi, che a partire dal Settecento si svilupper\u00e0 diventando la capitale dell'isola (in precedenza, per la paura della pirateria, gli abitati si trovavano in alto lontano dalle coste; la capitale nel periodo medioevale era Paleochora, le cui rovine sono a tutt'oggi visitabili sulle pendici del monte Peteliatiko). La ripresa del periodo veneziano \u00e8 testimoniata anche dalle testimonianze artistiche, tra cui spicca il ciclo di affreschi della chiesa di Anoghi, di scuola epirota e databile alla fine del XVII secolo. Al periodo tra Cinque e Seicento risalgono inoltre le prime, fugaci descrizioni di Itaca in resoconti di studiosi e viaggiatori europei, come il \"Grande Insulaire et Pilotage\" (1586) del cosmografo reale di Francia Andr\u00e9 Thevet, e il \"Voyage d'Italie, de Gr\u00e8ce et du Levant\" (1679) di Jacob Spon e George Wheler. \nNel 1797 col trattato di Campoformio termin\u00f2 la plurisecolare dominazione veneziana e le isole ionie passarono alla Francia; grazie al prestigio crescente presso gli occidentali della reputazione omerica di Itaca, il nuovo dipartimento (che comprendeva anche Cefalonia e aveva la capitale ad Argostoli), prese il nome ufficiale di Dipartimento di Itaca. Un'alleanza russo-turca strapper\u00e0 le isole ai francesi e porter\u00e0, nel 1800, alla fondazione della Repubblica delle Sette Isole Unite sotto sovranit\u00e0 ottomana e protettorato russo. Fu questa la prima esperienza di autogoverno greco, in cui ebbero un ruolo principale i greco-veneti, tra i quali Giovanni Capodistria. Nel 1809 il Regno Unito prese possesso militare delle isole, il cui destino fu deciso dagli accordi del Congresso di Vienna, che prevedevano la fondazione degli Stati Uniti delle Isole ionie, un'entit\u00e0 statale indipendente posta sotto protettorato britannico. Nel 1816 Sir Thomas Maitland, primo Lord High Commissioner del nuovo stato, sbarc\u00f2 a Corf\u00f9, e l'anno successivo venne approvata la Costituzione. \nNonostante le turbolenze politiche questo periodo di transizione \u00e8 per\u00f2 molto florido dal punto di vista economico e culturale. La creazione di una flotta mercantile basata a Vathi nel corso del Seicento, aveva portato nel secolo successivo i mercanti itacesi a essere protagonisti nella colonizzazione commerciale greca delle sponde del mar Nero, dalle quali veniva importato grano verso i mercati dell'Europa occidentale. L'afflusso in patria di ricchezze accumulate grazie al commercio e all'attivit\u00e0 di armatori rese Vathi un centro florido e cosmopolita; William Gell, che la visit\u00f2 nel 1807, afferm\u00f2 di avervi trovato \"confort di alto livello, con i negozi che vendono caviale e pesce salato di ogni tipo\" e che \"gli strati superiori della societ\u00e0 sono in genere ben istruiti e in grado di parlare in greco, italiano e spesso in francese con uguale competenza\" La crescita della popolazione aveva ne frattempo raggiunto gli ottomila abitanti. Contemporaneamente, l'isola viene \"riscoperta\" per l'Occidente proprio da William Gell, che la esplora tutta \"Odissea\" alla mano e nel 1807 pubblica il celebre \"The Geography and Antiquities of Ithaka\", uno testo di enorme successo in cui si accrediter\u00e0 come scopritore del palazzo di Ulisse. Sull'eco delle sue esplorazioni si svolgeranno, a cavallo del 1812-13, i primi scavi archeologici nella citt\u00e0 di Alalkomene. Nell'agosto del 1823 Lord Byron vi trascorse una breve vacanza prima di partire per Missolonghi; visit\u00f2 Vathi e il monastero di Kathara, ma non mostr\u00f2 nessun interesse per i resti archeologici.\nIl periodo del protettorato inglese vide diverse innovazioni; furono costruite le prime strade, in particolare quella che da Vathi conduce alla parte nord costeggiando il massiccio del Nerito, e venne creato un sistema di istruzione pubblica che era stato del tutto assente nel periodo veneziano. Nei primi anni Lord Guilford, che era stato nominato Lord of Education, contempl\u00f2 persino l'idea di fondare la prima universit\u00e0 sul suolo greco a Itaca; i lavori erano in procinto di iniziare su un terreno concesso dagli abitanti quando lo scoppio della Guerra d'indipendenza greca nel 1821 non sugger\u00ec di spostare il progetto a Corf\u00f9 in quanto isola molto meglio difendibile. Proprio con la fondazione dello stato greco gli Stati Uniti delle Isole Ionie furono sempre pi\u00f9 minati dal movimento che chiedeva l'enosis (unione) con la Grecia, che fu concessa nel 1864. Anche dopo il cambiamento di regime politico Itaca continu\u00f2 a prosperare grazie ai traffici col mar Nero. Ai primi del Novecento tocc\u00f2 un picco di dodicimila abitanti. Nel 1902 l'armatore Georgios Drakoulis costru\u00ec sul lungomare di Vathi la dimora in stile neoclassico ancora visibile, e a un altro armatore, Stanathos, si deve la fondazione nel 1907 di un Istituto nautico, la prima scuola nel suo genere in Grecia. Nel 1922 grazie al mecenatismo di Drakoulis venne inaugurata la prima centrale elettrica, che serviva Vathi e Perachori. Il declino si manifester\u00e0 solo dopo la Prima guerra mondiale, quando la marineria greca spost\u00f2 in massa le sue operazioni al Pireo. Inizi\u00f2 una massiccia emigrazione, rivolta soprattutto all'Australia e al Sud Africa, che port\u00f2 a un drastico calo della popolazione. Un terremoto nel 1953 ha procurato gravi danni in tutta l'isola, ma la ricostruzione \u00e8 stata abbastanza fedele alla tipologia dell'edilizia tradizionale. \nItaca e l'Odissea.\nItaca \u00e8 universalmente nota per essere stata, secondo la leggenda, la patria dell'eroe leggendario Ulisse (Odisseo) e per esservi ambientata parte dell\"Odissea\", il celeberrimo poema di Omero. Secondo alcuni studiosi Itaca potrebbe essere la patria di Omero stesso. Tuttavia, fin dall'antichit\u00e0 si \u00e8 notata incoerenza tra la descrizione dell'isola nel poema e l'Itaca visibile. In particolare, tre aspetti della descrizione rappresentano le pi\u00f9 grandi incongruenze. In primo luogo, l'antica Itaca \u00e8 descritta come un'isola piana (\u00ab\u00bb), invece l'odierna \u00e8 un'isola montuosa. Poi \u00e8 descritta come \u00abla pi\u00f9 inoltrata nel mare, diretta verso il tramonto\u00bb (\u00ab\u00bb), e da ci\u00f2 si dovrebbe supporre che si trovi all'estremit\u00e0 occidentale del proprio arcipelago, invece nell'arcipelago dell'odierna Itaca \u00e8 Cefalonia l'isola pi\u00f9 occidentale. Infine, non \u00e8 chiaro a quali isole moderne (presumibilmente nel medesimo arcipelago) dovrebbero corrispondere quelle che Omero chiama Dulichio e Same.\nLo storiografo greco Strabone, del primo secolo d.C., nella sua \"Geografia\", fu il primo a identificare l'isola di Odisseo con la moderna Itaca. Basandosi sui primi commentatori dell\"Odissea\", tradusse la parola non come \"priva di rilievi\" bens\u00ec come \"vicina alla terraferma\". Identific\u00f2 l'omerica Same con la moderna Cefalonia, e ritenne che Dulichio fosse un'isola delle odierne Echinadi. Inoltre, la moderna Itaca si trova pi\u00f9 a nord di Cefalonia, di Zacinto e di quella che lui presupponeva essere Dulichio, e pertanto ritenne che l'omerico \u00abla pi\u00f9 inoltrata nel mare, diretta verso il tramonto\u00bb andasse in realt\u00e0 tradotto come \u00abdiretta verso il nord\u00bb.\nLa teoria di Strabone non raccolse per\u00f2 il consenso di tutta la comunit\u00e0 letteraria. In et\u00e0 moderna alcuni studiosi hanno obiettato che l'Itaca di Omero potrebbe invece essere un'isola oggi nota con altro nome. La teoria pi\u00f9 conosciuta in proposito \u00e8 quella di Wilhelm D\u00f6rpfeld, secondo cui l'Itaca omerica sarebbe da individuare nella vicina isola di Leucade.\nEconomia.\nTurismo.\nIl capoluogo, Vathy, situato al fondo di una profonda baia, porto naturale fra i migliori, \u00e8 un approdo eccellente per i velisti. Itaca si \u00e8 molto sviluppata turisticamente negli ultimi anni, con creazione di nuove strutture ricettive che comunque finora hanno relativamente salvaguardato l'ambiente naturale.\n\u00c8 meta abituale di escursioni giornaliere dalle circostanti isole dell'arcipelago delle isole Ionie. Scavi archeologici hanno dimostrato l'esistenza sull'isola di abitati di epoca micenea, ma non hanno permesso ancora di localizzare con precisione l'eventuale reggia di Ulisse, oppure luoghi corrispondenti alla tradizione omerica. Negli anni Ottanta l'isola ha incrementato la propria notoriet\u00e0 quando Carlo d'Inghilterra e la moglie Diana hanno trascorso parte della loro luna di miele fra Cefalonia ed Itaca.\nAmministrazione.\nIl comune faceva parte della prefettura di Cefalonia, soppressa nel 2011 a seguito del Programma Callicrate e costituisce l'unico comune dell'unit\u00e0 periferica omonima che comprende, oltre all'isola di Itaca, anche le isole di Arkoudi e Atokos situate nei pressi di Capo Melissa e le isole dell'arcipelago delle Echinadi.\nLocalit\u00e0.\nOltre al capoluogo Vathy, compongono il comune le seguenti localit\u00e0: Aetos, Afales, Agios Ioannis, Agia Saranta, Anogi, Exogi, Frikes, Kalivia, Kathara, Kioni, Kolieri, Lachos, Lefki, Marmaka, Perachori, Piso Aetos, Platrithia, Rachi, Stavros.\nSpiagge.\nLe spiagge pi\u00f9 famose di Itaca sono Dexa, Loutsa, Aetos."}
{"id": "57907", "revid": "228587", "url": "https://it.wikipedia.org/wiki?curid=57907", "title": "Ithaca", "text": ""}
{"id": "57908", "revid": "30610", "url": "https://it.wikipedia.org/wiki?curid=57908", "title": "Ithaka", "text": ""}
{"id": "57909", "revid": "1658", "url": "https://it.wikipedia.org/wiki?curid=57909", "title": "Ithaki", "text": ""}
{"id": "57912", "revid": "1745361", "url": "https://it.wikipedia.org/wiki?curid=57912", "title": "Urania", "text": ""}
{"id": "57914", "revid": "124929150", "url": "https://it.wikipedia.org/wiki?curid=57914", "title": "Martino di Tours", "text": "Originario della Pannonia, nell'odierna Ungheria, esercit\u00f2 il suo ministero nella Gallia del tardo impero romano.\nTra i primi santi non martiri proclamati dalla Chiesa cattolica, \u00e8 venerato anche da quella ortodossa e da quella copta. Si celebra l'11 novembre, giorno dei suoi funerali avvenuti nell'odierna Tours. \u00c8 considerato uno dei grandi santi della Gallia insieme a Dionigi, Liborio, Privato, Saturnino, Marziale, Ferreolo e Giuliano. In Italia vi sono oltre 900 chiese a lui dedicate. \u00c8 uno dei fondatori del monachesimo in Occidente.\nBiografia.\nMartino nacque a Sabaria Sicca (odierna Szombathely, in Ungheria) in un avamposto dell'impero romano alle frontiere con la Pannonia. Il padre, tribuno militare della legione, gli diede il nome di Martino in onore di Marte, il dio della guerra. Ancora bambino si trasfer\u00ec coi genitori a Pavia, dove suo padre aveva ricevuto un podere in quanto ormai veterano, e in quella citt\u00e0 trascorse l'infanzia. A dieci anni fugg\u00ec di casa per due giorni che trascorse in una chiesa (probabilmente a Pavia).\nNel 331 un editto imperiale obblig\u00f2 tutti i figli di veterani ad arruolarsi nell'esercito romano. Fu reclutato nelle \"Scholae\" imperiali, corpo scelto di unit\u00e0 perfettamente equipaggiate: disponeva quindi di un cavallo e di uno schiavo. Fu inviato in Gallia, presso la citt\u00e0 di Amiens, nei pressi del confine, e l\u00ec pass\u00f2 la maggior parte della sua vita da soldato. Faceva parte, all'interno della guardia imperiale, di truppe non combattenti che garantivano l'ordine pubblico, la protezione della posta imperiale, il trasferimento dei prigionieri o la sicurezza di personaggi importanti.\nLa tradizione del taglio del mantello.\nIn qualit\u00e0 di \"circitor\", il suo compito era la ronda di notte e l'ispezione dei posti di guardia, nonch\u00e9 la sorveglianza notturna delle guarnigioni. Durante una di queste ronde avvenne l'episodio che gli cambi\u00f2 la vita (e che ancora oggi \u00e8 quello pi\u00f9 ricordato e pi\u00f9 usato dall'iconografia). Nel rigido inverno del 335 Martino incontr\u00f2 un mendicante seminudo. Vedendolo sofferente, tagli\u00f2 in due il suo mantello militare (la clamide bianca della guardia imperiale) e lo condivise con il mendicante.\nLa notte seguente vide in sogno Ges\u00f9 rivestito della met\u00e0 del suo mantello militare. Ud\u00ec Ges\u00f9 dire ai suoi angeli: \u00abEcco qui Martino, il soldato romano che non \u00e8 battezzato, egli mi ha vestito\u00bb. Quando Martino si risvegli\u00f2 il suo mantello era integro. Il mantello miracoloso venne conservato come reliquia ed entr\u00f2 a far parte della collezione di reliquie dei re Merovingi dei Franchi. Il termine latino medievale per \"mantello corto\", \"cappella\", venne esteso alle persone incaricate di conservare il mantello di san Martino, i \"cappellani\", e da questi venne applicato all'oratorio reale, che non era una chiesa, chiamato cappella.\nConversione al cristianesimo.\nIl sogno ebbe un tale impatto su Martino, che egli, gi\u00e0 catecumeno, venne battezzato la Pasqua seguente e divenne cristiano. Martino rimase ufficiale dell'esercito per una ventina d'anni raggiungendo il grado di ufficiale nelle \"alae scholares\" (un corpo scelto). Giunto all'et\u00e0 di circa quarant'anni, decise di lasciare l'esercito, secondo Sulpicio Severo dopo un acceso confronto con Giuliano, il Cesare delle Gallie in seguito noto come \"Apostata\". L\u00ec Inizi\u00f2 la seconda parte della sua vita. \nMartino si impegn\u00f2 nella lotta contro l'eresia ariana, condannata al I concilio di Nicea (325), e venne per questo anche frustato (nella nativa Pannonia) e cacciato, prima dalla Francia, poi da Milano, dove erano stati eletti vescovi ariani. Nel 357 si rec\u00f2 quindi sull'Isola Gallinara ad Albenga, dove condusse quattro anni di vita in eremitaggio parziale, poich\u00e9 non del tutto solo, visto che le cronache segnalano che sarebbe stato in compagnia di un \"prete, uomo di grandi virt\u00f9\", e per un periodo con Ilario di Poitiers; su quest\u2019isola, dove vivevano le galline selvatiche, si cibava di elleboro, una pianta che ignorava fosse velenosa. Una leggenda narra che trovandosi in punto di morte per aver mangiato quest\u2019erba, preg\u00f2 e venne miracolato. Tornato quindi a Poitiers, al rientro del vescovo cattolico, divenne monaco e venne presto seguito da nuovi compagni, fondando uno dei primi monasteri d'occidente, a Ligug\u00e9, sotto la protezione del vescovo Ilario.\nVescovo di Tours.\nNel 371 i cittadini di Tours lo vollero loro vescovo, anche se alcuni chierici avanzarono resistenze per il suo aspetto trasandato e le origini plebee. Come vescovo, Martino continu\u00f2 ad abitare nella sua semplice casa di monaco e prosegu\u00ec la sua missione di propagatore della fede, creando nel territorio nuove piccole comunit\u00e0 di monaci. Avvi\u00f2 un'energica lotta contro l'eresia ariana e il paganesimo rurale, interrompendo anche cortei funebri per il sospetto di paganesimo. Inoltre predic\u00f2, battezz\u00f2 villaggi, abbatt\u00e9 templi, alberi sacri e idoli pagani, dimostrando comunque compassione e misericordia verso chiunque. La sua fama ebbe ampia diffusione nella comunit\u00e0 cristiana dove, oltre ad avere fama di taumaturgo, veniva visto come un uomo dotato di carit\u00e0, giustizia e sobriet\u00e0.\nMartino aveva della sua missione di \u201cpastore\u201d un concetto assai diverso da molti vescovi del tempo, uomini spesso di abitudini cittadine e quindi poco conoscitori della campagna e dei suoi abitanti. Uomo di preghiera e di azione, Martino percorreva personalmente i distretti abitati dai servi agricoltori, dedicando particolare attenzione all'evangelizzazione delle campagne. Nel 375 fond\u00f2 a Tours un monastero, a poca distanza dalle mura, che divenne, per qualche tempo, la sua residenza. Il monastero, chiamato in latino \"Maius monasterium\" (monastero grande), divenne in seguito noto come \"Marmoutier\". Nelle comunit\u00e0 monastiche fondate da Martino non c'era comunque ancora l'attenzione liturgica che si riscontrer\u00e0 successivamente nell'esperienza benedettina grazie all'apostolato di san Mauro: la vita era piuttosto incentrata nella condivisione, nella preghiera e, soprattutto, nell'impegno di evangelizzazione.\nMartino mor\u00ec l'8 novembre 397 a Candes-Saint-Martin, dove si era recato per mettere pace tra il clero locale. La sua morte, avvenuta in fama di santit\u00e0 anche grazie ai miracoli attribuitigli, segn\u00f2 l'inizio di un culto nel quale la generosit\u00e0 del cavaliere, la rinunzia ascetica e l'attivit\u00e0 missionaria erano associate. Tra i miracoli che gli sono stati attribuiti, ci sono anche tre casi di risurrezione, per cui veniva designato \u00abTrium mortorum suscitator\u00bb, cio\u00e8 \u00abColui che resuscit\u00f2 tre morti\u00bb. San Perpetuo, vescovo di Tours dal 461 al 491, commission\u00f2 al poeta e retore Paolino di P\u00e9rigueux una biografia di San Martino di Tours, che fu redatta in versi, distribuiti in sei libri.\nCulto.\nSan Martino di Tours viene ricordato l'11 novembre, sebbene questa non sia la data della sua morte, ma quella della sua sepoltura. Questa data \u00e8 diventata una festa straordinaria in tutto l'Occidente, grazie alla sua popolare fama di santit\u00e0 e al numero notevole di cristiani che portavano il nome di Martino. Nel Concilio di M\u00e2con era stato deciso che sarebbe stata una festa non lavorativa.\nIn Europa sono state dedicate al santo moltissime chiese, fin dal pieno Medioevo. La basilica a lui dedicata in Tours, l'edificio religioso francese pi\u00f9 grande di quei tempi, fu tradizionale meta di pellegrinaggi medievali. Nel 1562, in seguito alle lotte di religione che insanguinarono la Francia, fu messa a sacco dai protestanti e le sue spoglie date alle fiamme, tanto era il suo richiamo simbolico. Durante il periodo della rivoluzione francese la basilica fu demolita quasi completamente; rimasero due torri, ancora oggi visibili. Nel 1884 fu progettata una nuova basilica che fu consacrata nel 1925.\nMolte chiese in Europa sono dedicate a San Martino. Tra queste Lucca e Belluno hanno dedicato a San Martino la propria Cattedrale. L'11 novembre i bambini delle Fiandre e delle aree cattoliche della Germania e dell'Austria, nonch\u00e9 dell'Alto Adige, partecipano a una processione di lanterne, ricordando la fiaccolata in barca che accompagn\u00f2 il corpo del santo a Tours. Spesso un uomo vestito come Martino cavalca in testa alla processione. I bambini cantano canzoni sul santo e sulle loro lanterne. Il cibo tradizionale di questo giorno \u00e8 l'oca. Secondo la leggenda, Martino era riluttante a diventare vescovo, motivo per cui si nascose in una stalla piena di oche; il rumore fatto da queste rivel\u00f2 per\u00f2 il suo nascondiglio alla gente che lo stava cercando. In anni recenti la processione delle lanterne si \u00e8 diffusa anche nelle aree protestanti della Germania, nonostante il fatto che la Chiesa protestante non riconosca il culto dei santi.\nL'episodio delle oche \u00e8 rimasto nella tradizione scandinava. Una volta si celebrava in tutta la Svezia, mentre ora \u00e8 rimasto nella regione meridionale della Scania. La sera del 10 novembre si festeggia la tradizione con un menu a base di \"svartsoppa\", zuppa a base di brodo, sangue (preferibilmente d'oca) e spezie, oca e torta di mele.\nIn Italia il culto del Santo \u00e8 legato alla cosiddetta estate di San Martino la quale si manifesta, in senso meteorologico, all'inizio di novembre e d\u00e0 luogo ad alcune tradizionali feste popolari. Nel comune abruzzese di Scanno, ad esempio, in onore di San Martino si accendono grandi fuochi detti \"glorie di San Martino\" e le contrade si sfidano a chi fa il fuoco pi\u00f9 alto e durevole. A Venezia e provincia l'11 novembre \u00e8 usanza preparare il dolce di San Martino, un biscotto dolce di pasta frolla con la forma del Santo con la spada a cavallo, decorato con glassa di albume e zucchero ricoperta di confetti e caramelle (tuttavia questa tradizione si \u00e8 ormai diffusa in gran parte del Veneto); \u00e8 usanza inoltre che i bambini della citt\u00e0 lagunare intonino un canto d'augurio casa per casa e negozio per negozio, suonando padelle e strumenti di fortuna, in cambio di qualche monetina o qualche dolcetto (vedi Festa di San Martino).\nA Palermo si preparano i biscotti di San Martino \"abbagnati nn'o muscatu\" (inzuppati nel vino moscato di Pantelleria), a forma di pagnottella rotonda grande come un'arancia e l'aggiunta nell'impasto di semi d'anice (o finocchio selvatico) che conferisce loro un sapore e un profumo particolare. Nel Salento, in particolare a Lecce e provincia, il culto del Santo \u00e8 molto sentito sia a livello religioso che folcloristico. Si organizzano imponenti pranzi e cene con famiglia e amici festeggiando con carne, castagne, \"pittule\" salentine e soprattutto vino. Spesso il giorno successivo viene concesso un ingresso posticipato a scuola o al lavoro.\nIn molte regioni d'Italia l'11 novembre \u00e8 simbolicamente associato alla maturazione del vino nuovo (da qui il proverbio \"A San Martino ogni mosto diventa vino\") ed \u00e8 un'occasione di ritrovo e festeggiamenti nei quali si brinda, appunto, stappando il vino appena maturato e accompagnato da castagne o caldarroste. Sebbene non sia praticata una celebrazione religiosa a tutti gli effetti (salvo nei paesi dove San Martino \u00e8 protettore), la festa di San Martino risulta comunque particolarmente sentita dalla popolazione locale. Nel nord Italia, specialmente nelle aree agricole, fino a non molti anni fa tutti i contratti (di lavoro ma anche di affitto, mezzadria, ecc) avevano inizio (e fine) l'11 novembre, data scelta in quanto i lavori nei campi erano gi\u00e0 terminati senza per\u00f2 che fosse gi\u00e0 arrivato l'inverno. Per questo, scaduti i contratti, chi aveva una casa in uso la doveva lasciare libera proprio l'11 novembre e non era inusuale, in quei giorni, imbattersi in carri strapieni di ogni masserizia che si spostavano da un podere all'altro, facendo \"San Martino\", nome popolare, proprio per questo motivo, del trasloco. Ancora oggi in molti dialetti e modi di dire del nord \"fare San Martino\" mantiene il significato di traslocare.\nIl santo \u00e8 inoltre ricordato ad Arezzo dal Quartiere di Porta Crucifera, di cui \u00e8 protettore, uno dei quattro quartieri che disputano la Giostra del Saracino. Il pittore trecentesco Simone Martini dipinse un ciclo di affreschi sulla vita del santo in una cappella nella chiesa inferiore della Basilica di San Francesco ad Assisi (cappella di San Martino (Assisi)). Una curiosit\u00e0: nella antica Basilica di Santa Maria Assunta a Torcello, San Martino \u00e8 raffigurato nel mosaico dei 4 grandi Dottori della Chiesa con Ambrogio, Agostino e Gregorio Magno al posto di Girolamo.\nPatronati.\nIn Italia, San Martino \u00e8 considerato patrono dell'Arma di Fanteria dell'Esercito; \u00e8 stato proclamato patrono del volontariato dalla Conferenza Episcopale Italiana del 2021; inoltre dei seguenti comuni e frazioni italiani:\nLa Cattedrale di Pistoia venne dedicata a San Martino data la sua dipendenza dalla diocesi di Lucca dall'VIII secolo.\nNell'arte.\nTra il 1312 e il 1318 Simone Martini affresc\u00f2 la cappella a lui dedicata nella Basilica inferiore a Assisi con dieci episodi della vita del santo.\nPellegrinaggi.\nDal 2009, per iniziativa dei governi della Repubblica d'Ungheria e della Repubblica di Slovenia, con l'aiuto dell'Unione europea, \u00e8 stato inaugurato un itinerario di pellegrinaggio dedicato a San Martino che, sotto il nome di Via Sancti Martini, unisce, oltre ai luoghi di nascita e di morte del santo, anche varie localit\u00e0 in Italia, Croazia e Germania.. Il progetto europeo nel 2019 sta arrivando alla sua tappa finale; una parte del tracciato percorso dal Santo \u00e8 stata studiata durante il pellegrinaggio organizzato partendo dalla citt\u00e0 natale di Martino, Szombathely in Ungheria, fino ad Albenga. Il progetto vuole mettere al centro la figura di Martino come pellegrino tra i popoli europei, nello spirito dell'accoglienza reciproca."}
{"id": "57918", "revid": "93817929", "url": "https://it.wikipedia.org/wiki?curid=57918", "title": "Berretti verdi", "text": ""}
{"id": "57919", "revid": "767487", "url": "https://it.wikipedia.org/wiki?curid=57919", "title": "Amerigo (album Francesco Guccini)", "text": "Amerigo (1978) \u00e8 l'ottavo album di Francesco Guccini. Il titolo del disco deriva dal nome del noto esploratore Amerigo Vespucci, al quale viene accostata la storia del prozio del cantautore, Enrico Guccini.\nTracce.\nLATO A\nLATO B\nTutte le canzoni sono di Francesco Guccini, ad eccezione di \"Mondo nuovo\" (musica di Pietro Guccini).\nFormazione.\nTra i musicisti che partecipano all'incisione \u00e8 da ricordare il chitarrista Gianfranco Coletta, fondatore con Ettore De Carolis dei Chetro &amp; Co. e poi componente dapprima del Banco del Mutuo Soccorso e poi degli Alunni del Sole."}
{"id": "57922", "revid": "1996278", "url": "https://it.wikipedia.org/wiki?curid=57922", "title": "Poitiers", "text": "Poitiers (pronuncia francese , in pittavino-santongese \"Potchiers\", in italiano arcaico \"Poitieri\") \u00e8 una citt\u00e0 della Francia centrale di abitanti, sul fiume Clain, \"prefettura\" (capoluogo) del \"dipartimento\" della Vienne nella regione della Nuova Aquitania.\nI suoi abitanti, come quelli del Poitou sono chiamati \"Poitevins\" o, nella forma arcaica, \"Pictaviens\".\nIl motto della citt\u00e0 \u00e8: \"Sainte, saine et savante\" (in italiano: \"Santa, sana e sapiente\").\nGeografia fisica.\nLa citt\u00e0 di Poitiers \u00e8 situata alla soglia del Poitou, punto di passaggio poco elevato tra il Massiccio Armoricano a ovest e il Massiccio Centrale a est. Si tratta dunque di un punto di passaggio che consente un facile ingresso nel bacino parigino e in quello aquitano. A questo si aggiunge una posizione privilegiata su una rotta commerciale e militare.\nIl sito su cui sorge Poitiers \u00e8 una vasta altura posta tra le valli della Boivre e del Clain, che domina da una cinquantina di metri d'altezza, come se fosse un promontorio. Questo promontorio \u00e8 collegato a sud all'altopiano circostante da uno stretto peduncolo, nel luogo chiamato \"Tranch\u00e9e\" (affettato), che deriva il suo nome dal fossato scavato per tagliare questo passaggio ed isolare cos\u00ec il luogo dal territorio circostante.\nIl primo fossato risale all'oppidum gallo, e venne mantenuto fino al XVIII secolo. L'aspetto difensivo del sito \u00e8 quindi preponderante, ma l'interesse proviene anche da una vasta superficie (quasi 3\u00a0km\u00b2) facilmente difendibile, almeno fino all'invenzione dell'artiglieria. Queste due caratteristiche, estensione e facilit\u00e0 di difesa, fecero s\u00ec che il sito dove sorgeva la citt\u00e0 non venisse spostato in epoca romana come accadde per altri insediamenti. Questo vasto spazio permise inoltre di far pascolare il bestiame, e a partire dal medioevo, coltivare orti e vigne.\nI fiumi venivano attraversati in precisi punti di guado su cui sorsero, in seguito, gli attuali Ponte Joubert e Ponte Saint-Cyprien. In caso di assedio, questi venivano demoliti.\nStoria.\nPoitiers venne fondata dalla trib\u00f9 dei Pictoni in epoca antecedente alla conquista romana della Gallia con il nome di Lemono (in latino \"Limonum\").\nIn questo luogo vennero combattute tre importanti battaglie.\nAntichit\u00e0.\nLa citt\u00e0 esisteva gi\u00e0 dall'arrivo di Cesare, sotto forma di oppidum celtico chiamato \"Lemonum\", termine che deriverebbe dal gallico \"Lemo-\" (olmo). La citt\u00e0 prese in seguito il nome di Poitiers, dal popolo dei Pictoni. I Romani la riorganizzarono nel I secolo d. C., dotandola di arene, terme, acquedotti, il che la port\u00f2 a un livello di primo piano.\n\u00c8 probabile che nel II secolo d. C. la citt\u00e0 fosse la capitale della provincia d'Aquitania.\nAlla fine del III secolo, spesse mura costruite in fretta cingevano la citt\u00e0, ridotta alla sommit\u00e0 del promontorio.\nSant'Ilario evangelizz\u00f2 la citt\u00e0 nel IV secolo, epoca a cui risalgono le fondazioni del Battistero di San Giovanni.\nMedioevo.\nNel Medioevo, Poitiers traeva vantaggio dalla sua posizione difensiva e lontana dal centro del potere franco. Sede vescovile dal IV secolo, la citt\u00e0 era anche capitale della contea del Poitou, i cui conti governavano un importante principato comprendente il Poitou e l'Aquitania.\nNel VI e nell'VIII secolo vide le due battaglie gi\u00e0 ricordate sopra, la seconda delle quali segn\u00f2 il limite estremo raggiunto dall'espansione araba.\nNel IX secolo, il nome \"Grand-rue\" appare sulle carte. \u00c8 la pi\u00f9 antica traccia del nome di una via in Europa. Questa via corrisponde alla linea di minor pendenza per salire dal guado (oggi ponte) di Saint-Joubert all'altopiano ed \u00e8 un itinerario risalente all'Et\u00e0 del Ferro. Orientata grosso modo nella direzione est-ovest, serviva da decumano al reticolo ortogonale delle vie dell'epoca romana.\nSempre nel IX secolo, l'abate Mellebaude fece costruire l'Ipogeo des Dunes.\nLa duchessa Eleonora (Alienore) d'Aquitania, contessa di Poitiers e regina d'Inghilterra, fece costruire le nuove mura nel XII secolo. Lunghe 6000 metri, queste mura circondavano tutto il promontorio. La duchessa concesse una carta comunale alla citt\u00e0 nel 1199, fece costruire un nuovo mercato e comp\u00ec lavori importanti al Palazzo di Giustizia o Palazzo dei Conti-Duchi.\nMorta Eleonora a Poitiers nell'aprile del 1204, la citt\u00e0 fu presa da Filippo Augusto al figlio di Alienore e del re d'Inghilterra Henry Plantagenet il duca, Richard Lionheart, nell'agosto dello stesso anno.\nVisto che la strada del pellegrinaggio verso Santiago di Compostela passa per Poitiers, la citt\u00e0 accoglie numerosi pellegrini, che si fermano per venerare le reliquie di Santa Radegonda o di Sant'Ilario di Poitiers.\nNel XIV secolo, la citt\u00e0 finisce nelle mani del terzo figlio di Giovanni II il buono, il duca di Berry. Egli fa abbellire il palazzo medievale dei conti di Poitiers, sistemando il particolare il maschio (detto \u201cMaubergeon\u201d). Fa abbellire anche l'antico castello triangolare. Nel 1358 fa costruire uno dei primi campanili, il \u201cGrande orologio\u201d, oggi scomparso.\nDurante gli anni pi\u00f9 bui della guerra dei cent'anni, la citt\u00e0 accoglie il parlamento reale, nel 1418. \u00c8 a Poitiers che fu verificata per la prima volta, dalle matrone, la questione della verginit\u00e0 di Giovanna d'Arco, nel 1429, prima di ricevere il comando dell'armata reale.\nSfruttando i favori reali e la presenza di numerosi eruditi in esilio da Parigi, Poitiers ottenne la creazione di un'Universit\u00e0 nel 1431, che conter\u00e0 4.000 studenti alla fine del XV secolo.\nDal XVI secolo ai nostri giorni.\nLa citt\u00e0 pare non accorgersi dei mutamenti provocati dal Rinascimento. Pochi cambiamenti accadono in quell'epoca nel tessuto urbano, a parte la costruzione di ponti che sostituiscono gli antichi guadi, e la costruzione di alcuni palazzi, come l\u2019\"h\u00f4tel Jean Bauc\u00e9\", \"Fum\u00e9\", \"Berthelot\".\nI poeti Joachim du Bellay e Pierre Ronsard trascorrono del tempo all'Universit\u00e0 di Poitiers, prima di trasferirsi a Parigi.\nLa citt\u00e0 ricava la sua prosperit\u00e0 essenzialmente dalle sue funzioni amministrative: giustizia reale, vescovato, monasteri e l'intendenza della generalit\u00e0 del Poitou. \u00c8 proprio dall'intendenza che scaturiscono alcune evoluzioni alla fine del XVIII secolo: il visconte di Blossac, intendente dal 1750 al 1784, fa costruire un parco alla francese e ordina la distruzione della muraglia di Eleonora d'Aquitania sostituendola con degli ampi viali.\nNel XIX secolo vi furono costruite molte caserme, il che fece di Poitiers una rilevante sede di accantonamenti militari. Intorno al 1850 viene costruita la stazione, che sar\u00e0 bombardata il 13 giugno 1944 durante la Seconda guerra mondiale.\nAlla fine della guerra, la citt\u00e0 subisce un progressivo esodo rurale fino alla met\u00e0 degli anni ottanta. L'attivit\u00e0 principale della citt\u00e0 era principalmente rivolta verso l'industria, con una sede della Michelin.\nIl progetto del Futuroscope, nel 1987, ha permesso a Poitiers di uscire dall'ombra: l'idea di Ren\u00e9 Monory ha lanciato la citt\u00e0 come un centro turistico francese di primo piano. Oggi la citt\u00e0 \u00e8 visitata in parallelo al parco e pu\u00f2 cos\u00ec beneficiare di un turismo sempre pi\u00f9 europeo, e inglese in particolare, con l'apertura di una linea aerea diretta tra Poitiers e Londra Stansted.\nTra le personalit\u00e0 legate alla citt\u00e0 vi \u00e8 Michel Foucault, filosofo, sociologo e saggista, e Jean-Pierre Thiollet, scrittore.\nStudi superiori.\nEcco la lista delle universit\u00e0 della citt\u00e0:"}
{"id": "57923", "revid": "329581", "url": "https://it.wikipedia.org/wiki?curid=57923", "title": "Battaglia di Poitiers", "text": "Il termine battaglia di Poitiers si riferisce a varie battaglie"}
{"id": "57925", "revid": "2034231", "url": "https://it.wikipedia.org/wiki?curid=57925", "title": "Fantascienza soft", "text": "Fantascienza soft (dall'inglese \"soft science fiction\", abbreviata in \"soft SF\"), come il suo complementare opposto fantascienza hard, \u00e8 un termine descrittivo che indica il ruolo e la natura del contenuto della scienza in una storia fantascientifica. Il termine apparve per la prima volta tra la fine degli anni settanta e i primi anni ottanta del Novecento e indicava la fantascienza non basata su ingegneria o \"scienze dure\" (per esempio fisica, astronomia o chimica), ma sulle \"scienze molli\" o \"soft\" e in particolare sulle scienze sociali (antropologia, sociologia, psicologia, scienze politiche, e cos\u00ec via). Un altro senso \u00e8 la fantascienza pi\u00f9 interessata a personaggi, societ\u00e0 o altre idee speculative e temi che non sono legati in modo centrale alle speculazioni scientifiche o ingegneristiche. La fantascienza soft ambienta spesso le sue storie nel prossimo futuro e dimostra pi\u00f9 interesse per lo \"spazio interno\" (\"inner space\").\nDefinizione.\nIn \"The Encyclopedia of Science Fiction\", Peter Nicholls scrive che \"soft SF\" non \u00e8 un \"punto molto preciso della terminologia fantascientifica\" e che il contrasto tra duro e morbido \u00e8 \"talvolta illogico.\" In effetti, i confini tra \"hard\" e\" soft\" non sono n\u00e9 definiti n\u00e9 universalmente accettati, quindi non esiste uno standard unico di \"durezza\" o \"morbidezza\" scientifica. Alcuni lettori potrebbero considerare un segno di \"morbidezza\" qualsiasi deviazione rispetto al possibile o al probabile (ad esempio, viaggi pi\u00f9 veloci della luce o poteri paranormali). Altri potrebbero vedere un accento sul personaggio o sulle implicazioni sociali del cambiamento tecnologico (per quanto possibile o probabile) come un allontanamento dalle questioni scientifiche-ingegneristiche-tecnologiche che a loro parere dovrebbe essere al centro della fantascienza hard. Data questa mancanza di standard oggettivi e ben definiti, \"fantascienza soft\" non indica un genere o un sottogenere della fantascienza, ma una tendenza o qualit\u00e0: uno dei due poli di un asse che ha nell'altro polo la \"fantascienza hard\".\nLa definizione di fantascienza soft viene talvolta utilizzata in senso peggiorativo quando \u00e8 applicata a storie di fantascienza che non impiegano la scienza in maniera rigorosa o che non sono considerate \"propriamente\" di fantascienza. Talvolta viene anche utilizzata come sinonimo della New Wave, un movimento emerso negli anni sessanta e settanta che ha profondamente rivoluzionato la fantascienza in senso umanistico.\nRay Bradbury \u00e8 citato in genere come un buon esempio di scrittore di fantascienza soft. Nelle sue storie brevi raccolte in \"R is for Rocket\" e \"Cronache marziane\" fa uso di temi comuni alla fantascienza hard, come i viaggi spaziali o le colonie marziane, focalizzandosi per\u00f2 sulle sensazioni evocate da questi temi.\n\"Dune\", di Frank Herbert, \u00e8 spesso considerata un'altra opera di fantascienza soft, sebbene i suoi fan non utilizzino di certo questo termine con alcuna accezione negativa.\nUn altro esempio di autore di fantascienza soft \u00e8 Ursula K. Le Guin: il suo ciclo dell'Ecumene descrive molto raramente tecnologie pi\u00f9 complesse di quelle odierne e si focalizza sui sentimenti umani servendosi della caratterizzazione tipica della fantascienza soft.\nDopo una prima parte di carriera interamente dedicata alla hard science-fiction, i fratelli Strugatskij, cos\u00ec come molti altri scrittori russi a partire dagli anni '60 (la seconda ondata di SF russa avviata da Ivan Efremov), si dedicarono diffusamente alla soft science-fiction (c.d. \"mjagkaja nau\u010dnaja fantastika\"), con opere quali \"La chiocciola sul pendio\", \"\u00c8 difficile essere un dio\", \"Un miliardo di anni prima della fine del mondo\". La scrittura degli Strugatskij viene spesso definita \"fantacoscienza\" (si pensi anche a opere come \"Picnic sul ciglio della strada\" e al film che ne trasse nel 1979 il regista Tarkovskij, \"Stalker\")."}
{"id": "57926", "revid": "2215215", "url": "https://it.wikipedia.org/wiki?curid=57926", "title": "Album concerto", "text": "Album concerto \u00e8 un album dal vivo di Francesco Guccini con i Nomadi, pubblicato in Italia nel 1979 dalla EMI. Si tratta del nono album pubblicato da Guccini e dell'ottavo pubblicato dai Nomadi.\nDescrizione.\nIl disco \u00e8 stato registrato dal vivo nel novembre 1979 al Kiwi di Piumazzo e al Club 77 di Pavana. I brani eseguiti sono tutti di Guccini ed erano gi\u00e0 stati pubblicati in suoi album precedenti o in quelli dei Nomadi.\nFormazione.\nOltre a Guccini (voce e chitarra) ed i Nomadi - Augusto Daolio (voce); Beppe Carletti (tastiere); Umbi Maggi (basso); Chris Dennis (violino e chitarre); Paolo Lancellotti (batteria) - nel disco hanno suonato Jimmy Villotti e Juan Carlos Biondini (chitarre).\nIl film del concerto.\nDiretto da Silvano Agosti, il concerto divenne anche un mediometraggio con il titolo \"Francesco Guccini e i Nomadi: un incontro\". Dopo essere stato distribuito nei circuiti cinematografici off, venne ripreso dalla RAI e mandato in onda tre anni dopo, nel 1982. Nonostante le canzoni siano le stesse incluse nell'album, il video differisce da esso per il fatto che i brani compaiono in un differente ordine, oltre che per l'integrale omissione dei dialoghi. La registrazione \u00e8 in vendita su DVD presso i concerti dei Nomadi dal 19 giugno 2010; nel 2011, la EMI ha pubblicato un cofanetto comprendente sia il disco sia il DVD del concerto."}
{"id": "57928", "revid": "767487", "url": "https://it.wikipedia.org/wiki?curid=57928", "title": "Volume 8", "text": "Volume 8 \u00e8 l'ottavo album d'inediti del cantautore italiano Fabrizio De Andr\u00e9.\nLa pubblicazione dell'album \u00e8 stata anticipata dal 45 giri \"La cattiva strada/Amico fragile\", datato novembre 1974.\nIl disco.\nCon questo album si rinsalda e si definisce meglio la coppia di autori De Andr\u00e9-De Gregori: quest'ultimo collabora alla stesura dei testi e delle musiche di quattro canzoni (\"Le storie di ieri\" \u00e8 interamente sua, cos\u00ec come l'intera musica di \"Canzone per l'estate\") di questo che \u00e8 uno degli album pi\u00f9 folk del cantautore genovese, composto interamente in Sardegna. Le chitarre acustiche sono suonate da Carmelo e Michelangelo La Bionda. La scelta del loro sound molto west coast costituisce una significativa novit\u00e0 negli album di De Andr\u00e9.\n\"Amico fragile\" e \"Giugno '73\" sono gli unici due brani che vedono De Andr\u00e9 come autore unico di musica e testo: si tratta, non a caso, di due pezzi sentitamente autobiografici, il primo sulla difficolt\u00e0 di comunicazione e il secondo sulla fine di una storia d'amore.\nLa Produttori Associati fa uscire il disco il 9 gennaio 1975, sulla scia dello straordinario successo di \"Rimmel\", di De Gregori. La critica non nascose il proprio disappunto e mosse forti critiche al disco, come aveva fatto con \"Storia di un impiegato\". Dei critici parlarono di crisi, facendo intendere, tra le righe, che De Andr\u00e9 aveva dovuto ricorrere a De Gregori perch\u00e9 ormai a corto di idee. Successivamente, il disco venne rivalutato.\nNell'ambito della ristampa in edizione limitata delle versioni in vinile \u00e8 stato pubblicato nel 2010 un disco 33 giri con vinile di colore bianco da Sony RCA (numero di catalogo 88697673961)\nLe canzoni.\n\"La cattiva strada\".\nLa prima traccia del disco \u00e8 giocata sul contrasto tra la parte musicale, una leggera ballata acustica costruita solamente su tre accordi, ed il testo estremamente allusivo e di difficile interpretazione (\"\u00abAlla parata militare sput\u00f2 negli occhi ad un innocente, e quando lui chiese: \u00abPerch\u00e9?\u00bb, lui gli rispose: \u00abQuesto \u00e8 niente, e adesso \u00e8 ora che io vada\u00bb. E l'innocente lo segu\u00ec, senza le armi lo segu\u00ec, sulla sua cattiva strada.\u00bb\"). L'uomo, senza alcuna imposizione morale, impara il giusto sempre dopo aver sbagliato e mette la gente di fronte all'errore per smuoverne la coscienza.\nProbabilmente il testo \u00e8 parzialmente ispirato al capitolo de \"I fratelli Karamazov\" di Dostoevskij intitolato \"Il grande inquisitore\", in cui si racconta il ritorno di Cristo, che finisce per essere processato come eretico dall'Inquisizione.\n\"Nancy\" \"(Seems So Long Ago, Nancy)\".\n\"Nancy\" \u00e8 la traduzione del brano di Leonard Cohen \"Seems So Long Ago, Nancy\", dall'album \"Songs from a Room\" del 1969. L'artista canadese, di cui De Andr\u00e9 aveva gi\u00e0 interpretato altri pezzi (\"Suzanne, Joan of Arc\"), scrisse il testo ispirandosi alla storia vera di una giovane suicida di Montr\u00e9al. \nLa canzone era gi\u00e0 stata tradotta l'anno precedente da Claudio Daiano, che l'aveva pubblicata nel suo album Io come chiunque (sulla pista di Cohen), dedicato a traduzioni di Cohen.\n\"Le storie di ieri\".\n\"Le storie di ieri\" \u00e8 totalmente scritta e composta da De Gregori, che la inserisce anche nel suo disco \"Rimmel\", sempre del 1975, con lievissime modifiche nel testo.\nIl brano tratta, con toni lievi ed immagini evocative, un argomento spinoso come la scelta dell'ideologia fascista e la sua trasformazione nel MSI dopo la caduta ufficiale.\nLa canzone, a registrazione gi\u00e0 effettuata, venne scartata dalla RCA Italiana, la casa discografica a cui era allora affiliato De Gregori; la registrazione \u00e8 tuttavia reperibile su bootleg. Questa versione presenta il testo originale del brano in cui \u00e8 presente un riferimento a Giorgio Almirante (\"Almirante ha la faccia serena\").\nNel 1974 De Gregori e Fabrizio De Andr\u00e9 si ritirarono per quasi un mese in Gallura, nella tenuta del cantautore genovese; dalla proficua collaborazione nacque la traduzione italiana di \"Desolation Row\" di Bob Dylan (\"Via della Povert\u00e0\"), pubblicata lo stesso anno nell'album misto \"Canzoni\", e l'album \"Volume 8\", nel quale Fabrizio inser\u00ec la sua interpretazione di \"Le storie di ieri\", la prima ad essere pubblicata.\nIn questa incisione il nome \"Almirante\" venne sostituito con la locuzione \"il gran capo\"; vi sono inoltre altre differenze nel testo (su tutte \"i poeti che strane creature\" nella versione originale di De Gregori \u00e8 \"i poeti che \"brutte\" creature\").\n\"Giugno '73\".\nCanzone molto malinconica ed autobiografica, che tratta della fine di un amore.\nLo stile della canzone sembra quasi epistolare, sul modello della celebre canzone \"Famous Blue Raincoat\" di Leonard Cohen, che De Andr\u00e9 tradurr\u00e0 per Ornella Vanoni col titolo \"La famosa volpe azzurra\".\nLa narrazione oscilla tra il dolce e l'ironico sull'incapacit\u00e0 del cantautore di stare vicino ad una donna della buona societ\u00e0, dai costumi un po' mondani e - a tratti - frivoli. Alla fine, dopo i versi ironici sulla madre di lei che storce il naso alla professione del cantautore e a cui De Andr\u00e9 aveva regalato una gazza parlante con la speranza che le insegnasse almeno a salutarlo, Fabrizio si congeda con dolcezza dal suo amore per seguire gli amici, che lei giudicava ineleganti, perch\u00e9 \u00abil loro viaggio porta un po' pi\u00f9 lontano\u00bb.\n\"Dolce Luna\".\nA parlare \u00e8 un uomo che si rivolge alla compagna e le racconta la storia di un marinaio, che, costretto a terra, rimpiange il tempo passato in mare fra storie di corsari, dove nella solitudine pi\u00f9 totale del suo mestiere ingrato ha rischiato persino di perdere la vita e altro non desidera ormai che riunirsi col suo amore, una balena di nome Dolce Luna che lo \"\u00abaspetta in alto mare\u00bb\". Quindi l'uomo che ne racconta la storia lo utilizza come metro di confronto per dire alla compagna che non dovrebbe vivere una vita borghese, fatta di capricci, come quello di avere per forza un figlio da lui, purch\u00e9 abbia \"\u00abdue occhi qualunque e il terzo occhio inconfondibile e speciale\u00bb\".\nNel testo si fa riferimento a un\"'\u00abesca dalle lunghe gambe\u00bb\": \u00e8 una citazione del titolo di una poesia di Dylan Thomas, \"Ballad of the Long-legged Bait\", contenuta nella raccolta del 1946 \"Deaths and Entrances\".\nL'ultima strofa \u00e8 recitata in un simil-tedesco che si presume sia senza senso compiuto.\n\"Canzone per l'estate\".\nAl contrario di \"La cattiva strada\", \"Oceano\" e \"Dolce luna\", firmate insieme sia per il testo che per la musica, \"Canzone per l'estate\" \u00e8 invece firmata da De Andr\u00e9 solo nel testo, insieme a De Gregori, mentre la musica \u00e8 interamente del cantautore romano (che la reincider\u00e0 con alcune piccole modifiche nel testo nel suo album \"Amore nel pomeriggio\" del 2001).\n\"La canzone \u2013 spiegava De Andr\u00e9 \u2013 lo dico subito, \u00e8 autocritica, \u00e8 l'autocritica di una persona che per motivi forse biologici si sta imborghesendo\". \nIl protagonista del pezzo \u00e8 un benestante che pur avendo gi\u00e0 tutto quello a cui si pu\u00f2 aspirare (molti soldi, una bella famiglia felice) si accorge che pur con la sua \"\u00abtranquillit\u00e0, lucidit\u00e0, soddisfazione permanente\u00bb\" non \u00e8 felice, che \"\u00abnon riesce pi\u00f9 a volare\u00bb\", che ha smesso di sognare. Il dramma del protagonista \u00e8 quello di essersi chiuso in una realt\u00e0 che non sente a pieno, che ha castrato i suoi sogni e i suoi desideri, ha rinunciato a s\u00e9 stesso e non riesce pi\u00f9 a volare. La capacit\u00e0 di volare si ha invece quando si \u00e8 \"aperti\" e \"disponibili\", quando si hanno ancora dei sogni, quando non si abdica alle proprie idee, quando si ha il coraggio di vivere a pieno ci\u00f2 che si \u00e8.\nSono evidenti le inflessioni stilistiche di De Gregori, sia nelle immagini poetiche che nella metrica volutamente imperfetta.\n\"Amico fragile\".\nUna delle canzoni pi\u00f9 celebri ed amate di De Andr\u00e9, tratta della frivolezza e dell'inconsistenza culturale dell'alta societ\u00e0, dove non c'\u00e8 spazio per un ragionamento, una discussione, ma solo per il divertimento fine a se stesso. \u00c8 per\u00f2 anche una delle canzoni in cui De Andr\u00e9 espone di pi\u00f9 se stesso a feroci autocritiche consegnandoci un suo autoritratto inquieto e sofferto.\nRaramente De Andr\u00e9 \u00e8 protagonista delle sue canzoni. Addirittura in \"Hotel Supramonte\", che parla del suo rapimento in Sardegna, i versi sono molto discreti e lirici, quasi come se cercasse di eliminarsi dalla narrazione. Invece in Amico Fragile, De Andr\u00e9 parla in prima persona, \u00e8 al centro della canzone e d\u00e0 il suo punto di vista sulla societ\u00e0 che frequenta e su s\u00e9 stesso. Emerge, anzi, s'impone una visione senza filtri che oscilla dalla pi\u00f9 cupa rassegnazione alla feroce ironia, dalla malinconia di chi si sente \"la minoranza di uno\" al riscatto della sua condizione di artista, ma soprattutto di uomo libero.\nMusicalmente il pezzo \u00e8 giocato su quattro accordi: due sul verso mentre altri due introducono il ritornello. Una chitarra folk accompagna la voce del cantautore con un rapidissimo arpeggio, creando un'atmosfera onirica e quasi sospesa (molto simile alla tecnica che verr\u00e0 usata ne \"La domenica delle salme\", del 1990); il ritornello \u00e8 impreziosito da un riff divenuto molto celebre.\nLo stile inconfondibile con il quale \u00e8 suonata la chitarra folk \u00e8 mutuato da Leonard Cohen, stile che lo stesso Cohen considerava il suo punto di forza come chitarrista e che contraddistingue molte delle sue canzoni, tra le quali \"The Stranger Song\" e \"Avalanche\".\nIl 2 marzo 2000 si \u00e8 tenuto un concerto in ricordo di De Andr\u00e9 dal nome \"Faber, amico fragile\", dove il cantautore emiliano Vasco Rossi, tra gli altri, si \u00e8 esibito proprio con questo brano, che nove anni dopo ha inserito nel suo album intitolato Tracks 2 - Inediti &amp; rarit\u00e0.\nFormazione.\nAlle registrazioni del disco partecipa il complesso che in quel periodo accompagna anche Mia Martini, i New Sound Quartet (Gigi Cappellotto, Oscar Rocchi, Andy Surdi, Ernesto Massimo Verardi), ai quali si aggiungono i fratelli La Bionda e il chitarrista di formazione beat e rock progressivo Claudio Bazzari."}
{"id": "57931", "revid": "1305772", "url": "https://it.wikipedia.org/wiki?curid=57931", "title": "Rimini (Fabrizio De Andr\u00e9)", "text": "Rimini \u00e8 il nono album d'inediti del cantautore italiano Fabrizio De Andr\u00e9.\nIl disco.\nDopo la collaborazione con Francesco De Gregori, da cui era risultato l'album \"Canzoni\" del 1974, con \"Rimini\" De Andr\u00e9 comincia a lavorare con Massimo Bubola, coautore di tutti i brani.\nL'album, che presenta musicalit\u00e0 pi\u00f9 lontane dalla \"chanson\" francese e pi\u00f9 vicine al folk europeo e americano e al pop, nasce dopo la delusione politica di De Andr\u00e9 per le vicende degli ultimi anni settanta, in particolare per la rottura con le idee del sindacato (a cui si fa riferimento in \"Coda di Lupo\").\nI testi sono pi\u00f9 oscuri e lirici, con un profilo aspro e crudo, che nei precedenti album e sono presenti due brani interamente strumentali: \"Folaghe\" e \"Tema di Rimini\".\nIn \"Sally\", \"Andrea\" e \"Volta la carta\" tornano i personaggi cari da sempre a De Andr\u00e9: prostitute, omosessuali, tossicodipendenti ed emarginati. Dietro l'aspetto favolistico, si intravedono temi politici, in maniera meno esplicita rispetto a \"Storia di un impiegato\" e alla successiva \"La domenica delle salme\", con la sconfitta del movimento del Sessantotto e il successivo terrorismo delle Brigate Rosse. In particolare si ritrovano riferimenti soprattutto in \"Coda di lupo\" (sul Movimento del '77), ma anche, a detta di alcuni critici, in \"Rimini\", \"Parlando del naufragio della London Valour\" e \"Andrea\".\nLe tastiere sono suonate da Gian Piero Reverberi, che sostituisce Tony Mimms anche come curatore degli arrangiamenti finali per motivi mai ufficialmente chiariti. Alla chitarra solista Marco Zoccheddu, gi\u00e0 \"frontman\" di Nuova Idea, Osage Tribe e Duello Madre, esegue i riff di \"Coda di lupo\" e \"Parlando del naufragio della London Valour\" ed il finale del brano \"Rimini\" con suoni distorti caratterizzati dall'uso dello wah-wah; alla sezione ritmica ci sono due 'turnisti' di estrazione Jazz: Bruno Crovetto e il quasi onnipresente Tullio De Piscopo, batterista di punta di quasi tutta la migliore discografia italiana e non solo degli anni settanta. Alla chitarra acustica Sergio Farina insieme all\"'ex\"-New Dada nonch\u00e9 componente del gruppo di pop melodico I vicini di casa Gilberto Ziglioli e allo stesso De Andr\u00e9. Da ricordare infine la presenza del fisarmonicista Mario Battaini (qui alla sua ultima presenza discografica prima del ritiro), particolarmente in evidenza soprattutto in \"Sally\".\nLe canzoni.\n\"Rimini\".\n\u00c8 la storia di Teresa, una ragazza riminese figlia di una coppia di droghieri, che spazia nel tempo con la fantasia. La canzone affronta, in maniera poetica, non solo il tema dell'aborto, ma anche il tema di quella giovent\u00f9 di provincia romagnola che viveva di turismo e di amori che durano solo un'estate, gi\u00e0 descritta con eloquenza da Federico Fellini ne \"I vitelloni\". \u00c8 una canzone in cui realt\u00e0 e sogno si intrecciano: Teresa evade con la mente dalla Rimini estiva e spazia nel mare, nel tempo e nello spazio fino ad incontrare Cristoforo Colombo e a ritrovarsi a Venezia. La ragazza e il grande navigatore sono accomunati da uno spirito d'avventura che li fa sentire stretti nella cartina geografica tracciata loro intorno e l'uno naviga verso l'ignoto, l'altra guarda oltre l'orizzonte e sogna. Lo spirito d'avventura si materializza nel comunismo rivoluzionario, idealizzato da Teresa che lo compara alla monotonia della sua Rimini.\n\"Volta la carta\".\nIl brano affonda le sue radici in un filone di filastrocche di varie tradizioni italiane che accostano, verso dopo verso, concetti molto distanti tra loro (introdotti dalla frase \u00abvolta la carta\u00bb), ma spesso legati dalla rima, sfociando in quello che Bubola ha definito \u00abun esempio di surrealismo popolare\u00bb. Tra le strofe c'\u00e8 inoltre una citazione della canzone popolare \"Madamador\u00e8\".\nIl ritornello, che prende ispirazione contemporaneamente da una canzone popolare (\"Angiolina, bell'Angiolina\") e dal neorealismo di \"Pane, amore e fantasia\", racconta invece la storia di una ragazza di nome Angiolina, che inizialmente patisce delusioni d'amore a causa di un carabiniere, ma che infine riesce a trovare il suo uomo e sposarsi.\n\"Coda di lupo\".\n. Molti sono i riferimenti all'attualit\u00e0 del tempo, come la Cacciata di Luciano Lama dall'Universit\u00e0 di Roma da parte degli studenti contestatori, nel 1977: \u00abvicino a Roma, a Little Big Horn / capelli corti generale ci parl\u00f2 all'universit\u00e0 / dei fratelli tute blu che seppellirono le asce / ma non fumammo con lui, non era venuto in pace\u00bb. De Andr\u00e9 rimprovera, in questa canzone, la linea politica sottomessa dei sindacati (\"i fratelli tute blu che seppellirono le asce\").\nI vari \"dei\" cui il protagonista raccomanda di non credere sono i simboli di condizioni e fatti: i valori della borghesia industriale (\"dio degli inglesi\"), il lavoro che arricchisce i gi\u00e0 ricchi (\"dio \"fatti il culo\"\"), la paura della ribellione dei giovani da parte delle istituzioni (\"il loro dio perdente\"), la fine degli ultimi vecchi partigiani sognatori, inghiottiti dalla storia (i\"l loro dio goloso\"), i valori della borghesia (\"dio della Scala\"), la fine della contestazione studentesca, sancita dalla repressione e dal numero chiuso alle Universit\u00e0 (\"dio a lieto fine\", che manca), le illusioni fragili che rimangono ai pochi superstiti (\"dio senza fiato\"). L'ultima strofa descrive la condizione attuale di chi dopo nove anni di contestazione si trova o a protestare in maniera solitaria e convulsiva, magari violentemente, o sfoga la sua repressione nell'arte, viene mitizzato dalle generazioni pi\u00f9 giovani e prova a guardarsi indietro, nel suo percorso.\nIl tema \u00e8 prettamente politico. Tuttavia, rispetto all'album \"Storia di un impiegato\", De Andr\u00e9 appare pi\u00f9 distaccato e disincantato. Il testo scivola sull'ironico e gioca tutto sul parallelismo tra gli indiani d'America e gli Indiani metropolitani, per finire con la strofa conclusiva che racchiude anche un'autocritica per chi \"scarica la sua rabbia in un teatro di posa\".\n\"Andrea\".\nIn questo album viene per la prima volta registrata \"Andrea\", canzone che diventer\u00e0, insieme a \"La guerra di Piero\", una delle canzoni pi\u00f9 fortemente antimilitariste non solo di De Andr\u00e9, ma anche della musica italiana, sullo sfondo per\u00f2 di una storia di amore omosessuale durante la prima guerra mondiale. In tal senso \"Andrea\" \u00e8 pure una canzone sulle diversit\u00e0 e contro l'omofobia (Courir, Amadeus 1997).\nDai versi finali \"... il secchio gli disse: \"Signore, il pozzo \u00e8 profondo\"... lui disse: \"Mi basta che sia pi\u00f9 profondo di me\"\" si pu\u00f2 dedurre che il soldato omosessuale Andrea, dopo aver perso l'innamorato al fronte, si suicidi gettandosi nel pozzo.\n\"Avventura a Durango (Romance in Durango)\".\n\"Avventura a Durango\", versione in italiano di \"Romance in Durango\" di Bob Dylan, \u00e8 la storia di un messicano che fugge a cavallo verso il deserto, insieme alla sua ragazza, dopo aver ucciso un uomo. Non si sa se l'omicidio \u00e8 avvenuto a torto o a ragione (egli si limita a ricordare durante la fuga \"Sono stato proprio io all'osteria a premere le dita sul grilletto\"), anche se si fa riferimento a un incubo e al denaro ricavato dal fatto di sangue (ed egli ricorda che ormai \"Quello che \u00e8 fatto \u00e8 fatto\"). Si tratta probabilmente della storia di un bandito, combattuto tra il rimorso per un delitto e il suo sogno d'amore, che immagina un futuro di redenzione (\"La strada \u00e8 lunga ma ne vedo la fine\").\nIl bandito sogna di volersi redimere in \"una missione\" da un frate che \"pregher\u00e0 per il perdono\" e che la sua ragazza riceva la comunione sotto la protezione di Dio \"sulle colline\". Il fuggiasco ama teneramente la donna e la incoraggia a tenere duro e a confidare in Dio, attraverso la strofa reiterata in spagnolo. Ma l'epilogo volge verso un'atmosfera tragica perch\u00e9 all'improvviso l'uomo viene colpito da un proiettile alla schiena.\nDylan lascia in sospeso il finale, senza chiarire se i due riescono o meno a salvarsi (\"Potremmo non vedere pi\u00f9 Durango\" canta alla fine lo stesso De Andr\u00e9). De Andr\u00e9 e Bubola hanno traslato il ritornello di Dylan che mescolava parole in spagnolo e inglese (\"No llores mi querida, soon the desert will be gone\") con vivaci espressioni, ottenute mescolando all'italiano parole che ricordano i dialetti napoletano e abruzzese (\"Nun chiagne Maddalena\"; \"Strigneme Maddalena, stu deserto finir\u00e0\").\n\"Sally\".\n\"Sally\" racconta in chiave fiabesca il distacco di un giovane dalla propria famiglia e il suo ingresso nel mondo, dove entra a contatto con la droga, la violenza e la prostituzione. Si tratta forse di un brano autobiografico dello stesso De Andr\u00e9.\n\"Sally\" simboleggia la delusione di veder svaniti i propri sogni e le proprie illusioni, mostrando che chi non riesce ad adattarsi alla societ\u00e0 finisce per esserne vittima. Il protagonista e voce narrante dapprima vive nell'autorit\u00e0 della madre, che gli raccomanda di non \"giocare con gli zingari nel bosco\". Con la trasgressione al divieto e l'incontro con Sally egli incomincia la sua avventura, e si avvia, sprovveduto e senza le conoscenze necessarie, ad affrontare tutto ci\u00f2 che \u00e8 il mondo.\nLe prime strofe del brano e l'ultima, che riprende la prima, attingono da una filastrocca britannica:\nLe altre strofe, che presentano i personaggi di Pilar e del Re dei Topi, si ispirano rispettivamente a \"Cent'anni di solitudine\" di Gabriel Garc\u00eda M\u00e1rquez, di cui Pilar \u00e8 uno dei personaggi femminili, e a \"El Topo\" di Alejandro Jodorowsky.\n\"Zirichiltaggia (Baddu tundu)\".\n\"Zirichiltaggia\" \u00e8 una veloce ballata in gallurese, dialetto nel quale il titolo significa \"Lucertolaio - Ballo tondo\", che testimonia la forza e la cultura sarda che stavano sempre pi\u00f9 affascinando e coinvolgendo De Andr\u00e9 in quegli anni. L'artista a tal proposito ha dichiarato: \nSi tratta di uno dei due brani di De Andr\u00e9 cantati interamente in lingua sarda (se non si considera \"Ave Maria\", del 1981, che per\u00f2 \u00e8 un adattamento di un canto popolare sardo cantato da Mark Harris e non un brano originale del cantautore ligure); l'altro sar\u00e0 \"Monti di Mola\", incluso nell'album \"Le nuvole\" nel 1990.\nMelodia e ritmica della canzone sono molto simili alla canzone \"Back Door\" (\"La Porte En Arri\u00e8re\") di D.L. Menard, \"hit\" degli anni sessanta in Louisiana, cantato in francese \"louisianais\".\n\"Parlando del naufragio della London Valour\".\n\"Parlando del naufragio della London Valour\" \u00e8 un brano con il testo recitato, anzich\u00e9 cantato, da De Andr\u00e9; il naufragio della London Valour, evento reale accaduto a Genova nel 1970, \u00e8 per l'autore lo spunto per una serie di immagini criptiche, con libera associazione di idee, nelle quali si trovano anche riferimenti alla realt\u00e0 politica degli anni settanta, i cosiddetti anni di piombo.\nIl naufragio della London Valour, in tal senso, potrebbe essere una metafora dell'intera societ\u00e0 italiana di quel periodo. Tra l'altro, l'intenzione di De Andr\u00e9 era quella di descrivere i comportamenti della massa, rappresentati in questo caso dagli abitanti della zona portuale di Genova, che quando si imbatte in una sciagura altrui vi assiste spinta dal solo movente della curiosit\u00e0.\nA differenza di altri brani a sfondo politico dell'album, il cantautore nel testo maschera in modo enigmatico le accuse pi\u00f9 dirette al potere costituito, che gli avevano fruttato critiche nel caso di \"Storia di un impiegato\" che pure faceva ampio uso dell'ambientazione onirica e simbolica. Il testo \u00e8 da collegare anche alla precedente canzone \"Coda di lupo\", della quale \u00e8 l'ideale continuazione: dopo che il potere e le stragi hanno distrutto la contestazione pacifica degli studenti, quello che rimane \u00e8 solo il terrorismo delle Brigate Rosse e gruppi affini che conduce al naufragio, accennato nella frase \"i marinai uova di gabbiano piovono sugli scogli\", e la droga, gi\u00e0 accennata nel finale di \"Coda di lupo\" e anche in questa canzone: \"i marinai foglie di coca digeriscono in coperta\".\nSecondo l'interpretazione di alcuni critici tra cui Cesare G. Romana, non confermata dagli autori, il testo vorrebbe rappresentare simbolicamente la realt\u00e0 di fine anni settanta. Lo smantellamento dei gruppi di lotta armata e l'anno in cui i sogni rivoluzionari si scontrarono con la dura realt\u00e0 (il sequestro Moro, le leggi speciali, ecc.) che nel giro di un decennio avrebbe portato alla pace terrificante di cui si parla ne \"La domenica delle salme\", in cui De Andr\u00e9 ritorna sull'argomento del \"colpo di Stato silenzioso\". Vi \u00e8 un possibile riferimento a Carlo Alberto Dalla Chiesa (o ad altre figure politiche e militari del periodo) e a una squadra di 9 assistenti, anche se in realt\u00e0 il Nucleo Speciale Antiterrorismo era diretto da dieci ufficiali carabinieri, non da nove (\"il macellaio mani di seta si \u00e8 dato un nome da battaglia / tiene fasciate dentro il frigo nove mascelle antiguerriglia / ha un grembiule antiproiettile tra il giornale e il gil\u00e8\"; da ricordare che Dalla Chiesa venne accusato di far parte della loggia P2, e il grembiule \u00e8 parte dell'abbigliamento dei massoni). Vi si troverebbero riferimenti a tutti i partecipanti della scena politica: \"il pasticciere di via Roma\" con la \"frusta giocattolo sotto l'abito da t\u00e8\", cio\u00e8 la violenza di Stato sotto l'aspetto rispettabile e legale del potere (compreso quello dei partiti di sinistra, come il PCI) e che \"ogni dozzina di gradini trova una mano da pestare\" cio\u00e8 un capro espiatorio; il \"paralitico\" con \"l'uccellino blu cobalto\" ed il \"poeta metodista\" che \"ha spine di rosa nelle zampe\" possono rappresentare gli ex rivoluzionari e gli intellettuali che dopo aver guardato la fine del capitano della nave, che si uccise dopo la morte della moglie annegata nel porto, si accordano tutti insieme contro \u00abogni sorta di naufragi o di altre rivoluzioni / e il macellaio mani di seta distribu\u00ec le munizioni\u00bb. Questo \u00e8 anche un ulteriore possibile riferimento ai membri della sinistra extraparlamentare, che criticavano da sempre De Andr\u00e9 perch\u00e9 \"borghese\", ma lentamente si spostarono invece su posizioni conservatrici, accanto ai nemici di un tempo; il tutto per\u00f2, raffigurato allegoricamente nella vicenda del naufragio. Nella lettura allegorica, la morte del capitano della nave \u00e8 la fine della contestazione e anche della sua propaggine violenta; da ricordare che questo \u00e8 il periodo dell'arresto del fondatore delle BR Renato Curcio, della morte in un conflitto a fuoco di sua moglie Margherita Cagol, della strategia della tensione e degli arresti di massa con le leggi speciali antiterrorismo. Il \"poeta metodista\" potrebbe per\u00f2 anche essere riferito a Riccardo Mannerini, poeta anarchico genovese, amico di De Andr\u00e9, che era presente sul luogo del naufragio, infatti si dice che \"la sua stella si \u00e8 oscurata / da quando ha vinto la gara del sollevamento pesi\". Mannerini si suicid\u00f2 nel 1980, nella palestra di propriet\u00e0 della moglie dove lavorava.\nMax Manfredi ne ha fatto una versione nel 2000, rendendola molto pi\u00f9 melodica dell'originale. Il brano si trova nel disco \"Aia da respia\", raccolta di canzoni di De Andr\u00e9 interpretate da altri autori, prodotta dal Comune di Genova.\n\"Folaghe\".\n\u00c8 un brano solo strumentale, uno dei pochissimi di De Andr\u00e9, messo a epilogo del disco, cui ha collaborato Tony Mimms, considerato da Faber un \"grandissimo musicista\". L'incontro con lui fu per il cantautore genovese una esperienza \"da un punto di vista artistico estremamente positiva: lui nasceva come trombettista e scriveva le partiture d'archi come dei fiati, e venivano fuori queste cose straordinariamente belle, molto strane\".\nTracce.\nTesti e musiche di Fabrizio De Andr\u00e9 e Massimo Bubola, tranne dove diversamente indicato."}
{"id": "57936", "revid": "1652635", "url": "https://it.wikipedia.org/wiki?curid=57936", "title": "Vitis", "text": "Vitis \u00e8 un genere di piante arbustive appartenenti alla famiglia Vitaceae.\nLa specie pi\u00f9 nota del genere \u00e8 la \"Vitis vinifera\" (detta comunemente \"vite europea\"), il cui frutto \u00e8 l'uva.\nLa vite pi\u00f9 antica d'Europa \u00e8 la Versoaln e si trova nel comune di Tesimo in Alto Adige.\nLa scienza che studia e descrive le variet\u00e0 di viti esistenti si chiama ampelografia, il cui nome deriva da quello del giovane satiro Ampelo amato dal dio Dioniso.\nDescrizione.\nLa vite \u00e8 una pianta arborea rampicante che per crescere si attacca a dei sostegni (tutori) mediante i viticci; se la pianta non viene potata pu\u00f2 raggiungere larghezze ed altezze notevoli attaccandosi agli alberi, su pareti rocciose, o coprendo il suolo. \n\u00c8 dotata di un apparato radicale molto sviluppato, che pu\u00f2 superare anche i 10 metri di lunghezza.\nHa un fusto anche di lunghezza notevole da cui si dipartono numerosi rami, detti tralci.\nLe foglie, dette pampini, palminervie, alterne, sono semplici e costituite da cinque lobi principali pi\u00f9 o meno profondi, su una forma di base a cuore. \nLe foglie sono un carattere diagnostico molto importante per il riconoscimento dei vitigni delle varie specie, e all'interno della vite coltivata europea (\"Vitis vinifera sativa\").\nI frutti sono delle bacche (acini) di forma e colore variabile: gialli, viola o bluastri, raggruppati in grappoli. Presentano un esocarpo spesso pruinoso (buccia), un mesocarpo con cellule piene di succo da cui si ricava il mosto (polpa) ed un endocarpo formato da uno strato di cellule che delimita le logge contenenti i semi (vinaccioli).\nBiologia.\nAvversit\u00e0.\nLe viti americane sono poco sensibili alla fillossera, un afide parassita che attacca le radici delle viti europee, queste specie, cos\u00ec come i loro ibridi, vengono utilizzate sia come portinnesto (arbusto su cui innestare le gemme o le marze dei vitigni), sia come incrocio con alcune variet\u00e0 di \"Vitis vinifera\" per la produzione di uva.\nL'uva della \"Vitis labrusca\", e dei suoi ibridi con \"Vitis vinifera\", pu\u00f2 essere vinificata e si ottengono vini come il Fragolino (dal nome dell'uva, detta uva fragola o Isabella), o il Clinton, che fino a pochi anni fa erano, ed in qualche caso sono ancora, prodotti tipici dell'autoconsumo di zone fredde ed umide del nord Italia.\nVista la concorrenza che questi vini a basso costo, ed alta produttivit\u00e0 (e limitata qualit\u00e0), procuravano al mercato dei vini di alta qualit\u00e0 e costo prodotti dalla vite europea (\"Vitis vinifera\"), l'Italia ne ha vietato la commercializzazione come \"vino\", tale divieto \u00e8 stato recepito anche dalla normativa europea.\nOggettivamente la produzione di fermentati da vitigni diversi dalla vinifera d\u00e0 spesso prodotti di modesta qualit\u00e0, sia per le diverse caratteristiche organolettiche oggettive (ad esempio, il sapore \"volpino\"), che per la scarsa tenuta all'invecchiamento.\nLa correzione di queste caratteristiche si pratica da un lato con procedimenti tesi a limitarle fino a dove possibile, ed in seguito con aggiunte come la aggiunta di zuccheri grezzi (sciroppi, glucosio, o melasse) o altri correttori ed additivi, non ammessi per la vinifera.\nD'altra parte gli stessi Stati Uniti e l'Australia distinguono nettamente tra i loro vini quelli di alta qualit\u00e0 originati da vitigni di Vitis vinifera, di cui sono tra i maggiori produttori mondiali, ed i vini, prodotti marginalmente, da viti autoctone americane o da ibridi.\nCi\u00f2 non toglie che, in condizioni commerciali particolari, in assenza di alternative ragionevoli per il clima, i vitigni americani o gli ibridi relativi sono coltivati per la vinificazione con discreti risultati in diversi paesi, come gli Stati Uniti, il Canada, Nuova Zelanda ed in Svizzera.\nIn Svizzera, vista la resistenza naturale di Specie o ibridi diversi dalla vinifera agli infestanti, (soprattutto crittogame) recati dal clima, i vitigni ibridi interspecifici americani o le viti americane, sono diventate i vitigni d'elezione per l'agricoltura biologica; tra i vini ottenuti: il Marechal Foch, il Regent ed il Vidal Blanc.\nNel Nord Europa ed in Nord America (Inghilterra, Svezia, Stati Uniti, Canada), hanno trovato ambiente favorevole le coltivazioni di ibridi di \"Vitis aestivalis\" e di \"Vitis amurensis\".\nDistribuzione e habitat.\nIl genere \"Vitis\" ha un ampio areale: oltre a \"Vitis vinifera\", che \u00e8 stata coltivata fin dall'antichit\u00e0 in Europa, in Medio Oriente e nella regione caucasica, ci sono numerose specie di origine americana, asiatica e tipiche di regioni tropicali e subtropicali. Molti sono i paesi in cui sono state introdotte, come la Nuova Zelanda e parte del Nord Africa.\nTassonomia.\nIn questo genere sono riconosciute 76 specie:\nUsi.\nColtivazione.\nI terreni possono essere di varia tessitura (da argillosa a sabbiosa).\nLe varie specie di vite si adattano a diversissimi tipi di terreno. La specie \"V. vinifera\" ha una forte tolleranza a suoli calcarei a clima secco, e suoli aridi e drenati.\nLe altre specie hanno esigenze diverse di terreno e clima; spesso le americane preferiscono suolo acido o neutro, in qualche caso anche con buona tolleranza al calcare, a volte con ottima resistenza a suolo e clima umido.\nPer la Vitis vinifera la pratica dell'innesto su ibridi di selvatico americano rende comunque possibile la coltivazione su terreni a diversa condizione di pH.\nLe forme di coltivazione pi\u00f9 adatte per l'uva da tavola sono la spalliera, la controspalliera o la pergola, che risulta anche molto decorativa su appositi sostegni.\nL'irrigazione \u00e8 molto importante: per ottenere acini grossi e polposi occorre innaffiare in quantit\u00e0 crescenti a partire dalla fioritura. Le irrigazioni vanno sospese 15 giorni prima della raccolta per evitare la spaccatura degli acini.\nUsi medicinali.\nFitoterapia: dai semi di Vitis vinifera variet\u00e0 rubra vengono estratti dei particolari flavanoli denominati \"OPC\" che hanno dimostrato ampiamente attivit\u00e0 antiossidante, antiradicali liberi, vasoprotettiva, antiflogistica, immunostimolante. Consigliabili, a giusta titolazione, soprattutto nell'insufficienza venosa e nella sindrome emorroidaria.\nRecente \u00e8 l'isolamento di un fenolo (stilbene) composito derivato dalle bucce e dai semi, il resveratrolo che sembra avere in natura propriet\u00e0 protettive ed antimicotiche (antimuffa) nell'acino.\nPer la salute umana il Resveratrolo ha presentato spiccate attivit\u00e0 antinfiammatorie ed antinvecchiamento, risulta inoltre essere un potente antiossidante, (antiteratogeno), agisce come fluidificante del sangue ed ha una notevole attivit\u00e0 a prevenire i trombi e, unica sostanza nota, a rimuovere attivamente le placche occludenti i vasi.\nIl contenuto nell'uva (parte commestibile), \u00e8 massimo principalmente nelle bucce.\nIl contenuto varia molto in funzione della variet\u00e0; nei derivati succhi e vino, \u00e8 solo nelle parti che prevedono la macerazione delle bucce da cui \u00e8 estratto.\nData la concentrazione relativamente bassa nel vino \u00e8 sconsigliato farne uso terapeutico in questo senso.\nI derivati dal Resveratrolo sono prodotti farmaceutici.\nMitologia.\nPer gli antichi Greci il dio della vite, del vino, dell'ebbrezza e dell'orgia era Dioniso che poi sar\u00e0 il dio Bacco per i Romani."}
{"id": "57937", "revid": "125856189", "url": "https://it.wikipedia.org/wiki?curid=57937", "title": "Giovanni Trapattoni", "text": "Noto con il diminutivo di \"Trap\", \u00e8 generalmente considerato il tecnico pi\u00f9 rappresentativo del calcio italiano del secondo dopoguerra: \u00e8 infatti l'allenatore italiano pi\u00f9 vittorioso a livello di club nonch\u00e9 uno dei pi\u00f9 titolati al mondo, avendo conquistato campionati in Italia (un record di sette), Germania, Portogallo e Austria (uno a testa), per un totale di dieci titoli nazionali, facendone uno dei cinque allenatori \u2014 assieme allo jugoslavo Tomislav Ivi\u0107, all'austriaco Ernst Happel, al portoghese Jos\u00e9 Mourinho, al belga Eric Gerets e al suo connazionale Carlo Ancelotti \u2014 capaci di vincere almeno un torneo nazionale di prima divisione in quattro paesi diversi; a questi si sommano sette titoli ufficiali a livello internazionale, che ne fanno il sesto allenatore al mondo e quarto in Europa per numero di trofei conquistati in tale categoria.\nI suoi anni da calciatore trascorsero per la gran parte al , dove rimase una colonna portante della squadra per quasi un quindicennio e, agli ordini di Nereo Rocco, vinse due scudetti, una Coppa Italia, due Coppe dei Campioni, una Coppa delle Coppe e una Coppa intercontinentale; chiuse poi la carriera agonistica nel .\nDivenne subito allenatore, emergendo precocemente e ottenendo la maggior parte dei successi sulla panchina della , squadra che guid\u00f2 ininterrottamente dal 1976 al 1986 \u2014 il ciclo pi\u00f9 duraturo nella storia del calcio professionistico italiano \u2014 e nuovamente dal 1991 al 1994; riusc\u00ec inoltre a inanellare sei campionati di Serie A e due Coppe Italia, diventando al contempo il primo allenatore nella storia ad aver vinto le tre principali competizioni per club organizzate dall'Unione delle Federazioni Calcistiche Europee (UEFA) con la stessa squadra e, in seguito, tutte le manifestazioni allora gestite dalla confederazione \u2014 un'impresa mai riuscita prima nel calcio europeo \u2014, facendo assurgere la squadra bianconera tra le migliori nella storia della disciplina anche in virt\u00f9 dell'innovativa zona mista. \u00c8 inoltre uno dei pochi sportivi ad aver vinto la Coppa dei Campioni, la Coppa delle Coppe e la Coppa Intercontinentale sia da giocatore che da allenatore; \u00e8 infine tra i tecnici plurivittoriosi in Coppa UEFA con 3 affermazioni.\nCommissario tecnico della nazionale italiana dal 2000 al 2004, successivamente ricopr\u00ec il medesimo incarico per la nazionale irlandese dal 2008 al 2013, dapprima sfiorando la qualificazione al al termine di una polemica sfida contro la , e riuscendo poi a qualificarla al , traguardo raggiunto per la prima volta dai \"Boys in Green\" dal 1988.\nNel 2007 fu inserito dal quotidiano britannico \"Times\" in una lista dei cinquanta migliori allenatori della storia del calcio e, sei anni pi\u00f9 tardi, dall'emittente televisiva statunitense ESPN nella speciale classifica dei venti pi\u00f9 grandi allenatori. Infine, fu introdotto nella Hall of fame del calcio italiano nella categoria \"allenatore italiano\" nel 2012.\nBiografia.\n\u00c8 il quinto figlio di Francesco, operaio, emigrato nell\"hinterland\" milanese da Barbata, piccolo paese della Bassa Bergamasca, e di Romilde Bassani, contadina. \u00c8 cresciuto durante il secondo conflitto mondiale e nelle difficolt\u00e0 dell'immediato dopoguerra; a Cusano Milanino la sua famiglia abitava in una porzione della Cascina Guarnazzola (in dialetto chiamata anche \"Bernasciola\") insieme ad altre undici famiglie. Nel 1945 cominci\u00f2 a frequentare le scuole elementari a Milanino, lavorando come garzone nelle vacanze estive e, intanto, iniziando a giocare a calcio all'oratorio San Martino di Cusano.\nDesideroso di costruirsi un futuro solido, in questi anni alternava gli allenamenti \u2014 prima alla polisportiva Frassati di Niguarda e poi alla rinnovata societ\u00e0 dell'U.S. Cusano Milanino \u2014 con il lavoro da apprendista tipografo. Il presidente del Cusano Milanino, l'ingegnere Romano Augusti, cedette al Milan alla fine della stagione 1955-1956 i suoi due migliori giocatori della squadra Juniores regionale, lo stesso Trapattoni e Gilberto Noletti.\nDurante il torneo olimpico di incontr\u00f2 Paola Miceli, che poi continu\u00f2 a frequentare grazie al servizio militare che gli diede la possibilit\u00e0 di trasferirsi proprio nella Capitale. La coppia convol\u00f2 a nozze nel 1964 a Grottaferrata e testimone dello sposo fu l'ex ministro Alberto Folchi. La coppia ebbe due figli, Alberto e Alessandra.\nNel settembre 2015 \u00e8 uscito il suo libro autobiografico \"Non dire gatto\", scritto in collaborazione con Bruno Longhi. Nell'estate del 2018 \u00e8 stato nominato presidente onorario del San Venanzo, formazione dilettantistica dell'eponimo comune umbro.\nCaratteristiche tecniche.\nGiocatore.\nImpiegato prettamente nel ruolo di centrocampista difensivo, Trapattoni ha giocato sia come mediano sia come difensore, all'occorrenza come terzino. Abile marcatore, da calciatore lo si ricorda per efficaci tenute a uomo su alcuni dei maggiori fuoriclasse dell'epoca: su tutte quella che annull\u00f2 Eus\u00e9bio durante la finale di Coppa dei Campioni 1962-1963 a Wembley, che valse al \u2014 e al calcio italiano \u2014 la sua prima Coppa dei Campioni.\nAllenatore.\nUna volta intrapresa la carriera di allenatore, divent\u00f2 uno dei teorici e massimi interpreti della \"zona mista\", schema tattico che coniug\u00f2 al meglio le caratteristiche di due filosofie calcistiche agli antipodi, il catenaccio italiano e il calcio totale olandese. Con questo gioco \"all'italiana\" i difensori, durante la fase di copertura, preservavano una stretta marcatura a uomo, mantenendo la presenza del libero a impostare l'azione, mentre nei reparti avanzati i giocatori venivano disposti a zona, riuscendo cos\u00ec a muoversi e interscambiarsi: fu cos\u00ec che le squadre allenate da Trapattoni tra gli anni 1970 e 1990 mostravano come fiore all'occhiello il proprio centrocampo, di difficile lettura da parte degli avversari, in cui veniva esaltato il ruolo del regista, libero di spaziare dalla zona difensiva per impostare il gioco a quella offensiva per finalizzare l'azione; prova di ci\u00f2 fu l'elevato numero di gol messi a segno da fantasisti quali Michel Platini e Roberto Baggio, per quanto riguarda il primo e il secondo periodo del \"Trap\" alla , o da elementi \"box-to-box\" come Lothar Matth\u00e4us durante il quinquennio sulla panchina dell'.\nIspirato \"in primis\" da Nereo Rocco, il quale l'aveva allenato in tre periodi diversi durante la sua quasi quindicennale carriera agonistica nel Milan, in panchina Trapattoni si distinse inoltre sia per la sua conoscenza strategica superiore sia per la meticolosit\u00e0 nei dettagli, nell'abilit\u00e0 nella lettura delle partite e nell'utilizzo dei cambi nonch\u00e9 per le notevoli abilit\u00e0 motivazionali verso i suoi giocatori.\nMemore dei suoi trascorsi da centrocampista, ha affermato come ci\u00f2 lo abbia facilitato nel diventare poi un bravo allenatore, sostenendo che \u00abgiocando in mezzo capisci meglio le dinamiche di tutti i reparti\u00bb.\nCarriera.\nGiocatore.\nClub.\nGli inizi, gli anni al Milan.\nMosse i primi passi nel vivaio del Cusano Milanino, squadra del paese natale. Nel 1956, durante un incontro con i giovani del Milan, balz\u00f2 all'occhio del tecnico ed ex calciatore rossonero Mario Malatesta, il quale gli diede subito la possibilit\u00e0 di mettersi in luce con un provino, superato il quale, \"Giuan\u00ecn\" intraprese il suo primo viaggio all'estero per un torneo a Strasburgo, vestito di rossonero. La formazione di Malatesta, potendo contare su altri futuri campioni come Trebbi, Noletti e Salvadore, vinse il Torneo di Viareggio nel 1959, per poi ripetersi nel 1960.\nCon l'attivit\u00e0 agonistica divenuta sempre pi\u00f9 pressante, lasci\u00f2 il posto in tipografia al fratello Antonio. Aggregato dalle giovanili inizialmente per le sole gare di Coppa Italia, Trapattoni fu lanciato da Luigi Bonizzoni, debuttando in prima squadra il 29 giugno 1958, all'et\u00e0 di diciannove anni, in un Milan- finito 4-1. Qualche giorno pi\u00f9 tardi mor\u00ec il padre per infarto: Giovanni era intenzionato a smettere con il calcio per prendersi cura della madre, ma Malatesta gli assicur\u00f2 uno stipendio sufficiente a mantenere la famiglia. Per l'esordio in Serie A dovette attendere il 24 gennaio 1960, in occasione della vittoria rossonera 3-0 sul campo della , in cui venne schierato come terzino destro. Il primo gol con la maglia del \"Diavolo\" arriv\u00f2 il 16 aprile 1961, durante il match vinto a San Siro contro la Roma per 2-1.\nLo stesso anno ritrov\u00f2 come allenatore Nereo Rocco, con cui gi\u00e0 aveva collaborato per il torneo olimpico di ; il \"par\u00f2n\" lo fece diventare una colonna portante del suo Milan, con cui il tecnico e il centrocampista vinsero in due periodi differenti due scudetti (1961-62, 1967-68), altrettante Coppe dei Campioni (1962-63, 1968-69), una Coppa delle Coppe (1967-68) e una Coppa intercontinentale (1969). Con l'add\u00eco di Rocco, negli anni seguenti il \"Trap\" venne usato con meno frequenza dagli altri tecnici rossoneri; nonostante ci\u00f2 riusc\u00ec comunque a vincere la Coppa Italia 1966-67, non facendo cos\u00ec mancare alcun titolo nel proprio palmar\u00e8s.\nLa sua avventura da giocatore milanista termin\u00f2 nel 1971, dopo avere collezionato 14 stagioni, 274 partite di campionato e 351 presenze totali che lo posizionano al diciassettesimo posto nella classifica \"all-time\" del club rossonero; segn\u00f2 in totale 6 gol, uno dei quali nella partita valida per l'andata della Coppa Intercontinentale 1963 contro il , che si aggiudic\u00f2 per\u00f2 infine il trofeo.\nVarese.\nLasciati i rossoneri, nell'estate 1971 si accas\u00f2 al . Con i \"Bosini\" riusc\u00ec a collezionare altre 10 presenze in Serie A, arrivando a 284 totali, e 3 presenze in Coppa Italia. Terminata la stagione 1971-1972, all'et\u00e0 di 33 anni, decise di appendere gli scarpini al chiodo.\nNazionale.\nPrese parte con la nazionale ai Giochi di .\nCon gli \"azzurri\" ha disputato 17 partite (l'ultima contro la nel 1964) segnando un gol in amichevole contro l'. Prese parte anche alla spedizione del in Cile, indossando la maglia \"numero sei\"; molto atteso a questa competizione in cui sarebbe stato il mediano titolare, dovette invece fare da spettatore a causa di un grave infortunio al legamento tibiale.\nL'episodio pi\u00f9 rappresentativo della sua carriera azzurra \u00e8 probabilmente quello relativo a un'amichevole tra Italia e Brasile giocata allo stadio San Siro a Milano il 12 maggio 1963, occasione in cui Trapattoni sarebbe riuscito ad annullare il gioco di Pel\u00e9; il fuoriclasse brasiliano chiese il cambio al 26' e al suo posto entr\u00f2 Quarentinha, al quale Trapattoni si attacc\u00f2 con ancor pi\u00f9 foga. L'Italia alla fine vinse la partita 3-0 e Trapattoni si consacr\u00f2 ancora di pi\u00f9 come difensore. In realt\u00e0, ritornando su questo fatto, Pel\u00e9 nel 2000 afferm\u00f2 che a impedirgli di giocare bene era stato un forte mal di pancia e che quel giorno era sceso in campo solo per questioni di contratto. Lo stesso Trapattoni non ha mai voluto vantarsi di quell'episodio e anzi, prima ancora delle dichiarazioni di Pel\u00e9, aveva affermato: \u00abLa verit\u00e0 di quel giorno \u00e8 che lui era mezzo infortunato. Stanco. Io sono stato un buon calciatore, ma lasciamo stare Pel\u00e9. Quello era un marziano\u00bb.\nAllenatore.\nMilan.\nLa sua carriera di allenatore cominci\u00f2 immediatamente chiusa quella agonistica. Nell'estate 1972 torn\u00f2 in seno al club di cui era stato \"bandiera\" da calciatore, il Milan, dividendosi tra le giovanili e lo staff della prima squadra, qui agli ordini del tandem formato da Nereo Rocco \u2014 gi\u00e0 suo allenatore nel decennio precedente, e tra i primi a intuirne le future potenzialit\u00e0 in panchina \u2014 e da Cesare Maldini. Per via di un'indisposizione che colp\u00ec proprio Maldini, negli ultimi quattro turni di campionato Trapattoni cominci\u00f2 ad affiancare ufficiosamente Rocco in partita: stante un'ulteriore squalifica comminata al \"par\u00f2n\", tocc\u00f2 al giovane assistente guidare la squadra da bordocampo il 20 maggio 1973, nella domenica della \"fatal Verona\", nella quale l'Hellas, battendo a sorpresa il Milan per 5-3, neg\u00f2 ai rossoneri uno scudetto che sembrava gi\u00e0 cucito al petto. \nNella stagione seguente, molto tribolata per la panchina dei lombardi, inizialmente Trapattoni venne mandato all'estero a studiare gli avversari di coppa oltrech\u00e9 seguire i giovani del vivaio. Con le dimissioni prima di Rocco e poi di Maldini del quale era il secondo, l'8 aprile 1974, appena trentacinquenne e di ritorno da M\u00f6nchengladbach dove aveva visionato la squadra locale, Trapattoni subentr\u00f2 \"ad interim\" alla guida del Milan, esordendo due giorni dopo in occasione della vittoriosa semifinale di Coppa delle Coppe proprio contro il (2-0); traghett\u00f2 i rossoneri sino alla finale della competizione, persa contro il . Nonostante la speranza di essere confermato in pianta stabile, il 21 maggio pass\u00f2 le redini al nuovo allenatore Gustavo Giagnoni, andando contestualmente a ricoprire il ruolo di vice dello stesso per la stagione 1974-1975.\nIl 2 ottobre 1975 venne nuovamente richiamato alla guida del Milan, nel mezzo di un riassetto societario che aveva visto la fuoriuscita di Giagnoni e il ritorno di Rocco come direttore tecnico: con Maldini frattanto impegnato al , per il resto della stagione 1975-1976 il \"par\u00f2n\" volle proprio Trapattoni al suo fianco, in quella che l'allenatore cusanese consider\u00f2 la sua prima, vera esperienza da responsabile tecnico, portando la formazione meneghina a chiudere il campionato al terzo posto. Al termine della stagione, tuttavia, anche stavolta non venne riconfermato dalla dirigenza rossonera, che, desiderosa di abbracciare la filosofia zonista all'epoca in ascesa, gli prefer\u00ec un altro emergente, Giuseppe Marchioro. Il capitano rossonero Gianni Rivera gli chiese di rimanere comunque nello staff del club, ma Trapattoni rifiut\u00f2 poich\u00e9 ormai intenzionato a guidare una prima squadra.\nJuventus: il \"Decennio d'oro\".\nLe vittorie autarchiche (1976-1980).\nNon avendo fin qui conseguito risultati di rilievo, nell'immediato Trapattoni sembrava destinato a maturare esperienza in piazze meno ambiziose. Sicch\u00e9 nel maggio 1976, mentre era a un passo dal firmare con l', dest\u00f2 una certa sorpresa quando Giampiero Boniperti, \u00abconquistato dalle sue idee chiare e dalla sua concretezza\u00bb, gli offr\u00ec la panchina della . Il tecnico rester\u00e0 in Piemonte per le successive dieci stagioni, in un periodo calcistico della storia bianconera che prender\u00e0 il nome di \"Decennio d'oro\" data la quantit\u00e0 di titoli che arriveranno a Torino in questo lasso di tempo; questo ciclo diverr\u00e0 il pi\u00f9 duraturo nella storia del calcio professionistico italiano e proietter\u00e0 la squadra juventina tra le migliori nella storia della disciplina anche in virt\u00f9 di un innovativo schema tattico che ebbe nel \"Trap\" uno dei massimi fautori, la cosiddetta zona mista, che influir\u00e0 peraltro nei successi della nazionale italiana condotta da Enzo Bearzot.\nIl \"Trap\" port\u00f2 con s\u00e9 dal Milan il pupillo Benetti, con l'obiettivo di avere a disposizione un uomo di nerbo a centrocampo, mentre per alzare la qualit\u00e0 dell'attacco fece clamore l'acquisto del rivale interista Boninsegna; ma il colpo rivelazione fu \"a posteriori\" quello del giovane terzino Cabrini, il quale inizi\u00f2 a farsi notare proprio durante la stagione 1976-1977, nel corso della quale lo stesso \"Giuan\u00ecn\" fece presto ricredere i numerosi scettici. Sotto la sua guida, il 22 maggio 1977 la Juventus vinse un'entusiasmante \"corsa-scudetto\" con i concittadini del , vendicando in qualche modo la cocente sconfitta patita la stagione precedente, regalandosi il diciassettesimo scudetto: toccando i 51 punti sui 60 disponibili, stabil\u00ec un record tuttora in essere nei campionati italiani a 16 squadre, con 2 punti a vittoria. Fu gloria anche in Europa poich\u00e9, quattro giorni prima, la sconfitta subita al San Mam\u00e8s per 2-1 dall' non imped\u00ec alla \"Vecchia Signora\", grazie alla regola dei gol in trasferta, di aggiudicarsi il primo titolo confederale della propria storia, la Coppa UEFA, avendo vinto per 1-0 a Torino l'andata del doppio confronto finale.\nUn anno pi\u00f9 tardi la Juventus di Trapattoni biss\u00f2 il titolo di campione d'Italia, battendo la concorrenza della rivelazione di Paolo Rossi, mentre in ambito europeo sfior\u00f2 la finale di Coppa dei Campioni, preclusa dalla sconfitta in semifinale contro il di Ernst Happel. Frattanto la squadra del \"Trap\" cominciava ad assumere una propria fisionomia all'insegna dell'equilibrio: accanto a giocatori di esperienza come Zoff, Cuccureddu, Furino, Benetti, Boninsegna e Bettega, crescevano promettenti elementi come Scirea, Tardelli, Gentile e Cabrini.\nIl successivo biennio rappresent\u00f2 una frenata nel ciclo \"trapattoniano\" in riva al Po. La stagione 1978-1979, con i nazionali juventini reduci dalle fatiche del \"mundial\" argentino, vide l'unico acuto della Coppa Italia, la sesta nella storia del club nonch\u00e9 la prima per il tecnico di Cusano Milanino, vinta battendo per 2-1 nei tempi supplementari i cadetti del , nella finale di Napoli del 29 giugno 1979. Peggiore in termini di palmar\u00e8s si rivel\u00f2 l'annata 1979-1980, in cui a met\u00e0 campionato la Juventus si ritrov\u00f2 addirittura impantanata in zona retrocessione; Trapattoni riusc\u00ec a ribaltare la drastica situazione grazie a un ottimo girone di ritorno che valse un insperato secondo posto, alle spalle dell'Inter scudettata, ma l'esito avverso delle semifinali di Coppa Italia e Coppa delle Coppe, rispettivamente contro Torino e , condannarono l'allenatore a quella che sar\u00e0 l'unica stagione del \"Decennio d'oro\" chiusa senza trofei.\nVerso la \"seconda stella\" (1980-1982).\nDopo che nell'estate 1980 il calcio italiano riapr\u00ec le frontiere ai giocatori stranieri, proprio dall'Arsenal che poche settimane prima aveva eliminato \"Madama\" in Coppa delle Coppe, Boniperti acquist\u00f2 la stella irlandese Liam Brady, a cui il \"Trap\" assegn\u00f2 subito la maglia \"numero dieci\". L'esile fantasista dai buoni piedi ricambier\u00e0 trascinando la squadra torinese sul tetto d'Italia con la vittoria del diciannovesimo scudetto.\nL'annata 1981-1982 non sembr\u00f2 iniziare nei migliore dei modi per l'allenatore cusanese: nella sfida degli ottavi di finale della Coppa dei Campioni contro l', oltre a una precoce eliminazione, uno scontro tra il portiere belga Munaron e Bettega sanc\u00ec la fine della stagione per quest'ultimo. Pur se privata del suo centravanti titolare, in campionato la squadra piemontese si conferm\u00f2 comunque protagonista di una serrata lotta al vertice con la , che termin\u00f2 con la conquista della \"seconda stella\" da cucire sul petto delle maglie bianconere. In un finale al cardiopalma, il ventesimo scudetto juventino arriv\u00f2 appena a un quarto d'ora dalla fine del torneo, quando, nella trasferta di , Brady batt\u00e9 con freddezza il rigore decisivo; questo, nonostante l'irlandese sapesse che il suo destino l'anno seguente sarebbe stato lontano da Torino, poich\u00e9 i due unici stranieri ammessi per regolamento sarebbero stati i neoacquisti Michel Platini e Zbigniew Boniek.\nLe ultime due partite di quel campionato videro inoltre il rientro, dopo due anni di squalifica imposti per il calcioscommesse, dell'attaccante Paolo Rossi il quale, con il francese e il polacco, andr\u00e0 a formare un trio fondamentale per i successi del \"Trap\" nelle stagioni a seguire.\nI successi di Platini (1982-1986).\nLa rinnovata Juventus di Trapattoni part\u00ec come la favorita per la vittoria finale del campionato 1982-1983, potendo contare su un reparto d'attacco composto da Rossi, Bettega, Platini e Boniek. Contro ogni aspettativa, per\u00f2, la \"Signora\" part\u00ec male, causa un Platini incappato in vari problemi fisici; ne approfitt\u00f2 la Roma di Liedholm e Falc\u00e3o, che vinse lo scudetto battendo la concorrenza torinese. Il \"Trap\" cerc\u00f2 di prendersi una rivincita in Coppa dei Campioni, avendo conquistato la finale di Atene, ma il 25 maggio 1983 fu ancora Happel, nel frattempo passato sulla panchina dell', ad avere la meglio: la cocente sconfitta lo port\u00f2 a meditare circa un possibile abbandono della panchina bianconera, ma successivamente Boniperti riusc\u00ec a farlo desistere dall'intento. Reag\u00ec alla disfatta portando il proprio gruppo al successo in Coppa Italia, la sua seconda personale nonch\u00e9 la settima nella storia del club, ribaltando la sconfitta per 0-2 subita sul campo del con un secco 3-0 nella gara di ritorno al Comunale. A fine stagione l'allenatore e l'intera societ\u00e0 dovettero affrontare il ritiro di Dino Zoff, \"bandiera\" della Juventus e della nazionale, il quale si ritir\u00f2 all'et\u00e0 di 41 anni dopo una carriera esemplare e plurivittoriosa.\nIl tecnico si vide sostituito degnamente l'ex \"numero uno\" con il giovane Stefano Tacconi, e, alla sua seconda stagione nel campionato italiano, si accese \"Le Roi\" Platini il quale, finalmente libero dai problemi fisici, illumin\u00f2 con la sua classe il gioco della squadra e, di riflesso, il campionato italiano. Gli schemi del tecnico, che mettevano in luce il ruolo del regista, portarono \"Platoche\" a vincere la classifica marcatori con 20 reti, fondamentali per la conquista del ventunesimo scudetto juventino; fu il quinto campionato per il \"Trap\", un successo che ne fece il primatista nella massima serie nazionale. Nella stessa annata, Trapattoni riusc\u00ec a conquistare anche la Coppa delle Coppe, battendo per 2-1 il nella finale di Basilea giocatasi il 16 maggio 1984.\nI differenti problemi che il \"coach\" dovette affrontare durante la stagione 1984-1985, tra cui spiccarono la stanchezza post-europeo di Platini e i diversi infortuni dello stopper titolare Brio, fecero s\u00ec che la Juventus abdicasse anticipatamente nella difesa del titolo nazionale, che si aggiudic\u00f2 a sorpresa l\"outsider\" Verona. Con lo scudetto presto svanito, il \"Trap\" punt\u00f2 tutto sull'Europa: il 16 gennaio 1985 conquist\u00f2 la prima Supercoppa UEFA nella storia bianconera, battendo il 2-0 nella gara secca di Torino; regolando 1-0 gli stessi \"Reds\" nella finale del successivo 29 maggio all'Heysel di Bruxelles, si aggiudic\u00f2 la sua prima Coppa dei Campioni, un trionfo tuttavia oscurato dagli incidenti prepartita ad opera degli \"hooligan\" inglesi che sfociarono nella morte di 39 spettatori, per la maggior parte italiani.\nNell'ultima stagione del \"Decennio d'oro\", Trapattoni port\u00f2 a Torino anche la Coppa Intercontinentale, vinta l'8 dicembre 1985 a Tokyo contro l' (2-2 dopo i supplementari e 6-4 ai rigori), diventando il primo e tuttora unico allenatore capace di conquistare tutte le maggiori competizioni confederali per club. Contrariamente alla stagione passata, il \"Trap\" si concentr\u00f2 molto pi\u00f9 sulla riconquista del titolo nazionale, partendo a spron battuto in campionato tanto da stabilire un record di otto vittorie iniziali oltrech\u00e9 il primato di 26 punti totalizzati a met\u00e0 campionato; il forte ritorno della Roma nella tornata conclusiva incontr\u00f2 la strenua resistenza degli uomini di Trapattoni, dando vita a un finale \"thrilling\" che termin\u00f2 con la Juventus conquistare il suo ventiduesimo scudetto, il sesto personale per il tecnico nonch\u00e9 l'ultimo del suo primo ciclo bianconero, chiuso con 13 trofei in 10 stagioni.\nInter.\nLe difficolt\u00e0 (1986-1988).\nGi\u00e0 sul finire della stagione 1985-1986, Trapattoni aveva annunciato l'imminente separazione dalla Juventus. Ad approfittarne fu il presidente dell' Ernesto Pellegrini, il quale bruci\u00f2 sul tempo il \"patron\" milanista Silvio Berlusconi e si assicur\u00f2 la firma dell'allenatore a partire dal campionato seguente: il \"Trap\" divenne cos\u00ec il secondo tecnico, dopo J\u00f3zsef Viola, a essersi seduto sulle panchine di tutte e tre le \"grandi\" del calcio italiano. La stagione 1986-1987, la prima sulla panchina nerazzurra, fu segnata dall'infortunio di Rummenigge che imped\u00ec ai milanesi di tener testa al di Maradona, laureatosi campione d'Italia, con la squadra interista a concludere al terzo posto. Quasi identica fu la sorte in Coppa UEFA, con l'eliminazione ai quarti di finale per mano del che andr\u00e0 poi ad aggiudicarsi la vittoria del torneo.\nLa sua seconda stagione a Milano si rivel\u00f2 addirittura peggiore, con uno scialbo piazzamento in campionato e una precoce eliminazione dalla Coppa UEFA contro i futuri finalisti dell'. I deludenti risultati ottenuti fin qui portarono i tifosi a rumoreggiare, e lo stesso Pellegrini cominci\u00f2 a manifestare i propri dubbi nei confronti dell'allenatore. Nonostante Trapattoni avesse avuto a disposizione giocatori di caratura in ogni ruolo \u2014 come Zenga tra i pali, Bergomi e Ferri in difesa, Passarella e Mandorlini in mezzo al campo e Altobelli, Scifo e Serena nel reparto avanzato \u2014, il gioco era risultato fino a quel momento poco e mal assortito, con una carenza di risultati come seguente causa; sicch\u00e9 Pellegrini decise di confermare il tecnico alla guida della squadra, ma cercando di rimediare alla situazione investendo pesantemente sul mercato.\nLo \"scudetto dei record\" (1988-1989).\nIl calciomercato dell'estate 1988 per rilanciare l'Inter fu di primo livello. I rinforzi principali per Trapattoni furono il terzino Brehme e il centrocampista Matth\u00e4us, seguiti da nomi come Berti, D\u00edaz e Bianchi; con questi elementi, la formazione che il \"Trap\" and\u00f2 a disegnare per la stagione 1988-1989 pales\u00f2 una solidit\u00e0 impressionante. In campionato, dopo avere presto estromesso dalla lotta per il titolo i concittadini del , l'unica squadra in grado di sostenere il ritmo nerazzurro parve il ; una resistenza tuttavia fiaccata nella tornata conclusiva grazie a un successo dietro l'altro inanellato dalla formazione meneghina, culminato nel 2-1 inflitto nello scontro diretto di San Siro del 28 maggio 1989, che regal\u00f2 matematicamente ai padroni di casa il tredicesimo scudetto della loro storia, a nove anni dal precedente, e a Trapattoni il settimo della sua carriera.\nLa squadra costruita dal tecnico in questa stagione pass\u00f2 agli annali come l\"Inter dei record\" poich\u00e9 capace di battere un primato dopo l'altro, assicurandosi un campionato a senso unico con ben cinque giornate di anticipo, e ottenendo 58 dei 68 punti disponibili, un record nell'era dei due punti a vittoria. Il ritorno dello scudetto sul petto pareva prospettare l'inizio di un ciclo vincente per i meneghini; sar\u00e0 cos\u00ec solo in parte, ma fu comunque un periodo che, tra le altre cose, vide la definitiva affermazione ad alti livelli di Matth\u00e4us sotto le direttive del \"Trap\".\nI trionfi nelle coppe (1989-1991).\nLa stagione 1989-1990, nonostante l'arrivo di Klinsmann il quale and\u00f2 a formare, coi connazionali Matth\u00e4us e Brehme, un \"trio tedesco\" che voleva rispondere al pi\u00f9 celebre \"olandese\" dei concittadini milanisti, deragli\u00f2 presto per via della clamorosa eliminazione dalla Coppa dei Campioni avvenuta per mano di un non irresistibile . Proprio la \"d\u00e9b\u00e2cle\" europea contro gli svedesi si riveler\u00e0 un pesante fardello per il morale degli uomini di Trapattoni che, nelle settimane seguenti, finirono per abdicare anticipatamente nella difesa del campionato. Tuttavia la formazione nerazzurra ebbe un moto d'orgoglio il 29 novembre 1989, nella gara valida per la seconda edizione della Supercoppa italiana, imponendosi per 2-0 sulla ; era l'ultimo trofeo italiano che ancora mancava nella bacheca del tecnico cusanese.\nItalia '90 restitu\u00ec al tecnico giocatori in condizioni dubbie per diversi motivi: gli italiani erano ancora frustrati per il deludente terzo posto conquistato da favoriti, mentre i tedeschi tornarono euforici per il trionfo, ma nonostante ci\u00f2 l'ultima stagione per Trapattoni da allenatore interista si rivel\u00f2 avvincente e combattuta su tutti i fronti. In campionato and\u00f2 in scena un acceso dualismo con la Sampdoria: pur perdendo 3-1 lo scontro diretto dicembrino a Marassi, la formazione di \"Giuan\u00ecn\" fece suo il simbolico titolo d'inverno, ma nel \"rush\" finale furono i blucerchiati a mostrare una \"verve\" migliore, riacciuffando i meneghini e spezzando di fatto i loro sogni tricolori nel decisivo \"big match\" del maggio 1991, rifilando un 2-0 a domicilio ai nerazzurri che, oltre a rompere lo storico gemellaggio tra le tifoserie, sar\u00e0 il preludio al primo scudetto doriano.\nL'Inter del \"Trap\" trov\u00f2 riscatto in Coppa UEFA dove, al culmine di un esaltante cammino \u2014 in cui spicc\u00f2 su tutti il doppio confronto ai sedicesimi di finale con l' dove, dopo essere usciti sconfitti dal Villa Park per 2-0, i nerazzurri furono capaci di ribaltare le sorti della qualificazione grazie a uno spettacolare 3-0 nel \"retour match\" di Milano \u2014, approd\u00f2 in finale dove ad attenderli c'era, in una sfida tutta italiana, la : il 2-0 della gara di andata a San Siro fu sufficiente ai nerazzurri per uscire indenni dalla sfida di ritorno all'Olimpico di Roma, dove una sconfitta 1-0 non imped\u00ec ai meneghini di mettere in bacheca la prima Coppa UEFA della loro storia. Fu la seconda affermazione personale per Trapattoni nella manifestazione (dopo quella risalente a quattordici anni prima sulla panchina della Juventus), riportando al contempo la Milano nerazzurra a trionfare in Europa dopo ventisei anni. Con questo vittorioso epilogo, il tecnico lasci\u00f2 la panchina interista al termine della stagione.\nRitorno alla Juventus.\nNella stagione 1991-1992, a cinque anni dal suo primo ciclo sotto la Mole, Trapattoni venne richiamato alla guida della , con il compito di risollevare l'ambiente dopo la fallimentare annata di Luigi Maifredi. Il tecnico riusc\u00ec subito a dare una scossa alla squadra, raggiungendo il secondo posto in campionato, dietro al imbattuto di Fabio Capello, e la finale di Coppa Italia, dove la nuova Juve del \"Trap\" vinse l'andata a Torino per 1-0 contro il , ma cadde poi 2-0 nel ritorno al Tardini, regalando agli uomini di Nevio Scala il loro primo successo in coppa nazionale.\nL'annata seguente, con la \"Vecchia Signora\" nel frattempo rinforzata dagli arrivi di M\u00f6ller, Vialli e Ravanelli, culmin\u00f2 nel trionfo in Coppa UEFA, dove nella doppia finale i bianconeri, trascinati da un Roberto Baggio in stato di grazia, rifilarono al dapprima un 3-1 a domicilio nell'andata al Westfalenstadion, e poi un secco 3-0 nel ritorno al Delle Alpi, regalando all'allenatore di Cusano Milanino il suo terzo successo nel torneo: un primato che resister\u00e0 per i successivi 28 anni prima di essere battuto da Unai Emery. La stagione del club piemontese registr\u00f2 un alto numero di reti messe a segno (106), 32 delle quali durante il cammino verso la conquista della terza Coppa UEFA nella storia bianconera.\nL'ultima stagione di Trapattoni sulla panchina juventina gli riconobbe il merito di mandare al debutto il suo pupillo Angelo Di Livio, ma soprattutto di lanciare in Serie A il giovane Alessandro Del Piero, che diverr\u00e0 poi capitano e \"bandiera\" della Juventus per il ventennio a seguire. Nonostante ci\u00f2, quella del 1993-1994 fu un'annata amara per il tecnico cusanese il quale si sent\u00ec criticato e attaccato dagli stessi tifosi bianconeri, per via di una proposta di calcio da loro giudicata ormai troppo difensivista e noiosa. Cos\u00ec, pur chiudendo al secondo posto in campionato, a tre lunghezze dal Milan campione per la terza volta di fila, \"Giuan\u00ecn\" fu costretto a salutare definitivamente la societ\u00e0 sabauda, assieme allo storico dirigente Boniperti, dopo aver conquistato 14 trofei in 13 stagioni complessive a Torino, che ne fanno ancora il tecnico pi\u00f9 vincente nella storia della Juventus.\nBayern Monaco.\nLa stagione 1994-1995 segn\u00f2 la prima esperienza al di fuori dell'Italia per Trapattoni, il quale accett\u00f2 l'offerta della squadra campione uscente di Germania, il . L'ambientamento in Baviera pareva facile, complici la determinazione e il rispetto verso l'autorit\u00e0 del \"mister\" messi in atto dai giocatori del club, reputati dal tecnico come di gran lunga pi\u00f9 professionali rispetto a quelli di Serie A, anche riconoscendo il buon lavoro fatto in questo senso dal suo predecessore Franz Beckenbauer. Tuttavia i buoni propositi del \"Trap\" fecero ben presto i conti con la realt\u00e0: la squadra stecc\u00f2 immediatamente in Supercoppa tedesca contro il di Otto Rehhagel e, nonostante il successivo arrivo di rinforzi come Kahn, Sutter e Papin, i bavaresi andarono incontro a una clamorosa eliminazione al primo turno della Coppa di Germania per mani dei dilettanti del Vestenbergsgreuth.\nAlle prime e inevitabili critiche da parte della stampa si aggiunsero gli screzi con il \"leader\" della squadra, Lothar Matth\u00e4us, gi\u00e0 allenato da Trapattoni a Milano, che nel frattempo si era reinventato con successo come difensore centrale ma che, secondo il tecnico cusanese, avrebbe reso maggiormente nel suo ruolo originario a centrocampo. Persa presto la rotta in Bundesliga, anche complice una formazione titolare decimata dagli infortuni, il Bayern Monaco tent\u00f2 di riscattarsi in Champions League dove fu autore di un buon cammino tuttavia conclusosi in semifinale, venendo estromesso dall' futuro vincitore dell'edizione. L'andamento altalenante della stagione aveva fatto s\u00ec che fin da febbraio fosse stato \"de facto\" anticipato il mancato rinnovo di Trapattoni con la societ\u00e0 tedesca, motivato anche da ragioni familiari.\nCagliari.\nNell'estate 1995 il tecnico torn\u00f2 in Italia, accettando una sfida insolita nella sua carriera: per la prima volta scese infatti nel calcio di provincia, ripartendo dal . L'arrivo in Sardegna del plurititolato \"Trap\", chiamato a raccogliere l'eredit\u00e0 di \u00d3scar Tab\u00e1rez, il quale nell'annata precedente aveva trascinato la squadra a lottare per la \"zona UEFA\", port\u00f2 entusiasmo in tutta l'isola e aument\u00f2 le aspettative verso i rossobl\u00f9 dell'ambizioso \"patron\" Massimo Cellino, chiamati a un ulteriore salto di qualit\u00e0. Le premesse estive parvero trovare un iniziale riscontro in campo, con i sardi che, nonostante un avvio difficile, arrivarono al giro di boa del campionato in linea con gli obiettivi di inizio stagione; nel girone di ritorno, tuttavia, un netto calo di rendimento mise presto in bilico la panchina del tecnico. La sconfitta per 4-1 a Torino contro la Juventus fu l'ultimo atto della breve esperienza di Trapattoni a Cagliari, trascorsa all'insegna dei saliscendi: l'allenatore si dimise accusando pesantemente Cellino di averlo preso in giro, pur assumendosi le responsabilit\u00e0 per avere illuso i tifosi puntando dichiaratamente alla qualificazione europea.\nRitorno al Bayern Monaco.\nDopo un tentativo di Silvio Berlusconi di riportarlo sulla panchina del Milan, per Trapattoni arriv\u00f2 una seconda chiamata da parte del per la stagione 1996-1997. Deciso a riscattare la sua prima e scialba esperienza in Baviera, e con a disposizione una rinnovata rosa che, accanto al solito Matth\u00e4us, vedeva ora anche l'altro ex interista Klinsmann pi\u00f9 nomi come Basler e Rizzitelli, il \"Trap\" costru\u00ec una squadra capace di imporre l'andatura in Bundesliga per tutto l'arco del torneo. Con il di Ottmar Hitzfeld, campione uscente, distratto dal cammino in Champions League, il tecnico italiano si ritrov\u00f2 a duellare con un solido che diede filo da torcere sino alle battute conclusive, prima di venire infine domato alla penultima giornata, quando il 4-2 sullo diede ai bavaresi la certezza del titolo.\nVinto per la prima volta il \"Meisterschale\", a cui seguir\u00e0 nel luglio seguente la Coppa di Lega tedesca, nell'estate 1997 il \"Trap\" pens\u00f2 di lasciare, date le pressioni attuate da mesi dal presidente della , Franco Sensi, il quale, deluso dall'esperienza con Carlos Bianchi, aveva messo sul piatto un'offerta miliardaria affinch\u00e9 Trapattoni andasse a sedersi sulla panchina della squadra giallorossa; l'allenatore fu tentato dall'offerta, pi\u00f9 che altro per la possibilit\u00e0 di riportare la moglie Paola nella nat\u00eca Roma, ma alla fine decise di rispettare il proprio contratto con il club tedesco.\nL'annata 1997-1998 si rivel\u00f2 presto uno \"shock\" per i tifosi bavaresi, poich\u00e9 nessuno poteva immaginare che il neopromosso , passato nelle mani di Otto Rehhagel e, a sorpresa, vittorioso al debutto in campionato proprio contro l\"undici\" di Trapattoni, potesse poi contendere ai detentori anche il titolo nazionale. Il testa a testa, invece, dur\u00f2 per tutta la stagione, con il \"Trap\" che, una volta perso lo scontro diretto nel girone di ritorno, non riusc\u00ec pi\u00f9 a ritrovare il bandolo della matassa; anzi, tre sconfitte consecutive contro , e causarono le ire del tecnico, che, trovatosi nel momento pi\u00f9 complicato dell'annata, il 10 marzo 1998 si sfog\u00f2 in una \"a posteriori\" celebre conferenza stampa, nella quale, in un tedesco piuttosto maccheronico, attacc\u00f2 a pi\u00f9 riprese i suoi calciatori Strunz, Basler e Scholl, accusandoli di scarso impegno e mancanza di professionalit\u00e0.\nRimarr\u00e0 questo, mediaticamente parlando, l'episodio pi\u00f9 famoso del suo secondo ciclo bavarese, alla luce di una stagione che vedr\u00e0 la squadra perdere in volata la Bundesliga contro la rivelazione Kaiserslautern, e venire eliminata nei quarti di finale della Champions League, ai supplementari, dai connazionali e detentori del Borussia Dortmund. Al \"Trap\" rest\u00f2 la consolazione della Coppa di Germania, vinta in finale contro il : fu il ventesimo alloro nella titolata carriera del tecnico, che, a fine stagione, lasci\u00f2 definitivamente Monaco di Baviera.\nFiorentina.\nNell'estate del 1998 Trapattoni torn\u00f2 in Italia per sedersi sulla panchina della . Arrivato a Firenze sulla scia di un forte ostracismo da parte del tifo viola, visto il suo lungo passato con gli storici rivali juventini, il \"Trap\" fece ben presto ricredere i pi\u00f9 e, ottenendo il meglio dal tridente offensivo Rui Costa-Edmundo-Batistuta, fu autore di un fulmineo avvio di stagione. La precoce e controversa eliminazione dalla Coppa UEFA \u2014 nella gara del 3 novembre 1998 contro il , giocata sul neutro di Salerno, alcuni tifosi locali, volendo arrecare danno alla \"Viola\", lanciarono in campo una bomba carta che port\u00f2 alla sospensione della partita e successiva squalifica a tavolino, per responsabilit\u00e0 oggettiva, della squadra toscana \u2014 non infici\u00f2 sul percorso in campionato che vide la Fiorentina svoltare la stagione da campione d'inverno e legittimare, dopo oltre un quindicennio, rinnovate ambizioni da scudetto. Nel girone di ritorno, tuttavia, il serio infortunio che colp\u00ec il cannoniere, capitano e \"leader\" gigliato Batistuta fu la pietra tombale sui sogni tricolori della squadra; alle prese anche con la \"saudade\" di Edmundo, che lasci\u00f2 Firenze nel momento \"clou\" del campionato, Trapattoni riusc\u00ec comunque a condurre la formazione viola al terzo posto in campionato, raggiungendo la qualificazione in Champions League. Come epilogo di una stagione dolceamara, arriv\u00f2 la sconfitta nella finale di Coppa Italia, per mano del , solo per la discriminante dei gol in trasferta.\nNell'annata 1999-2000 gli uomini di Trapattoni furono artefici di un buon cammino in Champions League, spingendosi fino alla seconda fase a gironi, chiusa dietro il di Alex Ferguson, allora campione in carica, e il di H\u00e9ctor C\u00faper, futuro finalista dell'edizione. Meno entusiasmanti furono le prestazioni in campionato, concluso con l'obiettivo minimo della qualificazione in Coppa UEFA, ma lasciando generalmente insoddisfatto l'ambiente gigliato. Sul finire della seconda stagione in riva all'Arno il \"Trap\" decise cos\u00ec per l'add\u00eco al club, causa soprattutto i mai sopiti dissidi con la tifoseria, sfociati financo in aggressioni e minacce nella sfera privata, il tutto sommato all'imminente ridimensionamento tecnico prospettato dalla societ\u00e0.\nNazionale italiana.\nA seguito delle polemiche dimissioni presentate dal commissario tecnico della nazionale italiana, Dino Zoff, all'indomani delle critiche ricevute da Silvio Berlusconi per l'epilogo della finale del , il 6 luglio seguente la FIGC chiam\u00f2 Trapattoni alla guida degli \"Azzurri\". Esord\u00ec a Budapest il 3 settembre 2000, pareggiando per 2-2 contro l' nella prima partita delle qualificazioni al , che l'Italia superer\u00e0 da imbattuta. Nella fase finale del mondiale, tuttavia, la nazionale deluse le aspettative: nonostante la scaramanzia del \"Trap\" \u2014 tra le altre cose, venne sorpreso a gettare acquasanta sul terreno di gioco \u2014, l'Italia super\u00f2 a fatica la fase a gironi, per poi venire clamorosamente eliminata dalla negli ottavi di finale, in una gara segnata da numerose polemiche e contestazioni relative all'operato dell'arbitro ecuadoriano Byron Moreno. Gi\u00e0 prima del torneo, peraltro, il \"cit\u00ec\" era stato oggetto di critiche per la scelta di non convocare Roberto Baggio.\nConfermato in panchina, port\u00f2 gli \"Azzurri\" a superare le qualificazioni al , ma anche stavolta la fase finale si rivel\u00f2 un fallimento per via della prematura eliminazione nei gironi, favorita da un discusso pareggio tra le scandinave e . Al termine della deludente spedizione lusitana il tecnico decise di lasciare la nazionale, venendo sostituito da Marcello Lippi.\nBenfica, Stoccarda e Salisburgo.\nLasciata la nazionale italiana, nella stessa estate del 2004 si accord\u00f2 con i portoghesi del . Anche se l'eliminazione dalla Coppa UEFA rischi\u00f2 di fargli lasciare prematuramente la panchina lusitana, Trapattoni port\u00f2 immediatamente le \"Aquile\" a conquistare la Primeira Liga, la trentunesima nella storia del club di Lisbona, a undici anni dal precedente successo. La squadra del \"Trap\" raggiunse anche la finale di Ta\u00e7a de Portugal, nella quale per\u00f2 a imporsi 2-1 fu il , negando cos\u00ec al tecnico un possibile \"double\". Desideroso di cambiare aria, al termine della stagione Trapattoni risolse anticipatamente il contratto che lo legava al Benfica.\nNonostante avesse motivato l'add\u00eco ai portoghesi con il voler tornare in Italia, nel giugno del 2005 opt\u00f2 nuovamente per la Germania, chiamato da un ambizioso , deciso a lottare ai vertici. Stavolta l'avventura in terra tedesca non fu memorabile come la precedente a Monaco di Baviera, concludendosi prematuramente 9 febbraio 2006 con l'esonero di Trapattoni dalla guida della squadra, relegata a centro classifica.\nNell'estate 2006 il \"Trap\" fu chiamato dagli austriaci del a ricoprire il doppio ruolo di allenatore e direttore tecnico; port\u00f2 con s\u00e9 l'ex allievo Lothar Matth\u00e4us in veste di vice. Complice anche una rosa composta da giocatori di qualit\u00e0 come Linke, Kova\u010d e l'ex conoscenza bavarese Zickler, quest'ultimo capace di assurgere a capocannoniere del campionato, gi\u00e0 alla stagione d'esordio il tecnico italiano port\u00f2 la squadra a vincere la Bundesliga d'Austria, vinta con ben cinque giornate di anticipo, dopo un 2-2 casalingo contro i detentori dell', toccando quota 75 punti (record per l'epoca); per Trapattoni fu il decimo campionato vinto in quattro paesi diversi (Italia, Germania, Portogallo ed Austria), un primato tutt'ora condiviso assieme a Tomislav Ivi\u0107, Ernst Happel, Jos\u00e9 Mourinho, Eric Gerets e Carlo Ancelotti. Nella seconda e ultima stagione a Salisburgo l'allenatore non riusc\u00ec a ripetere il successo, fermandosi al secondo posto in campionato dietro al .\nNazionale irlandese.\nNel maggio 2008 venne nominato commissario tecnico della nazionale irlandese; scelse come vice Marco Tardelli e come ulteriore assistente Liam Brady, entrambi suoi ex giocatori nella Juventus dei primi anni 1980.\nNelle qualificazioni al , la nazionale irlandese si trov\u00f2 nello stesso girone dell', dunque il 1\u00ba aprile 2009, allo Stadio San Nicola di Bari, Trapattoni incontr\u00f2 da avversario la squadra azzurra allenata da Marcello Lippi (partita finita 1-1); il 10 ottobre 2009, al Croke Park di Dublino, ferm\u00f2 nuovamente l' sul 2-2 acquisendo matematicamente il secondo posto nel girone che valse gli spareggi. Ai play-off l'Irlanda perse contro la in casa per 0-1 e venne eliminata nella gara di ritorno ai supplementari (1-1) con un gol irregolare di William Gallas su assist di Thierry Henry, il quale aveva controllato il pallone con la mano (ci\u00f2 comporter\u00e0 forti polemiche e una squalifica per Henry).\nNel dicembre 2010 accett\u00f2, insieme al suo staff, una decurtazione dello stipendio, necessaria per non pesare sul bilancio della federazione, ridottosi a seguito della crisi economica.\nL'11 ottobre 2011 l'Irlanda si piazz\u00f2 al secondo posto nel gruppo B con 21 punti, dietro alla , grazie all'ultima partita vinta contro l' per 2-1. I \"Boys in Green\" furono cos\u00ec costretti ad affrontare nuovamente i play-off, questa volta contro l', per poter accedere alla fase finale del ; stavolta per\u00f2 gli irlandesi si imposero nettamente a Tallinn per poi pareggiare a Dublino, conquistando cos\u00ec, dopo 24 anni, la qualificazione all'Europeo. Nel 2011 vinsero inoltre il torneo della Nations Cup battendo , e . Nella fase finale della competizione l'Irlanda fu sorteggiata nel gruppo C insieme a , Italia e . Qui venne per\u00f2 sconfitta da tutte e tre le squadre. Nonostante l'eliminazione, Trapattoni fu riconfermato per altri due anni sulla panchina della nazionale.\nL'11 settembre 2013, dopo due sconfitte rimediate dall'Irlanda nel girone di qualificazione al contro e , che compromisero il passaggio del turno, risolse consensualmente il contratto che lo legava alla federazione irlandese.\nDopo il ritiro.\nGi\u00e0 opinionista di Mediaset Premium per le partite di Champions League, per la stagione 2015-2016 \u00e8 stato in Rai come opinionista alla \"Domenica Sportiva\" oltrech\u00e9 commentatore tecnico, al fianco di Alberto Rimedio, delle partite della nazionale italiana, venendo tuttavia sostituito da Walter Zenga prima del .\nCollegamenti esterni.\n "}
{"id": "57938", "revid": "287204", "url": "https://it.wikipedia.org/wiki?curid=57938", "title": "Gabriel Bermudez Castillo", "text": ""}
{"id": "57940", "revid": "14", "url": "https://it.wikipedia.org/wiki?curid=57940", "title": "Raggi infrarossi", "text": ""}
{"id": "57949", "revid": "599013", "url": "https://it.wikipedia.org/wiki?curid=57949", "title": "Microsoft .NET", "text": "Microsoft .NET \u00e8 una piattaforma di sviluppo general purpose - ideata e sviluppata da Microsoft - che mette a disposizione varie funzionalit\u00e0 come il supporto per pi\u00f9 linguaggi di programmazione (coprendo tutti i paradigmi di programmazione: object oriented, procedurali, funzionali, imperativi, user oriented, ecc.), modelli di programmazione asincroni e simultanei, interoperabilit\u00e0, consentendo l'esecuzione su pi\u00f9 piattaforme ed in presenza di scenari applicativi variegati.\nStoria.\nMicrosoft ha sviluppato .NET come contrapposizione proprietaria al linguaggio Java (che \u00e8 open source) e attribuisce un ruolo strategico al lancio di .NET come piattaforma di sviluppo per applicazioni desktop e server nel successivo decennio per le architetture client/server, internet ed intranet. Rispetto a Java, .NET \u00e8 uno standard ISO riconosciuto (ISO 23270 e ISO 23271) e quindi non \u00e8 possibile, da parte della casa madre, modificarne la sintassi (a meno di discostarsi dal proprio stesso standard).\nDescrizione.\nCaratteristiche principali.\nLa prima versione di .NET \u00e8 stata diffusa nel 2002. La sua peculiarit\u00e0 \u00e8 l'essere indipendente dalla versione operativa di Windows su cui \u00e8 installata, e di includere molte funzionalit\u00e0 progettate espressamente per integrarsi in ambiente internet e garantire il massimo grado di sicurezza e integrit\u00e0 dei dati. Utilizza in modo esteso il concetto di modularit\u00e0 dei componenti software (\"Component Oriented Programming\"), proponendosi cos\u00ec come evoluzione dell'esistente modello COM (\"Component Object Model\").\nLa CLR (\"Common Language Runtime\") \u00e8 un insieme di librerie che, insieme alla classe di librerie di base denominata FCL (\"Framework Class Library\"), \u00e8 progettata per poter funzionare con qualsiasi sistema operativo. Il compilatore just in time \"esegue\" un codice assembly denominato CIL (\"Common Intermediate Language\"). \u00c8 inoltre possibile:\nLinguaggi di programmazione .NET.\nLa CLI (\"Common Language Infrastructure\") \u00e8 concepita per essere compatibile con qualsiasi linguaggio di alto livello orientato agli oggetti, fornendo un unico modello a oggetti ed una vasta libreria di classi condivisibili.\nCi\u00f2 costituisce un'evoluzione della strategia Microsoft che in passato aveva tradizionalmente avuto nel linguaggio Visual Basic uno dei propri punti di forza. Alcuni analisti hanno fatto notare che si \u00e8 trattato di una scelta non priva di rischi da parte di Microsoft, in quanto per un programmatore Visual Basic la migrazione verso Visual Basic .NET (vedi oltre) pu\u00f2 richiedere un notevole periodo di apprendimento, poich\u00e9, per poter sfruttare tutte le potenzialit\u00e0 del nuovo linguaggio, deve abituarsi a pensare in termini totalmente \"object oriented\", e questo nonostante il fatto che Visual Basic .NET abbia conservato, per quanto possibile, la sintassi delle vecchie versioni.\nIl vecchio Visual Basic, giunto fino alla versione 6 per Windows, si era infatti lentamente evoluto verso la programmazione ad oggetti, senza per\u00f2 arrivare ad implementarla completamente, e questo anche perch\u00e9 Microsoft non voleva creare una rottura drastica con lo stile di programmazione acquisito dai milioni di sviluppatori che lo utilizzavano, e tuttora lo utilizzano, in tutto il mondo e ormai da molti anni. Microsoft, ed altri produttori di software, forniscono compilatori e strumenti di sviluppo per molti linguaggi di programmazione, fra cui:\nDi particolare rilevanza possiamo segnalare le seguenti tecnologie fornite da Microsoft:\nStrumenti e prodotti di supporto.\n.NET \u00e8 corredato da una serie di strumenti di sviluppo delle applicazioni, progettati in modo da funzionare in modo integrato all'interno della piattaforma .NET. Uno dei principali strumenti \u00e8 l'IDE (\"Integrated Development Environment\" cio\u00e8 \"Ambiente di sviluppo integrato\") denominato Visual Studio.\nStandardizzazione.\nMicrosoft ha sottoposto una parte delle specifiche di progetto di .NET all'esame di ECMA (\"European Computer Manufacturers Association\") per consentirne la standardizzazione. Ci\u00f2 costituisce un rischio, sebbene calcolato. Questa mossa ha lo scopo di favorire l'implementazione di versioni e strumenti compatibili con il nuovo standard, che facciano da strumenti di migrazione e conversione di software non scritto per Windows in codice .NET.\nImplementazioni alternative.\nSebbene le classi di librerie del Framework .NET siano il punto di riferimento standard di tutta la tecnologia .NET, ne esistono anche numerose implementazioni alternative.\nMono \u00e8 un progetto il cui scopo \u00e8 l'implementazione open source delle librerie runtime e di sviluppo di .NET. Il progetto attualmente \u00e8 guidato da Xamarin, societ\u00e0 del gruppo Microsoft (precedentemente da Novell ed in origine da Ximian) e da .NET Foundation, in collaborazione con la comunit\u00e0 degli sviluppatori open source. Mono sta rapidamente evolvendo verso una notevole stabilit\u00e0, ed include anche il supporto per ASP.NET, ADO.NET, e la futura generazione delle librerie dei Windows Forms. Mono, inoltre, comprende gi\u00e0 ora le seguenti librerie con le relative tecnologie di supporto:\nDotGNU (Portable.NET) \u00e8 meno maturo e stabile di Mono poich\u00e9 la versione originaria di Portable.NET non \u00e8 stata scritta usando le classi del Framework di Microsoft.\nMicrosoft Rotor, (ovvero la \"Shared Source Common Language Infrastructure\") \u00e8 un'implementazione di tipo shared del Framework .NET che funziona sotto Windows XP, FreeBSD, e Mac OS X Jaguar.\nConfronti.\nCon Java EE.\nIl Common Language Runtime (CLR), il Common Intermediate Language (CIL) ed il linguaggio C# sono simili rispettivamente alla Java Virtual Machine, al bytecode e al linguaggio Java della Oracle Corporation, con cui sono in forte concorrenza. Entrambi utilizzano un proprio bytecode intermedio. Il bytecode di .NET \u00e8 progettato per essere compilato al momento dell'esecuzione (\"just in time compilation\" detta anche \"JITting\"), come il bytecode di Java. Al momento, con le ultime versioni rilasciate .NET \u00e8 disponibile per tutte le piattaforme quali: Linux, Unix e Mac OSX, mentre Java \u00e8 portabile su qualsiasi piattaforma fin dalla nascita. La Java EE (\"Java Platform, Enterprise Edition\") di Oracle fornisce funzionalit\u00e0 leggermente superiori ad altre tecnologie Microsoft, come COM+ e MSMQ, che lavorano peraltro in modo integrato con i sistemi operativi Windows. .NET fa un uso estensivo ed astratto di tutte queste tecnologie ormai consolidate.\nCOM.\nLa tecnologia di software a componenti su cui Microsoft ha puntato maggiormente in passato per lo sviluppo su larga scala di applicazioni era COM (\"Component object model\"), evolutosi poi in COM+, detto anche MTS.Per consentire una migrazione graduale verso .NET dei progetti esistenti, .NET \u00e8 stato progettato per interagire con oggetti COM, facendo da wrapper (letteralmente \"involucro\"), cio\u00e8 da strato esterno che accede alle funzioni dello strato interno; tuttavia Microsoft ha dichiarato molto esplicitamente che in futuro, .NET \u00e8 destinato a sostituire COM come modello architetturale di software a componenti. Le nuove applicazioni che accedono alle funzionalit\u00e0 ed ai servizi delle piattaforme Win32 dovrebbero, quindi, d'ora in poi utilizzare .NET anzich\u00e9 COM, previa interposizione di interfacce astratte (i componenti transazionali di .NET utilizzano attualmente COM+)."}
{"id": "57953", "revid": "1372005", "url": "https://it.wikipedia.org/wiki?curid=57953", "title": "Luigi Einaudi", "text": "Intellettuale ed economista di fama mondiale, Luigi Einaudi \u00e8 considerato uno dei padri della Repubblica Italiana. Ebbe tre figli, Giulio (che fond\u00f2 la famosa casa editrice che porta il suo nome, la Giulio Einaudi Editore), Roberto e Mario, politico e docente universitario.\nVicepresidente del Consiglio dei ministri, ministro delle finanze, del tesoro e del bilancio nel IV Governo De Gasperi, tra il 1945 e il 1948 fu Governatore della Banca d'Italia. Dal 1948 al 1955 fu presidente della Repubblica Italiana. Come capo dello Stato ha conferito l'incarico a quattro presidenti del Consiglio: Alcide De Gasperi (1948-1953), Giuseppe Pella (1953-1954), Amintore Fanfani (1954) e Mario Scelba (1954-1955); ha nominato otto senatori a vita: nel 1949 Guido Castelnuovo e Arturo Toscanini (che rinunci\u00f2 alla nomina), nel 1950 Pietro Canonica, Trilussa, Gaetano De Sanctis e Pasquale Jannaccone, infine nel 1952 Luigi Sturzo e Umberto Zanotti Bianco.\nNon pot\u00e9 nominare alcun giudice della Corte costituzionale perch\u00e9 la Corte, pur prevista dalla Costituzione fin dal 1948, fu istituita solo nel 1956, un anno dopo la scadenza del suo mandato.\nBiografia.\nGiovinezza ed educazione.\nNasce a Carr\u00f9 (in provincia di Cuneo) da Lorenzo, concessionario della riscossione delle imposte, e Placida Fracchia, e viene registrato allo Stato Civile con i nomi di Luigi, Numa e Lorenzo. Rimasto orfano di padre nel 1888, si trasferisce a Dogliani, paese natale della madre.\nDopo aver studiato a Savona, viene mandato al Convitto nazionale Umberto I di Torino e si diploma al Liceo classico Cavour della stessa citt\u00e0 con il massimo dei voti, per poi compiere gli studi universitari presso l'ateneo torinese, dove frequenta il Laboratorio di Economia Politica di Salvatore Cognetti de Martiis.\nAttivit\u00e0 politica.\nNel periodo degli studi universitari, Einaudi si avvicina al movimento socialista e collabora con la rivista \"Critica sociale\", diretta da Filippo Turati. La collaborazione con \"Critica sociale\" dura un decennio e si conclude con il distacco dai socialisti e il progressivo spostamento, a partire dai primi anni del Novecento, su posizioni sempre pi\u00f9 apertamente liberiste. Nel 1895 ottiene la laurea in giurisprudenza. Copre la cattedra di Scienza delle finanze all'Universit\u00e0 di Torino, l'incarico di Legislazione industriale ed Economica politica al Politecnico di Torino e l'incarico di Scienza delle finanze all'Universit\u00e0 Bocconi di Milano.\nIl 6 ottobre 1919 \u00e8 nominato senatore del Regno su proposta di Francesco Saverio Nitti. \nNel 1919, insieme a Giovanni Gentile e Gioacchino Volpe, \u00e8 tra i firmatari del manifesto del \"Gruppo Nazionale Liberale\" romano, che, insieme ad altri gruppi nazionalisti e di ex combattenti, forma l'\"Alleanza Nazionale per le elezioni politiche\", il cui programma politico prevede la rivendicazione di uno \u00abStato forte\u00bb, anche se provvisto di larghe autonomie regionali e comunali, capace di combattere la metastasi burocratica, i protezionismi, il radicalismo democratico, rivelatosi \u00abinetto a tutelare i supremi interessi della Nazione, incapace di cogliere e tanto meno interpretare i sentimenti pi\u00f9 schietti e nobili\u00bb. Europeista \"ante litteram\", nel 1920 raccoglie alcuni suoi articoli pubblicati sul \"Corriere della Sera\", in cui prospettava e auspicava un'Europa federata, nel volume \"Lettere di Junius\".\nLa ripresa della politica protezionista da parte del quinto governo Giolitti (D.L. 9 giugno 1921 sulla tariffa doganale) avvicina Einaudi al programma economico e finanziario del fascismo, pi\u00f9 classicamente liberale, di cui era interprete Alberto De Stefani, che poi diverr\u00e0 ministro delle Finanze nel governo Mussolini. Una volta in carica, infatti, De Stefani provvide subito alla restituzione all'esercizio privato di tutte le funzioni economiche assunte dallo Stato durante la guerra, l'affidamento dei telefoni a compagnie private e la riduzione al minimo dei servizi marittimi sovvenzionati, in linea con i principi liberali di Einaudi.\nAlla condivisione per la politica economica di De Stefani, tuttavia, corrisponde, da parte di Einaudi, una sempre maggior diffidenza per i progetti di riforma costituzionale di Mussolini. A partire, infatti, dalla proposizione e dall'approvazione in Parlamento della legge elettorale maggioritaria e, soprattutto, dopo il delitto Matteotti, Einaudi si colloca politicamente a difesa dello Stato liberale pre-fascista.\nCon l'avvento della dittatura fascista \u00e8 costretto a limitare la sua attivit\u00e0 accademica e ad interrompere quella politica. Nel novembre del 1924 aderisce all'Unione Nazionale di Giovanni Amendola e, nel 1925, \u00e8 tra i firmatari del Manifesto degli intellettuali antifascisti, redatto da Benedetto Croce. Alla fine dello stesso anno si dimette da collaboratore del \"Corriere della Sera\", gi\u00e0 fascistizzato, a seguito dell'allontanamento di Luigi Albertini. L'anno dopo, ormai inviso al regime, viene estromesso dall'insegnamento all'Universit\u00e0 Bocconi e al Politecnico di Torino. Nel 1931 \u00e8 convinto da Benedetto Croce a mantenere almeno la cattedra universitaria della facolt\u00e0 di giurisprudenza di Torino, nonostante l'obbligo di prestare giuramento di fedelt\u00e0 al fascismo \"per continuare il filo dell'insegnamento secondo l'idea di libert\u00e0\". Einaudi giura, onde evitare che il suo posto sia occupato da un professore fascista.\nAl Senato fa parte dei 46 senatori che votano contro la legge elettorale che sancisce la lista unica formata dal Gran consiglio del fascismo (1928); non partecipa alla votazione per la ratifica dei Patti Lateranensi e vota contro l'ordine del giorno favorevole alla Guerra d'Etiopia e contro le leggi razziali del 1938.\nPoco dopo la caduta del fascismo, il 31 agosto 1943 viene nominato rettore dell'Universit\u00e0 di Torino; torna a collaborare con il \"Corriere della Sera\". Dopo l'8 settembre (e la conseguente invasione dell'Italia da parte dei nazisti) si rifugia in Svizzera, dove scrive le \"Lezioni di politica sociale\" e si tiene in corrispondenza con molti intellettuali antifascisti, tra i quali Ernesto Rossi e Altiero Spinelli, autori del \u00abManifesto di Ventotene\u00bb. Aderisce al Movimento Federalista Europeo, fondato da questi ultimi, e scrive, per l'MRP, \"I problemi economici della federazione europea\" (Lugano, 1944). Rientra in Italia il 9 dicembre 1944; in questo periodo redige una serie di articoli economici e politici per il \"Risorgimento Liberale\".\nNominato Governatore della Banca d'Italia, ricopre l'incarico dal 5 gennaio 1945 all'11 maggio 1948. Per la sua competenza nelle materie economiche, viene nominato componente della Consulta Nazionale dal 1945 al 1946. Il 24 maggio 1946, alla vigilia del referendum istituzionale, Luigi Einaudi dichiara pubblicamente la sua preferenza per la monarchia sul quotidiano \"L'Opinione\", in un articolo a quattro colonne dal titolo \"Perch\u00e9 voter\u00f2 per la monarchia\". \nViene eletto deputato all'Assemblea Costituente nel 1946 come rappresentante dell'Unione Democratica Nazionale e d\u00e0 un autorevole contributo ai lavori. \u00c8 senatore di diritto del Senato della Repubblica nel 1948, ai sensi della terza disposizione transitoria della Costituzione. Nel IV Governo De Gasperi (1947-1948), Einaudi \u00e8 vicepresidente del Consiglio dei ministri (conservando la carica di Governatore della Banca d'Italia) e prima Ministro delle Finanze e del Tesoro, poi, con lo scorporo di alcune funzioni dal Ministero del Tesoro e la creazione dei nuovi ministeri delle Finanze e del Bilancio, viene spostato al Ministero del Bilancio (1947).\nLa sua politica economica di quegli anni, caratterizzata da una diminuzione della tassazione interna e dei dazi doganali, pose le basi per il boom economico degli anni cinquanta e sessanta.\nPresidenza della Repubblica.\nPer l'elezione del presidente della Repubblica nel 1948, il presidente del Consiglio Alcide De Gasperi aveva candidato il ministro degli Esteri Carlo Sforza; la candidatura era appoggiata anche da una parte del fronte democratico-laico, ma incontrava la netta opposizione delle sinistre. Sebbene sulla carta disponesse della maggioranza dei votanti, Sforza non riusc\u00ec a ottenere il voto di tutti i parlamentari democristiani: contraria era in particolare la corrente di sinistra guidata da Giuseppe Dossetti, storico fondatore del movimento che, appunto da lui, prese il nome di \"dossettismo\".\nDopo i primi due scrutini, la dirigenza democristiana prese atto delle difficolt\u00e0 incontrate dal ministro repubblicano e decise di candidare Einaudi. La nuova candidatura incontr\u00f2 anche la disponibilit\u00e0 dei liberali e dei socialdemocratici a sostenerla e lo statista piemontese fu eletto presidente della Repubblica l'11 maggio 1948, al quarto scrutinio, con 518 voti su 872 (59,4%).\nNel suo discorso di insediamento, Einaudi dichiar\u00f2 che, pur essendosi espresso per la monarchia in occasione del referendum istituzionale, nel biennio costituente aveva dato al regime repubblicano \"qualcosa di pi\u00f9 di una mera adesione\", avendo constatato che il trapasso tra le due forme istituzionali era avvenuto in maniera perfettamente legale e pacifica, dimostrando che il popolo italiano fosse ormai maturo per la democrazia. Prosegu\u00ec inoltre ribadendo il suo impegno, appena stretto con il giuramento di rito, a farsi tutore della pi\u00f9 scrupolosa osservanza di tutte le istituzioni alla Costituzione della Repubblica.\nLuigi Einaudi inaugur\u00f2 l'esercizio del potere del presidente della Repubblica di rinvio delle leggi alle Camere per riesame (art. 74 della Costituzione) e lo fece quattro volte. Le prime due volte il 9 aprile 1949, per mancata indicazione dei mezzi di copertura finanziaria, ai sensi dell'art. 81 della Costituzione. La terza volta l'11 gennaio 1950, quando rinvi\u00f2 alle Camere la legge sull'immissione in ruolo degli incaricati di funzioni giurisdizionali, eccependo la violazione della norma costituzionale che prescrive l'obbligo del concorso pubblico per la nomina dei magistrati (art. 106 della Costituzione). In tal caso, il Parlamento riapprov\u00f2 inalterato il testo legislativo e il Presidente, come da norma costituzionale, fu costretto a promulgarlo. Il quarto rinvio della Presidenza Einaudi fu molto pi\u00f9 penetrante e fiss\u00f2 un margine di discrezionalit\u00e0 assai ampio che costitu\u00ec un precedente importante per i suoi successori. Einaudi, infatti, nel novembre del 1953 rinvi\u00f2 alle Camere la normativa che prorogava gli effetti dei diritti e dei compensi dovuti al personale dei Ministeri delle Finanze, del Tesoro e della Corte dei Conti (cosiddetti \"diritti casuali\"), per motivi di mera opportunit\u00e0. Dopo un dibattito acceso, il Parlamento prefer\u00ec riformare il testo approvato, riordinando completamente l'intera materia.\nSino alla bocciatura parlamentare dell'ottavo governo De Gasperi (1953), Einaudi confer\u00ec sempre allo statista trentino l'incarico di presidente del Consiglio dei ministri, attenendosi all'espressione della maggioranza parlamentare uscita dal voto elettorale.\nDopo le dimissioni di De Gasperi, confer\u00ec l'incarico ad Attilio Piccioni, che ne era considerato l'erede naturale, ma anche questi fall\u00ec. Einaudi, allora, il 17 agosto 1953, confer\u00ec l'incarico a Giuseppe Pella, economista e pi\u00f9 volte ministro dei dicasteri economici, senza che quest'ultimo fosse stato indicato dal partito di maggioranza relativa. Fu il primo \"governo del Presidente\" della storia costituzionale italiana: un governo, cio\u00e8, senza maggioranza precostituita, diretto da un politico scelto a discrezione del Capo dello Stato, tra i suoi uomini di fiducia.\nPella accett\u00f2 l'incarico \"senza riserva\" e si present\u00f2 alle Camere con un documento programmatico di carattere amministrativo e contingente che ottenne il voto favorevole dei parlamentari democristiani e del Partito Nazionale Monarchico e l'astensione di gran parte dei socialisti; una maggioranza, quindi, per la prima volta \"trasversale\" rispetto agli schieramenti politici che si erano contrapposti alle ultime elezioni politiche. Era tale l\u2019importanza che Einaudi attribuiva al tema della scelta dei ministri che, finita l'esperienza Pella, ne fece comunque oggetto di una nota, oltre a ripeterne i contenuti nel suo libro sull'esperienza quirinalizia, \"Lo scrittoio del Presidente\".\nAllo scadere del mandato, alcuni settori del Parlamento propendevano per la rielezione dell'ottantunenne presidente uscente. Al primo scrutinio delle elezioni presidenziali del 1955, Einaudi ottenne ben 120 voti, provenienti da uno schieramento trasversale comprendente laici e destre. Al secondo scrutinio i voti scesero a 80, poi a 61, ma risalirono a 70 al quarto scrutinio, che decret\u00f2 l'elezione di Giovanni Gronchi a suo successore. L'ex presidente della Repubblica torn\u00f2 a sedere sui banchi del Senato come senatore di diritto, a norma della Costituzione.\nEinaudi, cattolico, si spense a Roma il 30 ottobre 1961 e la salma venne tumulata nel cimitero di Dogliani il successivo 2 novembre.\nPensiero politico.\nEsponente del pensiero liberista e federalista europeo, Einaudi \u00e8 convinto che il liberismo debba svilupparsi concretamente in tutti gli aspetti della vita politica, sociale ed economica di un uomo. Per questo era spesso in disaccordo con Francesco Saverio Nitti, tant'\u00e8 che Einaudi si oppose al suo disegno di legge sulla monopolizzazione delle assicurazioni sulla vita che, poi, porter\u00e0 alla nascita dell'INA.\nEinaudi introduce alcune novit\u00e0 nella politica economica dei liberali italiani: a suo parere vi \u00e8 una mutua implicazione tra liberalismo e liberismo, discostandosi in questo dalle teorie di Benedetto Croce, che preconizzava il liberalismo italiano come un atteggiamento innanzitutto morale. La parola \"liberismo\" infatti, che in nessun'altra lingua, salvo quella italiana, trova una traduzione che la distingua dal \"liberalismo\", per differenziare le libert\u00e0 economiche dalle libert\u00e0 civili, attribuendo alle seconde un rango nettamente superiore alle prime. Contrariamente al Croce, Einaudi, pur riconoscendo questa distinzione, ne riduce le distanze affermando che le libert\u00e0 civili e le libert\u00e0 economiche siano reciprocamente dipendenti: ciascuna forma di libert\u00e0 emerge solo in presenza delle altre.\nSecondo Einaudi, il liberismo non \u00e8 semplice economicismo. Rifacendosi ai classici anglosassoni del pensiero liberista (John Stuart Mill e John Locke su tutti), egli esalta l'individualit\u00e0, la libert\u00e0 d'iniziativa, il pragmatismo. La libert\u00e0 funziona solamente laddove \u00e8 esplicata nella sua completezza: un liberista \"completo\" \u00e8 anche \"liberale\", perch\u00e9 tenta di applicare una reale corrispondenza tra ideale di libert\u00e0 e societ\u00e0 concretamente libera dal punto di vista economico e commerciale.\nSecondo Einaudi, in un regime statalista la vita sociale ed economica \u00e8 destinata alla stagnazione: l'individuo si perfeziona solo se \u00e8 libero di realizzarsi come meglio crede; il liberalismo educa gli uomini perch\u00e9 insegna loro ad autorealizzarsi. La meritocrazia risulta strettamente connessa a un'economia di mercato: l'individuo pi\u00f9 competente o creativo pu\u00f2 rendere migliore l'azienda e quindi viene assunto. Einaudi stesso ha curato direttamente la conduzione della sua azienda agricola presso Dogliani, applicandovi le tecniche di coltivazione pi\u00f9 moderne.\nL'autorealizzazione pu\u00f2 portare allo scontro tra individui con interessi concorrenti. Questo genere di lotta \u00e8 per\u00f2 una lotta di progresso: gli uomini sono cos\u00ec costretti ad assumersi la responsabilit\u00e0 (guadagni e fallimenti) delle proprie imprese economiche, senza gravare su altri individui, come invece accade in uno stato assistenziale.\nL'ideale liberale \u00e8 un ideale in costante mutamento: pu\u00f2 essere oggetto di critica perch\u00e9 nasce e si nutre di ideali concorrenti. Il liberalismo vive del contrasto.\nPer Einaudi, con l'eccesso di statalismo si rischia di \"impigrire\" l'individuo. Portato a disinteressarsi e a non assumersi responsabilit\u00e0, si lascer\u00e0 \"trasportare dalla corrente\", accettando con fatalismo anche illegalit\u00e0 e cattivi servizi, percependoli come prassi. Il liberalismo, diversamente, \u00e8 una pratica pi\u00f9 dura, ma attraverso l'autorealizzazione riesce a responsabilizzare i cittadini.\nUna societ\u00e0 libera ha bisogno di istituzioni minime e basate sulla trasparenza, in modo che siano pi\u00f9 vicine al cittadino e da lui facilmente utilizzabili o contestabili: federalismo e decentramento rispondono bene a queste esigenze; Einaudi punta ad un federalismo europeo, con ci\u00f2 a dire una sola politica economica, un forte esercito europeo in grado di tenere a bada le pressioni provenienti da oriente e in grado di confrontarsi paritariamente con gli USA. Einaudi non vuole la dissoluzione dei singoli Stati ma auspica una federazione europea dotata di varie libert\u00e0, soprattutto economiche.\nOpere.\nAttivit\u00e0 pubblicistica.\nPer decenni, Einaudi scrisse abbondantemente articoli sui giornali: per il principale quotidiano di Torino, \"La Stampa\", e dal 1903 per il \"Corriere della Sera\", diretto da Luigi Albertini, per il quale vergher\u00e0 2744 pezzi, tra articoli ed editoriali. Lasci\u00f2 l'attivit\u00e0 giornalistica nel 1926, a causa dell'instaurazione della dittatura fascista di Mussolini, non accettando l'estromissione dei fratelli Albertini dalla propriet\u00e0: non poteva continuare a collaborare con \u00abuomini con cui non si condividono ideali e sentimenti\u00bb. Fu per\u00f2 corrispondente finanziario ed economico del settimanale \"The Economist\" e diresse la rivista \"La Riforma Sociale\" dal 1900 al 1935 e la \"Rivista di Storia Economica\" dal 1936 al 1943.\nFu autore di numerose pubblicazioni scientifiche, soprattutto nelle materie economiche, alcune delle quali sono state tradotte nelle principali lingue straniere. Tra le opere pubblicate dopo la fine del mandato presidenziale ha molto successo il volume di ricordi \"Lo scrittoio del Presidente\".\nFino ai primi di ottobre del 1961, a solo poche settimane prima della sua scomparsa, \"Il Corriere della Sera\" pubblica i suoi articoli nella rubrica \"Le prediche della domenica\".\nAttivit\u00e0 accademica.\nEinaudi fu membro di numerose accademie, italiane e internazionali:\nGli sono state conferite le lauree \"honoris causa\" dalla Universit\u00e0 di Oxford, dalla Universit\u00e0 di Parigi, dalla Universit\u00e0 di Trieste e dalla Universit\u00e0 di Algeri.\nOnorificenze.\nOnorificenze italiane.\nNella sua qualit\u00e0 di Presidente della Repubblica italiana \u00e8 stato, dal 12 maggio 1948 all'11 maggio 1955:\nPersonalmente \u00e8 stato insignito di:\nIntitolazioni.\nA Luigi Einaudi \u00e8 intitolato l'omonimo campus dell'Universit\u00e0 degli Studi di Torino, progettato da Norman Foster."}
{"id": "57964", "revid": "1543377", "url": "https://it.wikipedia.org/wiki?curid=57964", "title": "V2 (Aggregat 4)", "text": "Il missile V2 fu il precursore di tutti i missili balistici e fu ampiamente utilizzato dalla Germania durante le ultime fasi della seconda guerra mondiale, in particolare contro Gran Bretagna e Belgio. La sigla V2 sta per \"Vergeltungswaffe 2\" (\"arma di rappresaglia 2\" in tedesco, un'idea di Joseph Goebbels per fini di propaganda). Il missile era designato dai suoi progettisti come A4 (Aggregat 4).\nStoria.\nGi\u00e0 dal 1926 i membri della \"Societ\u00e0 tedesca per il volo spaziale\" cominciarono i primi esperimenti sui razzi a combustibile liquido. Nel 1932, la \"Reichswehr\" (la Difesa Nazionale Tedesca) s'interess\u00f2 degli sviluppi di questi esperimenti soprattutto per il settore militare: una squadra condotta dal generale Walter Dornberger rimase molto impressionata dal collaudo di un vettore progettato e costruito da Wernher von Braun. Nonostante le caratteristiche di questo primo razzo fossero molto limitate, Dornberger riusc\u00ec a intuire la genialit\u00e0 di von Braun e lo spron\u00f2 ad entrare nell'esercito per continuare lo sviluppo delle sue ricerche.\nVon Braun accett\u00f2, cos\u00ec come fecero molti altri membri della societ\u00e0. Nel dicembre del 1934 ebbe un altro successo con il missile A-2, un piccolo razzo con motore a etanolo e ossigeno liquido.\nDal 1936 il gruppo capitanato da von Braun si concentr\u00f2 sulla costruzione dei successori del razzo A-2, l'A-3 e l'A-4. Quest'ultimo era un progetto che prevedeva una portata di ben con una traiettoria che lo portava ai limiti dello spazio circumterrestre (circa 80\u00a0km) con un carico di circa una tonnellata. Questi risultati erano stati permessi anche dal miglioramento dei motori fatto da Walter Thiel.\nCon la necessit\u00e0 di collaudare l'A-3 e successivamente l'A-4, era ormai chiaro che i progetti di von Braun stavano diventando realt\u00e0; cos\u00ec il generale Dornberger, sotto consiglio della madre di von Braun, trasfer\u00ec il gruppo da Kummersdorf (vicino a Berlino) verso una piccola citt\u00e0, Peenem\u00fcnde, sull'isola di Usedom (litorale baltico della Germania), per fornire una migliore infrastruttura tecnica/logistica per le prove ed ottenere anche maggiore segretezza.\nIl razzo A-3 risult\u00f2 all'atto pratico poco affidabile e cos\u00ec si decise di rivedere completamente lo sviluppo di questo modello sotto il nome di un nuovo progetto, chiamato A-5. Questa nuova versione era decisamente pi\u00f9 affidabile e nel 1941 erano gi\u00e0 stati collaudati circa 70 razzi A-5.\nIl primo missile \"operativo\" A-4 vol\u00f2 nel marzo del 1942 e percorse solo una traiettoria di 1,5\u00a0km, schiantandosi successivamente in mare. Il secondo lancio ebbe pi\u00f9 fortuna, raggiungendo un'altitudine di circa 11\u00a0km prima di esplodere. Il terzo lancio, in data 3 ottobre 1942, fu invece coronato da un completo successo: il missile A-4 segu\u00ec quasi una traiettoria perfetta e si schiant\u00f2 a 193\u00a0km di distanza dalla piattaforma di lancio, superando gli 80\u00a0km di quota.\nLa produzione dell'A-4 part\u00ec nel 1943; comunque il suo uso bellico non fu completamente una sorpresa per gli Alleati, in quanto questi erano gi\u00e0 a conoscenza dell'arma tedesca. Infatti, successivamente a uno dei molti esperimenti dell'A-4 in Polonia, un missile era stato recuperato da militanti della resistenza polacca e i particolari tecnici erano stati poi trasmessi al servizio segreto britannico. A questo punto, per gli inglesi, fu chiara la nuova minaccia che si stava profilando all'orizzonte e quindi fu lanciata una grossa offensiva contro i complessi di costruzione della A-4. In particolare la base di Peenem\u00fcnde fu pesantemente bombardata nel luglio del 1943, causando ritardi nella produzione dei missili e la morte di molti tecnici e operai, tra cui vi erano anche alcuni detenuti di un campo di concentramento vicino.\nNel frattempo, sempre nel 1943, le V2 furono adoperate come piattaforme per il telerilevamento.\nDornberger aveva capito l'importanza di disperdere i complessi di lancio dei missili per mezzo di rampe mobili, ma Hitler fece pressione per la costruzione di immense strutture sotterranee per il lancio. I missili venivano prodotti in pi\u00f9 fabbriche e spediti lungo le linee ferroviarie, in modo da permettere dei lanci quasi ininterrotti verso il nemico.\nLa produzione del missile avveniva in grandi fabbriche sotterranee della Mittelwerk, come la tristemente nota Dora-Mittelbau, al riparo dai bombardamenti alleati. Il costo di produzione di una V-2 era comparabile a quello di un bombardiere e certamente non giustificato dal limitato carico (meno di una tonnellata) di alto esplosivo.\nVi fu anche l'idea di progettare appositi U-Boot in grado di trasportare questi nuovi missili.\nL'alto costo dell'ordigno e la paritetica limitata capacit\u00e0 di carico fecero ritenere ai servizi segreti alleati che il successivo passo tedesco sarebbe stato l'impiego quale vettore per un'eventuale bomba a fissione nucleare.\nIl 24 ottobre 1946 fu scattata la prima fotografia della terra vista dallo spazio a un'altitudine di 105 chilometri (65 miglia), con una fotocamera 35\u00a0mm in grado di scattare una fotografia ogni 1,5 secondi, montata su un missile V-2 durante un volo suborbitale lanciato dagli USA.\nEpilogo.\nNell'immediato dopoguerra l'A-4 ebbe una breve ma intensa storia di utilizzo. Sia gli statunitensi che i sovietici poterono disporre di centinaia di essi e li usarono per far partire i rispettivi programmi missilistici che avrebbero portato i due paesi alla corsa di conquista dello spazio.\nMolti missili costruiti alla fine degli anni quaranta e nella prima met\u00e0 degli anni cinquanta derivavano pi\u00f9 o meno direttamente dai progetti tedeschi, come per esempio il missile Redstone. Questo missile, direttamente originato dalla tecnologia della V-2, fu un lanciatore balistico per ordigni nucleari che, opportunamente adattato, permise agli Stati Uniti di lanciare nel 1958 il loro primo satellite orbitale Explorer 1 e, successivamente, il loro primo astronauta in un volo suborbitale del programma Mercury.\nI sovietici partirono dal V2 per sviluppare il missile R-1, in realt\u00e0 una copia esatta del V2, e nel tempo riuscirono a progettare l'R-7 \"Sem\u00ebrka\" che permise loro di portare il primo uomo nello Spazio.\nAspetti tecnici.\nLe ricerche tedesche si erano rivelate molto ingegnose ed economiche. Ad esempio il sistema di propulsione veniva alimentato da una miscela di due composti liquidi: alcool etilico (al 75% miscelato con acqua) (B-Stoff) ottenuto dalla fermentazione e distillazione delle patate e ossigeno liquido (LOX) (A-Stoff) come ossidante. L'acqua miscelata con l'alcol permetteva una combustione pi\u00f9 omogenea data la sua azione refrigerante. Sia il carburante che l'ossidante erano spinti nella camera di combustione da turbopompe azionate da un vapore prodotto dalla miscelazione di perossido di idrogeno ad alta concentrazione (T-Stoff) e da permanganato di sodio (Z-Stoff) che aveva funzione di catalizzatore velocizzando e rendendo pi\u00f9 violenta la reazione."}
{"id": "57965", "revid": "26891", "url": "https://it.wikipedia.org/wiki?curid=57965", "title": "Missile V-2", "text": ""}
{"id": "57966", "revid": "834", "url": "https://it.wikipedia.org/wiki?curid=57966", "title": "V-2", "text": ""}
{"id": "57979", "revid": "287204", "url": "https://it.wikipedia.org/wiki?curid=57979", "title": "Kenpo", "text": ""}
{"id": "57980", "revid": "614400", "url": "https://it.wikipedia.org/wiki?curid=57980", "title": "Richard Nelson (economista)", "text": "\u00c8 considerato uno dei fondatori delle teorie evolutive in economia.\nIl suo lavoro pi\u00f9 famoso in questo senso \u00e8 \"An Evolutionary Theory of Economic Change\" (Harvard University Press, 1982), scritto assieme a Sidney Winter."}
{"id": "57981", "revid": "11930", "url": "https://it.wikipedia.org/wiki?curid=57981", "title": "Quanfa", "text": ""}
{"id": "57982", "revid": "1658", "url": "https://it.wikipedia.org/wiki?curid=57982", "title": "Kempo", "text": ""}
{"id": "57983", "revid": "400694", "url": "https://it.wikipedia.org/wiki?curid=57983", "title": ".NET Core", "text": ""}
{"id": "57988", "revid": "810736", "url": "https://it.wikipedia.org/wiki?curid=57988", "title": "Hermann Oberth", "text": "Biografia.\nOberth nacque a Sibiu, una cittadina dell'odierna Transilvania rumena, che a quel tempo si chiamava Hermannstadt, nell'Impero austro-ungarico. Oberth fu, assieme al russo Konstantin \u0116duardovi\u010d Ciolkovskij e allo statunitense Robert Goddard, uno dei principali fautori dell'astronautica, ma i tre non collaborarono mai insieme: infatti i loro progetti si svilupparono indipendentemente.\nCome molti suoi colleghi, Oberth si interess\u00f2 di questo settore rimanendo affascinato dalle letture dei libri di Jules Verne, specialmente \"Dalla Terra alla Luna\" e \"Intorno alla Luna\", che rilesse tante volte . Influenzato dai libri e dalle idee di Verne, Oberth costru\u00ec il suo primo modello di razzo a 14 anni. Negli esperimenti giovanili arriv\u00f2 anche a intuire la possibilit\u00e0 di costruire dei razzi multi-stadi, ma all'epoca non aveva abbastanza risorse per concretizzare questa sua idea.\nNel 1912 Oberth inizi\u00f2 gli studi di medicina all'Universit\u00e0 di Monaco di Baviera, il che gli permise di partecipare alla Prima guerra mondiale come medico militare. In seguito disse che l'insegnamento pi\u00f9 importante appreso da quella tragica esperienza era di non voler diventare dottore. Dopo la guerra decise cos\u00ec di rimanere in Germania, dato che la sua citt\u00e0 natale era diventata rumena, e di proseguire gli studi in fisica anzich\u00e9 in medicina.\nNel 1922 la sua tesi di laurea sui razzi venne rifiutata e definita come \u00abutopia\u00bb. Cos\u00ec fece pubblicare privatamente il suo controverso lavoro di 92 pagine con il titolo \"Die Rakete zu den Planetenr\u00e4umen\" (\"I razzi nello spazio interplanetario\"). Nel 1924 collabor\u00f2 con il bolzanino Max Valier che cur\u00f2 una versione divulgativa del libro.\nNel 1929 Oberth espanse il suo lavoro a 429 pagine con il titolo di \"Wege zur Raumschiffahrt\" (\"Verso i voli spaziali\"). Disse successivamente di non aver voluto intenzionalmente scrivere un'altra tesi: \u00abMi sono astenuto da scriverne un'altra, perch\u00e9 dentro di me pensavo \"non importa, dimostrer\u00f2 che posso diventare uno scienziato pi\u00f9 grande di voi, anche senza titolo\"\u00bb. Critic\u00f2 molto il sistema formativo tedesco dicendo: \u00ab\u00c8 come un'automobile con soltanto delle luci posteriori molto forti: si vede chiaramente ci\u00f2 che \u00e8 passato, ma nulla su ci\u00f2 che deve venire\u00bb.\nDivent\u00f2 un membro della \"Verein f\u00fcr Raumschiffahrt\", formata da un gruppo di amatori dei razzi (tra cui lo stesso Valier), ispirati dal suo libro. Tra il 1928 e il 1929,Oberth lavor\u00f2 a Berlino sul set del primo film ambientato nello spazio, \"Frau im Mond\" (\"Una donna nella luna\") diretto da Fritz Lang. La pellicola ebbe un grosso impatto sul pubblico creando entusiasmo per la nuova scienza dell'astronautica. Durante un esperimento per questo film, Oberth perse l'uso dell'occhio sinistro.\nNell'autunno del 1929 lanci\u00f2 \"Kegeld\u00fcse\", il suo primo razzo a propellente liquido. Fu aiutato in questo test dai suoi studenti dell'Universit\u00e0 di Berlino, tra cui Wernher von Braun, che successivamente diresse il progetto di razzo militare A-4, poi rinominato V2: anche se Oberth non svolse un grande ruolo in quel progetto, furono utilizzate molte delle sue invenzioni e idee.\nNel 1938 la famiglia di Oberth fece ritorno a Sibiu, nuovamente tedesca a seguito dell'occupazione prebellica. Oberth dapprima si trasfer\u00ec al Technische Hochschule di Vienna, poi al Technische Hochschule di Dresda dopo essere stato brevemente a Peenem\u00fcnde, dove von Braun lavorava sui V2. Tuttavia abbandon\u00f2 brevemente questo progetto per dedicarsi ai razzi antiaereo a combustibile solido, che studi\u00f2 al complesso WASAG vicino a Wittenberg.\nAlla fine della guerra la famiglia ritorn\u00f2 nuovamente in Germania, pi\u00f9 precisamente a Feucht vicino a Norimberga. Oberth invece raggiunse a piedi la Svizzera e si nascose nel villaggio di Oberried; nel 1948 lavor\u00f2 come consulente indipendente per una fabbrica di fuochi d'artificio e svolse l'attivit\u00e0 di scrittore.\nScoperto da un generale del Genio navale italiano, ai primi del 1951 si trasfer\u00ec a La Spezia, in Italia, dove si stabil\u00ec al quinto piano di piazza Verdi 4, lavorando in segreto al completamento del lavoro iniziato al WASAG come impiegato civile della Marina Militare. Egli comp\u00ec i suoi esperimenti sui missili a nitrato d'ammonio in un capannone a San Bartolomeo in Val di Lochi, coadiuvato da tre tecnici tedeschi e cinque italiani. Queste ricerche erano l'inizio del progetto volto a rendere l'incrociatore \"Garibaldi\" in grado di lanciare missili balistici. Il 23 febbraio 1954 Oberth lasci\u00f2 improvvisamente La Spezia e ritorn\u00f2 a Feucht, dove pubblic\u00f2 il libro \"Menschen im Weltraum\" (\"Uomo nello spazio\") in cui descrisse le sue idee riguardanti un telescopio spaziale riflettore, una stazione spaziale, una navicella spaziale e la tuta d'astronauta.\nUn paio di mesi dopo Oberth, con il suo ex-allievo von Braun, and\u00f2 a lavorare allo sviluppo di razzi spaziali a Huntsville, in Alabama. Venne anche coinvolto nello sviluppo della tecnologia per l'esplorazione spaziale di quel decennio (\"The Development of Space Technology in the Next Ten Years\"). Nel 1958 Hermann torn\u00f2 a Feucht, dove pubblic\u00f2 le sue idee riguardanti un veicolo di esplorazione lunare, una \"catapulta lunare\" e sistemi silenziatori per aeroplani ed elicotteri. Nel 1960, nuovamente negli Stati Uniti, lavor\u00f2 per la Convair come consulente tecnico dei razzi Atlas.\nHermann Oberth si ritir\u00f2 nel 1962 all'et\u00e0 di 68 anni. La crisi energetica del 1973 lo indusse a indagare altre fonti di energia, compreso un programma per una centrale eolica in grado di utilizzare le correnti a getto. Tuttavia i suoi maggiori interessi da pensionato riguardavano soprattutto le domande filosofiche pi\u00f9 astratte. Il suo pi\u00f9 importante libro di questo periodo \u00e8 \"Primer For Those Who Would Govern\".\nVita privata.\nOberth si spos\u00f2 all'et\u00e0 di 35 anni con Tilli Oberth, da cui ebbe quattro figli, di cui uno mor\u00ec al fronte durante la Seconda guerra mondiale, e una figlia che mor\u00ec in un incidente sul posto di lavoro nell'agosto del 1944. Oberth mor\u00ec a Feucht il 28 dicembre 1989.\nOberth \u00e8 ricordato dal museo che porta il suo nome, l'Hermann-Oberth-Raumfahrt-Museum, e dalla Hermann-Oberth-Gesellschaft. Il museo riunisce gli scienziati, i ricercatori e gli astronauti dall'est e dall'ovest per continuare il suo lavoro nell'esplorazione dello spazio. In \"\", come nell'anime Macross, una classe di navi spaziali si chiama \"Oberth\" in suo onore."}
